<?xml version="1.0" encoding="UTF-8"?><TEI xmlns="http://www.tei-c.org/ns/1.0" xml:id="SDZ1-Redna-18-1994-02-22">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                     Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons Priznanje
                     avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">E444CD5979533FC7C1257832004838F3</idno>
               <idno type="URI">E444CD5979533FC7C1257832004838F3</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Redna-18-1994-02-22.DZ" n="18">
               <name>Redna</name>
               <date when="1994-02-22"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Redna-18-1994-02-22.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 22. FEBRUARJA 1994 OB 10.10 URI.)</stage>
            <sp xml:id="SDZ1-Redna-18-1994-02-22.sp1">
               <speaker>PODPREDSEDNIK DR. LEV KREFT:</speaker>
               <p>Prosim, da zasedete svoja mesta v dvorani da bomo lahko pričeli sejo. Akademsko
                  četrt smo izpolnili. Moram reči, da sem bil v tej dvorani ob 10.00 in ni bilo
                  nikogar razen našega občinstva na balkonu. Prosim torej vse, da zasedete svoja
                  mesta.</p>
               <p>Spoštovane kolegice poslanke in kolegi poslanci, gospe in gospodje! Pričenjam
                  nadaljevanje 18. seje Državnega zbora Republike Slovenije.</p>
               <p>Obveščen sem, da so zadržani in se današnje seje ne morejo udeležiti naslednji
                  poslanci: dr. Dušan Bavdek, dr. Ciril Ribičič in mag. Herman Rigelnik.</p>
               <p>Prosim, da ugotovimo prisotnost v dvorani. Ugotavljamo prisotnost v dvorani!
                  Prosim, da vsi svojo prisotnost javite s pritiskom na gumb. Še vedno ugotavljamo
                  prisotnost v dvorani! <stage>(58 poslancev.)</stage> Ugotavljam da je zbor
                  sklepčen in lahko odloča.</p>
               <p>Na to sejo smo povabili predstavnike Vlade Republike Slovenije in jih lepo
                  pozdravljam. Na balkonu pa imamo dijake in dijakinje Srednje tekstilne obutvene in
                  gumarske šole iz Kranja, ki so prišli gledati, kaj mi počnemo in poslušati, kaj
                  govorimo in jih seveda prijazno pozdravljam.</p>
               <p>Današnjo sejo bomo začeli z 12. točko dnevnega reda prešli k včeraj preskočeni 10.
                  točki, o kateri je danes potekala seja matičnega delovnega telesa in pa k
                  prekinjeni 11, ki smo jo prekinili pred glasovanjem o zakonu v celoti. Zato, da bi
                  dobili uskladitvene amandmaje, pa bomo prešli k tem točkam tisti trenutek, ko nam
                  bodo razdeljena ustrezna gradiva, torej zapis matičnega delovnega telesa Odbora za
                  znanost pri 10. točki, pri 11. točki pa uskladitveni amandmaji.</p>
               <p>Hkrati vas obveščam, da bomo zaradi nujnih zdravstvenih razlogov, če do te točke
                  eventualno pridemo, preskočili sodni komplet in ga preložili na popoldan. Bolezen
                  je na strani ministra, ki se bo do popoldan nekako s težko terapijo spravil
                  pokonci in seveda bomo zato s tem kompletom zakonov začeli popoldan. Toliko, da
                  ste v skladi s 65. členom, drugi odstavek, obveščeni o spremembi vrstnega reda,
                  obravnavi posamičnih točk, sicer bomo pa delali ostale stvari po vrsti.</p>
               <p>Prehajamo na <title>12. TOČKO DNEVNEGA REDA - NA TRETJO OBRAVNAVO PREDLOGA ZAKONA
                     O ZAGOTAVLJANJU SREDSTEV ZA NEKATERE NUJNE RAZVOJNE PROGRAME REPUBLIKE
                     SLOVENIJE V VZGOJI IN IZOBRAŽEVANJU</title>.</p>
               <p>Predlog zakona je za tretjo obravnavo pripravila skupina poslancev: Drago Šiftar,
                  Maria Pozsonec, Irena Oman, Žarko Pregelj, Igor Bavčar, dr. Leo Šešerko, Polonca
                  Dobrajc, dr. Lev Kreft, Nada Skuk, Jadranka Šturm-Kocjan in Rudi Moge.</p>
               <p>Želi predstavnik predlagateljev besedo? Gospod Moge, prosim.</p>
            </sp>
            <sp xml:id="SDZ1-Redna-18-1994-02-22.sp2">
               <speaker>RUDI MOGE:</speaker>
               <p>Predsedujoči, hvala lepa za besedo. Spoštovane poslanke in poslanci! Predlagatelji
                  smo upoštevali oba amandmaja, ki sta bila dana oziroma sprejeta ob drugi obravnavi
                  s prvopodpisanim Kopačem in zadnje podpisanim Jančarjem. Tako smo v prvem
                  amandmaju znesek 30 milijard tolarjev zmanjšali na 27 milijard tolarjev. Rok za
                  izvedbo smo podaljšali na dve leti. To je bil popravljen 3. člen. Zaradi
                  amandmaja, ki je bil sprejet k 4. členu, smo pa ta zakon, ki ga vsi imenujejo
                  šolski tolar, umaknili iz tiste serije, pri kateri bi zbirali sredstva izven
                  proračuna in je torej to navadni šolski tolar, ki je zagotovljen z ustavo in smo
                  tako sedaj vsa sredstva v zakonu zagotovili, da so nekje zagotovljena v proračunu.
                  Tukaj je bil še tudi redakcijski amandma, in sicer smo besedo realizacijo
                  spremenili v uresničitev.</p>
               <p>Poleg tega smo kot spremen dokument v programe tudi uvedli nekatere pripombe, ki
                  so jih dali poslanke oziroma poslanci. Upoštevali smo pripombo Jožeta Kocuvana in
                  pa Ferija Horvata tako, da je v programu zajet prizidek v Osnovni šoli Apače v
                  višini devetindevetdeset milijonov petsto tisoč. Po tem amandma skupine poslancev,
                  prvi podpisani Tone Partljič za Osnovno šolo Jarenina in Osnovno šolo Jakopski dol
                  tako da smo za Jerenino dali v predlog izravnave občinskih proračunov 20 milijonov
                  tolarjev med tem ko je Osnovna šola Jakopski dol zagotovljen v proračunu z zneskom
                  34 milijonov tolarjev. Amandma poslanske skupine Slovenske nacionalne stranke,
                  gospod poslanec Ivan Verzolak. Tudi tega smo dali v zakon, in sicer v zagotovitev
                  investicij v športno dvorano v Velenju znesek 62 milijonov tolarjev. Potem amandma
                  Vide Čadonič-Špelič, bomo dali v izravnavo občinskih proračunov tako, da bi dobili
                  v letu 1994 - 53 milijonov tolarjev, leta 1995 22 milijonov tolarjev za izgradnjo
                  osnovne šole v Semiču. Amandma skupine poslancev Slovenskih krščanskih demokratov,
                  prvi podpisani je gospod Miroslav Geržina, smo rešili tako, da je Ministrstvo za
                  šolstvo in šport že pripravilo projekt za odpravo dvo in večizmenskega pouka na
                  osnovnih šolah v Sloveniji do leta 1999. V prvi kriterij pri odpravlju
                  večizmenskega pouka so vključene šole, ki imajo več kot 20% učencev na eno izmeno.
                  O tem bomo razpravljali ob sprejemu proračuna.</p>
               <p>Amandma skupine poslancev, prvi podpisani je Tone Partljič, za investicijo v
                  srednjo šolo za gostinstvo in turizem v Mariboru smo rešili tako, ker gre tukaj za
                  investicijska vzdrževalna dela, da se bodo te šole obnovile preko teh sredstev, ne
                  pa preko sredstev za investicijo, ki so zajeta v programu.</p>
               <p>Amandma poslanca Ljudske stranke, dr. Zagožna, smo upoštevali s tem, da se je
                  potrebno na področju občine uskladiti o tem, koliko in kaj bo občina izobraževala
                  in kaj od tega moramo narediti sami.</p>
               <p>Amandma skupine poslancev Krščanskih demokratov, prva podpisana je gospa Vida
                  Čadonič-Špelič, s predlogom za vključitev investicij v osnovno šolo Šmihelj pri
                  Novem mestu. V programu zakona o zagotavljanju sredstev za nekatere nujne programe
                  smo naredili tako, ker Šmihelj pri Novem mestu ni zajet v odloku o območjih, ki se
                  štejejo za demografsko ogrožena področja v Republiki Sloveniji, smo te investicije
                  peljali preko izravnave občinskih proračunov, in sicer v letu 1994 v znesku 40
                  milijonov, v letu 1995 v znesku 240 milijonov.</p>
               <p>Upoštevati nismo mogli samo amandma skupine poslancev, prvo podpisani je gospod
                  Tone Partljič, ki je predlagal, da bi vključili tudi izgradnjo športnih objektov
                  Smučarskega kluba Branik. To ne gre v ta projekt. Dogovorjeno je z ministrstvom,
                  da bodo to problematiko poskušali rešiti kje drugje.</p>
               <p>Glede na to, da smo vse pripombe uspeli uskladiti in smo oba amandmaja dali v
                  zakon, glede na to, da Odbor za kulturo, šolstvo in šport podpira omenjeni zakon,
                  sedaj je tudi Vlada v tretji obravnavi podprla zakon, mislim, da boste poslanke in
                  poslanci, vsi glasovali za. Vlada se je s to gesto priključila, mogoče niste to
                  vedeli, Kavčiču, ki je tudi vlagal v ceste, kot ta Vlada. Vlagal je tudi v
                  šolstvo.</p>
               <p>Predlagatelji smo glede na dejstva prepričani, da boste zakon sprejeli. Opozoril
                  bi vas v imenu predlagateljev, da so sedaj v tretji obravnavi predloženi še trije
                  amandmaji. Prvi amandma, prvopodpisana je Vika Potočnik, je redakcijske narave. V
                  1. členu manjka samo besedica <q>"nekateri"</q>. Drugi amandma je tudi nekoliko
                  redakcijske narave, prvopodpisana je Šturm-Kocjanova, je, da bi izraz <q>"do skupne
                  višine"</q> nekako nadomestili z izrazom <q>"v skupni višini"</q>. Toliko denarja smo misli,
                  da bomo namenili. Če je tam izraz <q>"do"</q>, pomeni, da lahko ne dobimo nič, ali pa
                  celotni znesek. Tretji amandma, ki je nov, prvopodpisana je gospa Jadranka
                  Šturm-Kocjan, da bi dodali v 3. členu, da ta znesek ne bo manjši od 4 milijarde
                  SIT, po cenah na dan 1.1.94, kar pomeni, da bo Republika Slovenija za to, da bi
                  denar naložila v izobraževanje oziroma v vzgojo mladih, namenila na leto največ 5
                  milijard SIT in najmanj 4 milijarde SIT. To je smiselno, da so v tem programu
                  malice, da eno leto malic ne bi dobili, drugo leto bi dobili dvojno malico; tako
                  to ne gre. Programi so naravnani po letih in se mi zdi, da je ta varovalka
                  dobra.</p>
               <p>Odbor za kulturo, šolstvo in šport je vse tri amandmaje podprl. Želim  si, da bi
                  zakon čimprej in s čim manj debate v tretji obravnavi sprejeli. Hvala lepa, da ste
                  me poslušali.</p>
            </sp>
            <sp xml:id="SDZ1-Redna-18-1994-02-22.sp3">
               <speaker>PODPREDSEDNIK DR. LEV KREFT:</speaker>
               <p>Hvala lepa. Predlog zakona je obravnaval Odbor za kulturo, šolstvo in šport kot
                  matično delovno telo. Želi poročevalec odbora besedo? Gospod dr. Dimitrij Rupel,
                  prosim.</p>
            </sp>
            <sp xml:id="SDZ1-Redna-18-1994-02-22.sp4">
               <speaker>DR. DIMITRIJ RUPEL:</speaker>
               <p>Spoštovani gospod predsedujoči, spoštovane kolegice in kolegi! Res je to, kar je
                  povedal gospod Moge pred menoj, da je odbor podprl dva amandmaja, ki sta bolj ali
                  manj redakcijske narave, čeprav seveda drugi amandma ni povsem redakcijske narave
                  in gre za denar.</p>
               <p>Torej, posebej vas opozarjam na to oziroma skušam vam osvežiti spomin, da gre za
                  zakon, ki ureja programe, kot so: investicije v šolske prostore, računalniško
                  opismenje, znanje tujih jezikov, zagotavljanje in dostopnost učbenikov in učnih
                  gradiv in zagotavljanje sredstev za šolsko prehrano otrok in mladine.</p>
               <p>Gre skratka za stvari, ki so še kako v strateškem, nacionalnem interesu in naš
                  odbor se je pri razpravi in pri podpori temu zakonu in navsezadnje pri podpori
                  amandmajem zavedal tega strateškega nacionalnega interesa.</p>
               <p>Rad bi opozoril na koncu še na eno tehnično stvar. Tu, v gradivu, ki ste ga dobili
                  in ki ima naslov: <q>"Poročilo k predlogu"</q>, 14. februarja, je v zadnjem odstavku na
                  drugi strani oziroma  v tistem večjem odstavku na drugi strani napaka. Namreč, gre
                  za mnenje Sekretariata Državnega zbora za zakonodajo in pravne zadeve, ki nas je
                  opozoril, da je potreben v 1. členu redakcijski popravek. Tu narobe piše
                  <q>"odločijo"</q>, treba je napisati <q>"določijo."</q> Za to besedo <q>"določijo"</q> je potrebno
                  vnesti besedo <q>"nekateri"</q> in tako naprej, potem je pa stvar v redu.</p>
               <p>Skratka, kar se našega odbora tiče, je soglasno in ubrano podpiral prizadevanja,
                  ki stojijo za tem zakonom. Hvala lepa.</p>
            </sp>
            <sp xml:id="SDZ1-Redna-18-1994-02-22.sp5">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi besedo predstavnik Sekretariata za zakonodajo in pravne zadeve?
                     <stage>(Ne.)</stage> Želi besedo predstavnik Vlade? Besedo ima minister gospod
                  Slavko Gaber, prosim.</p>
            </sp>
            <sp xml:id="SDZ1-Redna-18-1994-02-22.sp6">
               <speaker>DR. SLAVKO GABER:</speaker>
               <p>Gospod podpredsednik, gospe in gospodje! Z zadovoljstvom lahko povem, da Vlada
                  Republike Slovenije podpira navedeni predlog zakona v besedilu za tretjo
                  obravnavo, in da so postavke za uresničitev predlaganih projektov v letu 1994
                  vključene v predlog proračuna Ministrstva za šolstvo in šport za to isto leto.
                  Hvala.</p>
            </sp>
            <sp xml:id="SDZ1-Redna-18-1994-02-22.sp7">
               <speaker>PODPREDSEDNIK DR. LEV KREFT:</speaker>
               <p>Hvala lepa. Kot običajno, v tretji obravnavi razpravlja Državni zbor o zakonskem
                  predlogu v celoti. Obravnava posamičnih členov je možna samo pri tistih členih, h
                  katerim so bili vloženi oziroma sprejeti amandmaji v drugi obravnavi, in
                  amandmaji, ki smo jih prejeli, in so v skladu s tem določilom poslovnika.</p>
               <p>Želijo besedo predstavniki poslanskih skupin? Gospa Jadranka Šturm-Kocjan, prosim,
                  za poslansko skupino Liberalno demokratske stranke.</p>
            </sp>
            <sp xml:id="SDZ1-Redna-18-1994-02-22.sp8">
               <speaker>JADRANKA ŠTURM-KOCJAN:</speaker>
               <p>Hvala lepa gospod podpredsednik. Lep pozdrav vsem, spoštovane kolegice in kolegi,
                  gospod minister in državni sekretar! Poslanska skupina Liberalno demokratske
                  stranke podpira predlog zakona o zagotavljanju sredstev za nekatere nujne razvojne
                  programe Republike Slovenije v vzgoji in izobraževanju. Kot v prvih dveh
                  obravnavah, bomo tudi v tretji obravnavi zakon podprli, prav tako tudi vse tri
                  predlagane amandmaje. Hvala.</p>
            </sp>
            <sp xml:id="SDZ1-Redna-18-1994-02-22.sp9">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo v imenu poslanskih skupin? Torej, besedo dajem
                  poslankam in poslancem. Besedo ima gospa Mihaela Logar, prosim.</p>
            </sp>
            <sp xml:id="SDZ1-Redna-18-1994-02-22.sp10">
               <speaker>MIHAELA LOGAR:</speaker>
               <p>Pozdravljeni! Ker ni prilika, da bi tudi zainteresirana delovna telesa dobila
                  besedo, govorim v bistvu v svojem imenu, pa tudi v imenu Komisije za žensko
                  politiko.</p>
               <p>Pozdravljam tudi naše mlade obiskovalce, to je eden izmed zakonov, ki je namenjen
                  njim in mislim, da je to tudi taka prilika. Upam, da to ne bo osamljena prilika,
                  ker je seznanjanje z delom parlamenta v mnogih državah tudi del vzgoje.</p>
               <p>Komisija Državnega zbora Republike Slovenije za žensko politiko je na svoji seji
                  17.2, kot zainteresirano delovno telo obravnavala navedeni zakon v tretji
                  obravnavi. Komisija podpira prioritetna področja v zakonu, ker odpira perspektive
                  in možnosti vlaganja in tudi izobraževanje ne obravnava kot pridobivanje poceni
                  delovne sile, ampak izobraževanje v tem primeru postaja družbena vrednota.</p>
               <p>Naš cilj je, da se v Sloveniji zagotovi vsem otrokom na področju osnovnega in
                  srednjega šolstva enake možnosti in enak standard. Opozorili smo na to, da na
                  podeželju ni povsod enakih možnosti za izobraževanje. Vprašanje je kvaliteta šol,
                  kvaliteta učiteljev in zlasti izbira programov. Enak standard, vemo, da imamo še
                  vedno šole z večizmenskim poukom, celo s tri izmenskim poukom in da so velik
                  problem ponekod na podeželju telovadnice.</p>
               <p>Enake možnosti in enak standard smo obljubili tudi v resoluciji o družinski
                  politiki. To bo potrebno izvajati tudi v zakonih, ki prihajajo pred parlament.
                  Komisija se je osredotočila zlasti na 4. in 5. točko 2. člena, to je zagotavljanje
                  dostopnosti do učbenikov in zagotavljanje sredstev za šolsko prehrano. Zdi se mi,
                  da so se naši moški kolegi bolj omejili na prvo točko, to je na investicije.</p>
               <p>Glede učbenikov, je bilo naše mnenje, da so učbeniki predragi, da bo potrebno v
                  Vladi preučiti določene stvari in zagotoviti dostopno ceno učbenikov. Ugotavljamo,
                  da nekje cene učbenikov celo za dve tretjini presegajo ceno, do katere bi lahko
                  prišle. To je ena izmed stvari in vemo, da so učbeniki ena izmed postavk v
                  družinskem proračunu, ki najbolj obremenjujejo. Spominjamo zopet na ustavo, ki nam
                  zagotavlja brezplačno šolstvo.</p>
               <p>Pomembna točka, pri kateri smo se omejili, je šolska prehrana, za katero vemo, da
                  zlasti v srednjem šolstvu vsa ta leta škriplje. Osnovno šolstvo je bile še nekako
                  urejeno, v zadnjem letu se pa tudi to podira. Komisija se zavzema, da se zagotovi
                  vsem otrokom v osnovni in srednji šoli en brezplačen topel obrok na dan. S
                  problemom prehrane v našem parlamentu se vse premalo srečujemo, zlasti s problemom
                  prehrane odraščajoče mladine, ker je povezano tudi z zdravstvenim stanjem in samo
                  učinkovitostjo in aktivnostjo našega prebivalstva.</p>
               <p>Bili smo nekoliko negativno presenečeni oziroma razočarani ob podatku, da so bila
                  na področju zagotavljanja dostopnosti učbenikov in glede šolske prehrane zmanjšana
                  sredstva od prvotnega do tega končnega zakona.</p>
               <p>Komisija podpira tudi predlog zakona, to je z vsemi predloženimi amandmaji k 3.
                  členu, prvi in drugi odstavek, ter redakcijski amandma k 1. členu. Hvala.</p>
            </sp>
            <sp xml:id="SDZ1-Redna-18-1994-02-22.sp11">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Gospod Tone Peršak, prosim.</p>
            </sp>
            <sp xml:id="SDZ1-Redna-18-1994-02-22.sp12">
               <speaker>ANTON PERŠAK:</speaker>
               <p>Spoštovane poslanke in poslanci! To je verjetno zakon, v katerem je po vseh
                  dosedanjih usklajevanjih prijetno razpravljati, jaz pa bom povedal samo to, da bom
                  kot poslanec, ki je v prejšnjih fazah imel tudi določene predloge, ki so bili na
                  srečo sprejeti, z veseljem podprl zakon, podprl bom tudi amandmaje. Enega izmed
                  njih sem tudi sopodpisal oziroma dva. Če smo v začetku imeli kot skupina pomisleke
                  glede teh zakonov, ki so uvedli oz. načeli v konceptu integralnega proračuna, je
                  najmanj to tisti zakon, ki ga lahko z veseljem podpremo, če imamo v kakšnem drugem
                  iz tega vidika malo pomislekov. Hvala.</p>
            </sp>
            <sp xml:id="SDZ1-Redna-18-1994-02-22.sp13">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Gospa Danica Simšič, prosim. Potem pa še gospod
                  Mozetič.</p>
            </sp>
            <sp xml:id="SDZ1-Redna-18-1994-02-22.sp14">
               <speaker>DANICA SIMŠIČ:</speaker>
               <p>Hvala lepa za besedo. Sama bi tudi rada povedala, da bom seveda tako kot od vsega
                  začetka zakon podprla, ampak to niti ni tako pomembno. Rada bi hkrati predlagala
                  tudi dodatni sklep, ki naj bi ga sprejel Državni zbor in sicer, da Državni zbor
                  nalaga Vladi Republike Slovenije, da redno letno poroča o uresničevanju programov,
                  ki so zajeti v tem zakonu in hkrati bi rada še rekla to, da smo tudi na Komisiji
                  za žensko politiko ugotavljali, da bo zlasti za zadnji dve točki, to se pravi za
                  zagotavljanje učbenikov in prehrane enega toplega obroka vsem osnovnošolcem in
                  srednješolcem v prihodnjih letih treba iskati sredstva tudi še v proračunu ali
                  kakor koli drugače, ker to zagotavlja le tretjinsko pokritje teh vprašanj. Hvala
                  lepa. Bom pa še pisno predložila predlog sklepa.</p>
            </sp>
            <sp xml:id="SDZ1-Redna-18-1994-02-22.sp15">
               <speaker>PODPREDSEDNIK DR. LEV KREFT:</speaker>
               <p>Ja, prosim. Besedo ima gospod Miroslav Mozetič.</p>
            </sp>
            <sp xml:id="SDZ1-Redna-18-1994-02-22.sp16">
               <speaker>MIROSLAV MOZETIČ:</speaker>
               <p>Hvala za besedo. Drage kolegice, spoštovani kolegi! Torej jaz tudi podpiram v
                  celoti ta zakon. Sicer se s šolstvom tako direktno ne ukvarjam, razen kolikor sem
                  oče treh dijakov, pa ene osnovnošolke, ampak upam, da bo res iz tega kaj nastalo.
                  Na žalost ugotavljam eno stvar in upam, da se bo ministrstvo začelo ukvarjati ne
                  samo s stavbami pa jeziki pa ne vem s katerimi zadevami, ampak tudi s tem, da bo
                  ta šola čim bolj človeška. Ker sedaj, kar se dogaja s srednješolci, zlasti s
                  tistimi, ki so v četrtem letniku srednjih šol in tako imenovanih gimnazij, ki še
                  niso gimnazije, in predpisom na fakultete in druge visokošolske organizacije ni
                  ravno najbolj človeško.</p>
               <p>Ena stvar, ki se mi tukaj samo kot vprašanje pojavlja, je to, da se bojim ob vsej
                  tej podpori, da je premalo dano na visoko šolstvo. Ker če gledamo, kakšna so sedaj
                  demografska gibanja, so taka, da so osnovne šole zmeraj bolj prazne, ta trenutek
                  so pa visoke šole zmeraj bolj polne oziroma je na visokih šolah premalo prostora
                  in upam, jaz samo upam in računam, da bo ministrstvo to le naredilo, da ne bodo
                  ostale te generacije, ki sedaj gredo na visoke šole, da ne bodo ostali ti naši
                  otroci izven teh šol, izven možnosti za šolanje in upam, da je le tukaj dovolj,
                  vendar bojim se, da smo le preveč spet dali na tiste zadeve, kjer se šole praznijo
                  in premalo na tiste kjer so polne. Jasno pa v celoti te zadeve podpiram, tudi
                  tiste tri amandmaje, čeprav dva nista redakcijska, ampak mislim, da sta boljša kot
                  je tekst. Hvala lepa.</p>
            </sp>
            <sp xml:id="SDZ1-Redna-18-1994-02-22.sp17">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Tone Partljič. Prosim.</p>
            </sp>
            <sp xml:id="SDZ1-Redna-18-1994-02-22.sp18">
               <speaker>TONE PARTLJIČ:</speaker>
               <p>Hotel sem reči samo en stavek, ki bi ga lahko rekel pri obrazložitvi glasu. To,
                  kar bom pa sedaj rekel, pa bi bilo skoraj malo kot replika, čeprav ni mišljeno kot
                  replika. Tudi sam sem s posebno privrženostjo spremljal pripravo tega zakona in
                  bom tako tudi glasoval. Prav zaradi tega, ker mislim, da je ta zakon pravzaprav
                  del ene vizije, ki jo ima to ministrstvo o novi šoli, tudi o bolj prijazni šoli in
                  tudi ne gre samo za stavbe, gre tudi za vsebinsko preobrazbo šole. Ko smo govorili
                  o maturi je seveda nekako bil v tem prehodnem času ta problem opažen in mislim, da
                  je popolnoma resen, ampak bi ga vendarle štel za en prehoden spremljevalni pojav.
                  Drugače pa se mi zdi, da sem prav začutil eno vizijo tudi da ne rečem novega
                  gledanja na izobraževanje v državi, tako da ne bi tale diskusija morda vendarle
                  dobila prevelike teže, ker tudi navsezadnje diskutiranje bodisi o stavkah in tako
                  dalje ni stvar, ki si jo izmišlja ministrstvo ampak in to pravzaprav vsiljujemo.
                  Oglasil pa sem se zato, da bi pravzaprav opozoril, da je poleg nekaterih zakonov o
                  otroškem dodatku in o družini to praktično prvi zakon, kjer govorimo o prihodnosti
                  tega naroda. Mi kar naprej sprejemamo zakone za petdeset let nazaj in za
                  popravljanje krivic za nazaj, kar je seveda umestno, vendar je to eden redkih
                  zakonov, ko segamo nekam naprej in zato se mi zdi, da ga lahko še zlasti
                  pozdravimo.</p>
            </sp>
            <sp xml:id="SDZ1-Redna-18-1994-02-22.sp19">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne. Zaključujem razpravo in
                  prehajamo h glasovanju. Najprej bomo glasovali o vloženih amandmaji, in sicer
                  glede na smisel teh amandmajev, najprej o prvih dveh, ki se nanašata na vsebinske
                  spremembe, medtem, ko bomo o uskladitvenem redakcijskem glasovali na koncu, torej
                  pred glasovanjem o celoti zakona. Zato vzemite najprej v roke amandma z 10.2.,
                  prvopodpisana gospa Jadranka Šturm, kjer so vsi podpisi v isti vrsti. To je
                  amandma k 3. členu, ki se glasi: V prvem odstavku 3. člena se izraz <q>"do skupne
                  višine"</q> črta in nadomesti z besedami <q>"v skupni višini"</q>. Dajem ta amandma na
                  glasovanje. Ugotovimo sklepčnost! <stage>(60 prisotnih.)</stage></p>
               <p>Kdo je za? <stage>(57 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo ta amandma sprejeli.</p>
               <p>Zdaj bomo glasovali o drugem amandmaju, ki se nanaša na isti člen, vendar na drugi
                  odstavek in se glasi: Na koncu drugega odstavka 3. člena se postavi <q>"vejica"</q> in se
                  dopolni z besedilom <q>"in ne bo manjši od 4 milijard tolarjev po cenah na dan 1.
                  januarja 1994"</q>. Ugotovimo sklepčnost! <stage>(63 prisotnih.)</stage></p>
               <p>Kdo je za? <stage>(56 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da smo tudi ta amandma sprejeli.</p>
               <p>Glede na to, da drugih amandmajev ni več, prehajamo k amandmaju, ki je nastal na
                  pobudo sekretariata kot uskladitveni amandma redakcijske narave. Amandma je k 1.
                  členu in se glasi: V 1. členu se za besedo <q>"določijo"</q> vnese beseda <q>"nekateri"</q>.
                  Ugotovimo sklepčnost! <stage>(64 prisotnih.)</stage></p>
               <p>Kdo je za? <stage>(54 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo tudi ta uskladitveni amandma sprejeli.</p>
               <p>Prehajam h glasovanju o zakonskem predlogu v celoti. Ugotovimo sklepčnost!
                     <stage>(63 prisotnih.)</stage></p>
               <p>Kdo je za? <stage>(61 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo ta zakon sprejeli. Preden zaključim to točko dnevnega reda,
                  dajem na glasovanje še predlog dodatnega sklepa, ki ga je predlagala gospa Danica
                  Simšič.</p>
               <p><q>"Državni zbor nalaga Vladi Republike Slovenije, da redno letno poroča o
                  uresničevanju zakona v celoti in po posameznih programskih sklopih."</q> Želi kdo o
                  tem predlogu dodatnega sklepa razpravljati? Ima kdo spreminjevalne ali dodatne
                  predloge? Ugotavljam, da nihče in dajem ta predlog dodatnega sklepa na glasovanje.
                  Ugotovimo sklepčnost! <stage>(58 prisotnih.)</stage></p>
               <p>Kdo je za? <stage>(57 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo tudi ta dodatni sklep sprejeli. S tem zaključujem tudi to točko
                  dnevnega reda.</p>
               <p>Prehajamo na <title>13. TOČKO DNEVNEGA REDA - TRETJA OBRAVNAVA PREDLOGA ZAKONA O
                     ZAGOTAVLJANJU SREDSTEV ZA REALIZACIJO TEMELJNIH RAZVOJNIH PROGRAMOV OBRAMBNIH
                     SIL REPUBLIKE SLOVENIJE V LETIH 1994 DO 2003.</title>
               </p>
               <p>Predlog zakona je za tretjo obravnavo pripravila Vlada Republike Slovenije. Sklicu
                  so bili priloženi tudi amandmaji Vlade republike Slovenije k navedenemu zakonu,
                  pri čemer, na to vas posebej opozarjam, utemeljitev amandmaja k 2. členu predloga
                  zakona nosi oznako: obramba, uradna skrivnost, strogo zaupno.</p>
               <p>Besedilo členov predloga zakona v tretji obravnavi in besedilo amandmajev k členom
                  ni zaupne narave, zato zbor lahko navedeni predlog zakona obravnava na seji ob
                  navzočnosti javnosti, ni pa možno navajati, citirati utemeljitve.</p>
               <p>Želi besedo predstavnik Vlade? <stage>(Ne.)</stage></p>
               <p>Predlog zakona je obravnaval Odbor za obrambo kot matično delovno telo. Želi
                  besedo poročevalec odbora? Prosim, gospod Kopše izvolite.</p>
            </sp>
            <sp xml:id="SDZ1-Redna-18-1994-02-22.sp20">
               <speaker>JOŽEF KOPŠE:</speaker>
               <p>Gospod podpredsednik, gospe in gospodje! Odbor za obrambo je kot matično delovno
                  telo na 18. seji, dne 16.2.1994 obravnaval predlog zakona o zagotavljanju sredstev
                  za realizacijo temeljnih razvojnih programov obrambnih sil Republike Slovenije v
                  letih 1994 do 2003, tretja obravnava.</p>
               <p>Odbor je ugotovil, da je predlagatelj pri pripravi zakonskega besedila za tretjo
                  obravnavo upošteval na 17. seji Državnega zbora sprejete amandmaje in sklepe. Pri
                  tem je odbor predlagatelja na podlagi mnenja Sekretariata za zakonodajo in pravne
                  zadeve opozoril, da je v 2. členu napačno navedena skupna višina; <q>"največ 76.000
                  milijonov tolarjev"</q>. Pravilno bi moralo biti: <q>"76.600 milijonov tolarjev."</q></p>
               <p>Predlagatelj bo v zvezi s tem pred obravnavo na seji Državnega zbora vložil
                  amandma redakcijske narave. Ta amandma je vložen.</p>
               <p>Odbor se je tudi opredelil do vloženih amandmajev, in sicer: amandma k 2. členu. V
                  2. členu se besedilo za besedami: <q>"zagotovila sredstev do skupne višine največ"</q>,
                  spremeni tako, da se glasi: <q>"84.835 milijonov tolarjev, po cenah na dan
                  30.11.1993, ki se bo letno usklajeval z gibanjem cen."</q></p>
               <p>Predlagatelj je Vlada Republike Slovenije. Odbor za obrambo je ta amandma
                  podprl.</p>
               <p>V 2. členu se doda drugi odstavek, ki se glasi: <q>"V prvih petih letih izvajanja
                  zakona mora biti vsako leto realizirano najmanj 15% temeljnih razvojnih
                  programov."</q> Po daljši razpravi je tudi ta amandma odbor podprl.</p>
               <p>Amandma k 3. členu; besede se lahko črpajo samo, če se, nadomestijo z besedami:
                  <q>"se praviloma črpajo tako."</q> Ker je ta amandma bil že tretjič na odboru, je odbor
                  tokrat tudi ta amandma podprl.</p>
               <p>Amandma k 4. členu; v tretjem odstavku 4. člena naj se pred besedami <q>"vsebovati
                  tudi določbe"</q>, vstavi beseda <q>"praviloma"</q>.</p>
               <p>Po razpravi je tudi ta amandma odbor podprl.</p>
               <p>Medtem je bil vložen še en amandma, o katerem odbor ni razpravljal. Hvala
                  lepa.</p>
            </sp>
            <sp xml:id="SDZ1-Redna-18-1994-02-22.sp21">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi besedo predstavnik Sekretariata za zakonodajo in pravne zadeve?
                     <stage>(Ne.)</stage></p>
               <p>Velja isto kot za prejšnjo točko dnevnega reda glede tretje obravnave. Vloženi
                  amandmaji so v skladu s tem načelom.</p>
               <p>Želijo besedo predstavniki poslanskih skupin? Ugotavljam, da ne. Besedo dajem
                  poslankam in poslancem. Pisnih prijav k razpravi ni bilo. Želi kdo besedo?
                  Ugotavljam, da nihče in prehajamo h glasovanju o amandmajih.</p>
               <p>Pregled amandmajev imate v poročilu matičnega delovnega telesa, torej Odbora za
                  obrambo z dne 16. februarja; to je poročilo na dveh straneh. K temu je treba
                  dodati kasneje vloženi amandma k 2. členu prvopodpisanega gospoda Janeza Kopača,
                  gre za deset poslancev.</p>
               <p>Kar pa se tiče napake v besedilu, kjer je treba v 2. členu številko 76.000
                  popraviti na 76.600, menim, da je to napaka in da zaradi tega o tem ni potrebno
                  glasovati, ampak se smatra, da je napaka popravljena in bo tako seveda tudi v
                  končnem besedilu zakona, v kolikor ga bomo v celoti sprejeli.</p>
               <p>No, o tem seveda ne bomo glasovali, ker gre za napako, ki je bila s popravkom, ki
                  ga je poslala Vlada, že popravljena.</p>
               <p>Prehajamo torej h glasovanju.</p>
               <p>Najprej amandma k 2. členu, ki ga imate v poročilu matičnega delovnega telesa pod
                  številko ena. Amandma se glasi: V 2. členu se besedilo za besedami: <q>"zagotovila
                  sredstev do skupne višine največ"</q> spremeni tako, da se glasi: <q>"84.835 milijonov
                  tolarjev po cenah na dan 30.11.1993, ki se bo letno usklajeval z gibanjem
                  cen."</q></p>
               <p>Predlagatelj je Vlada Republike Slovenije, Odbor za obrambo amandma podpira.</p>
               <p>Predtem bo obrazložila svoj glas gospa Mateja Kožuh.</p>
            </sp>
            <sp xml:id="SDZ1-Redna-18-1994-02-22.sp22">
               <speaker>DR. MATEJA KOŽUH-NOVAK:</speaker>
               <p>Spoštovane kolegice in kolegi! Glasovala bom proti temu amandmaju. Razlogi, da bom
                  glasovala proti, so dokaj konkretni. Zadnje tri leta nam raste zopet umrljivost
                  dojenčkov, kar je eden najbolj občutljivih pokazateljev padanja standarda
                  naroda.</p>
               <p>Drugi razlog je, da imamo 50 tisoč tistih, ki ne najdejo prve zaposlitve. Mislim,
                  da je naravnost norost, da dajemo za orožje, ki nam ne more zagotoviti celovite
                  varnosti, namesto, da bi dajali za mlade, da bi lahko živeli, da bi lahko
                  izpolnjevali tisto, kar se tolikokrat v tem parlamentu sliši, družinsko politiko,
                  o kateri samo govorimo, naredimo pa nič.</p>
            </sp>
            <sp xml:id="SDZ1-Redna-18-1994-02-22.sp23">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo obrazložiti svoj glas? Prosim, gospod Franc Potočnik,
                  prosim.</p>
            </sp>
            <sp xml:id="SDZ1-Redna-18-1994-02-22.sp24">
               <speaker>FRANC POTOČNIK:</speaker>
               <p>Spoštovani! Glasoval bom za ta amandma. V Sarajevu umira na tisoče otrok, v veliki
                  meri tudi zaradi tega, ker jih njihovi starši nimajo s čim braniti.</p>
            </sp>
            <sp xml:id="SDZ1-Redna-18-1994-02-22.sp25">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo obrazložiti svoj glas? Ugotavljam, da ne in dajem amandma
                  na glasovanje. Ugotovimo sklepčnost! <stage>(76 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(40
                     poslancev.)</stage></p>
               <p>Ugotavljam, da amandma ni sprejet.</p>
               <p>Drugi amandma po vrstnem redu je amandma, ki smo ga prejeli dodatno. Vložila ga je
                  skupina desetih poslancev, s prvopodpisanim gospodom Janezom Kopačem. Pred seboj
                  imate gradivo z dne 18. februarja, ki vsebuje omenjeni amandma, ki se glasi.
                  Amandma k 2. členu. Za besedami <q>"ne bo presegal"</q>, se besedilo člena črta in
                  nadomesti z naslednjim besedilom <q>"8 tisoč 800 milijonov tolarjev po cenah na dan
                  30. novembra 1993, ki se bo letno usklajeval z gibanjem tečaja DEM."</q> Ugotovimo
                  sklepčnost! <stage>(74 prisotnih.)</stage></p>
               <p>Procuderalno vprašanje bo postavil gospod Polajnar.</p>
            </sp>
            <sp xml:id="SDZ1-Redna-18-1994-02-22.sp26">
               <speaker>IGNAC POLAJNAR:</speaker>
               <p>Hvala lepa, gospod predsedujoči. Zanima me, kakšno je stališče Vlade do tega
                  amandmaja? Hvala lepa.</p>
            </sp>
            <sp xml:id="SDZ1-Redna-18-1994-02-22.sp27">
               <speaker>PODPREDSEDNIK DR. LEV KREFT:</speaker>
               <p>Želi Vlada razložiti svoje stališče do tega amandmaja? Minister Gaspari,
                  prosim.</p>
            </sp>
            <sp xml:id="SDZ1-Redna-18-1994-02-22.sp28">
               <speaker>MAG. MITJA GASPARI:</speaker>
               <p>Gospod predsedujoči, gospe in gospodje! Vlada vztraja pri svojem amandmaju, ki ga
                  je poslala v parlamentarno proceduro in se glasi: <q>"84 tisoč 855 milijonov tolarjev
                  po cenah na dan 30.11.93, se bo letno usklajeval z gibanjem cen"</q>, kar ni v
                  nasprotju z amandmajem, ki ga bom sedaj prebral. Bilo je vprašanje, kakšno
                  stališče ima Vlada in jaz odgovarjam, kakšno stališče ima Vlada na vprašanje
                  gospoda Polajnarja.</p>
            </sp>
            <sp xml:id="SDZ1-Redna-18-1994-02-22.sp29">
               <speaker>PODPREDSEDNIK DR. LEV KREFT:</speaker>
               <p>Hvala. Namen vprašanja je bil za stališče Vlade ravno zaradi tega, ker je prejšnji
                  amandma padel. Sedaj glasujemo o tem amandmaju, o katerem še vedno lahko
                  glasujemo. Naslednji, ki je v pregledu, ne pride več v poštev, ker je v zvezi s
                  prejšnjim in je skupaj z njim padel. Prosim.</p>
            </sp>
            <sp xml:id="SDZ1-Redna-18-1994-02-22.sp30">
               <speaker>MAG. MITJA GASPARI:</speaker>
               <p>Ne vem, kakšno naj ima sedaj težo stališče Vlade, če Vlada ne glasuje o tem, kar
                  bo glasoval parlament. Vlada še zmeraj vztraja, da je vladni amandma bil boljši
                  kot naknadno vloženi amandma v parlamentarno razpravo. Se pravi, ne podpira ta
                  vloženi amandma.</p>
            </sp>
            <sp xml:id="SDZ1-Redna-18-1994-02-22.sp31">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo obrazložiti svoj glas? Ali so kakšna nova proceduralna
                  vprašanja? Gospod Kopač, želite obrazložiti svoj glas? Že tako ali tako je bilo
                  zamujeno, ampak jaz sem dovolil zaradi tega, preden preidemo h glasovanju, da se
                  vsaj sliši mnenje Vlade, ker je bilo zahtevano. Torej glasujemo. Ugotovimo
                  sklepčnost! <stage>(66 prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(29
                     poslancev.)</stage></p>
               <p>Ugotavljam, da smo ta amandma sprejeli.</p>
               <p>Obvestili so me, da o naslednjem amandmaju ne bi glasovali, ker je vezan na
                  prejšnjega, vendar jaz ne vidim nobene take povezave. Mislim, da je vseeno
                  potrebno, da glasujemo o tem amandmaju,razen če kdo izrecno obrazloži drugače.
                  Gospod Jožef Kopše bo obrazložil. Torej glasujemo tudi o naslednjem amandmaju,
                  proceduralno gospod Pavlica.</p>
            </sp>
            <sp xml:id="SDZ1-Redna-18-1994-02-22.sp32">
               <speaker>MILOŠ PAVLICA:</speaker>
               <p>Ta drugi amandma je v tem trenutku brezpredmeten, ker smo sprejeli tega. Ta
                  amandma, ki je bil ravnokar sprejet, pomeni, da je možno prerazporejati dele
                  investicij znotraj letnega obsega letnega osem osemsto in ta amandma sedaj pač
                  predlaga nekaj drugega. In ko bo sprejet ta, o katerem smo ravnokar glasovali, je
                  ta brezpredmeten.</p>
            </sp>
            <sp xml:id="SDZ1-Redna-18-1994-02-22.sp33">
               <speaker>PODPREDSEDNIK DR. LEV KREFT:</speaker>
               <p>Se strinjate gospod Kopše? Veste, stvar je pojasnjena s tem, da smo s prejšnjim
                  amandmajem sprejeli natančno dinamiko po letih in zato ni potrebno dodajati
                  zagotovila za 15%. Je na to kakšen ugovor oziroma je treba še kaj pojasniti?
                  Ugotavljam, da je stvar jasna, zato o tem amandmaju ne bomo glasovali.</p>
               <p>Prehajam pa h glasovanju o amandmaju k 3. členu. Imate ga na drugi strani poročila
                  matičnega delovnega telesa. Amandma se glasi: <q>"besede se lahko črtajo samo, če se
                  nadomestijo z besedami, se praviloma črtajo tako, da so."</q> Predlagala je Vlada
                  Republike Slovenije, amandma pa Odbor za obrambo kot matično delovno telo podpira.
                  Želi kdo besedo? Želi kdo obrazložiti svoj glas? Ugotavljam da nihče in dajem ta
                  amandma na glasovanje. Ugotovimo sklepčnost! <stage>(69 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(24
                     poslancev.)</stage></p>
               <p>Ugotavljam, da je amandma sprejet.</p>
               <p>Imamo še amandma k 4. členu, ki se glasi: v tretjem odstavku 4. člena naj se pred
                  besedami <q>"vsebovati tudi določbe"</q>, vstavi beseda <q>"praviloma"</q>. Predlagatelj je
                  Vlada Republike Slovenije, Odbor za obrambo amandma podpira. Glasovali bomo tudi o
                  tem amandmaju. Želi kdo obrazložiti svoj glasi? Ugotavljam da nihče in dajem
                  amandma na glasovanje. Ugotovimo sklepčnost! <stage>(72 prisotnih.)</stage></p>
               <p>Kdo je za? <stage>(33 poslancev.)</stage> Je kdo proti? <stage>(28
                     poslancev.)</stage></p>
               <p>Ugotavljam, da smo ta amandma sprejeli.</p>
               <p>S tem smo glasovali o vseh vloženih amandmajih in prehajamo na glasovanje o
                  zakonskem predlogu v celoti. Ugotovimo sklepčnost! <stage>(69
                  prisotnih.)</stage></p>
               <p>Kdo je za? <stage>(69 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo ta zakon sprejeli.</p>
               <p>S tem zaključujem to točko dnevnega reda. Mislim, da še vedno nismo prejeli
                  gradiva za 10. in 11. točko, zato bomo nadaljevali s <title>14. TOČKO DNEVNEGA
                     REDA - S PRVO OBRAVNAVO PREDLOGA ZAKONA O VARSTVU PRED NARAVNIMI IN DRUGIMI
                     NESREČAMI</title>.</p>
               <p>Predlog zakona je v obravnavo zboru predložila Vlada Republike Slovenije. Želi
                  predstavnik Vlade besedo? Prosim. Besedo ima gospod Miran Bogataj.</p>
            </sp>
            <sp xml:id="SDZ1-Redna-18-1994-02-22.sp34">
               <speaker>MIRAN BOGATAJ:</speaker>
               <p>Spoštovane poslanke, spoštovani poslanci, spoštovani zbor! Varstvo pred naravnimi
                  in drugimi nesrečami sedaj ureja zakon o obrambi in zaščiti iz 1991 leta, nekatere
                  določbe so pa tudi v drugih področnih zakonih kot je Zakon o vodah in podobno. V
                  skladu z resolucijo o izhodiščih zasnove nacionalne varnosti naj bi bila bodoča
                  sistemska ureditev tega področja avtonomna. Krovni zakon naj bi bil zakon o
                  varstvu pred naravnimi in drugimi nesrečami, posamezna področja pa bi urejali že
                  sprejeti zakoni kot je o varstvu pred požarom, zakon o gasilstvu, o Rdečem križu,
                  manjka pa še zakon o varstvu pred utopitvami, ki je v pripravi.</p>
               <p>Osnovni razlogi za sprejem tega zakona so naslednji:</p>
               <p>1. Obstoječo ureditev je potrebno novelirati in jo izpopolniti, ker je v mnogočem
                  že presežena tudi v praksi.</p>
               <p>2. Ureditev je potrebno oblikovati kot enoten avtonomen sistem.</p>
               <p>3. Ureditev mora upoštevati mednarodne konvencije in biti primerljiva s podobnimi
                  zaščitnimi sistemi v primerljivih državah.</p>
               <p>4. Urediti je treba osnove sodobnega, racionalnega ter učinkovitega sistema
                  varstva pred požarom, pri čemer je potrebno upoštevati tudi dosedanje izkušnje na
                  tem področju.</p>
               <p>5. Potrebna je uskladitev tudi tega sistemskega področja z ustavo.</p>
               <p>Katere so temeljne naloge sistema varstva pred naravnimi in drugimi nesrečami?
                  Odkrivanje, spremljanje in proučevanje nesreč, njihovo preprečevanje, obveščanje,
                  opazovanje in alarmiranje, zagotavljanje pripravljenosti, samozaščita in vzajemna
                  zaščita, mobilizacija in aktiviranje sil za zaščito, pomoč in reševanje; izvajanje
                  zaščitnih ukrepov, reševanje in pomoč ob nesrečah, odpravljanje posledic nesreč in
                  pa pomoč tujim državam po potrebi.</p>
               <p>Dolžnosti državljanov v predlogu zakona glede na dosedanjo ureditev nismo širili
                  niti bistveno spreminjali. Dejstvo pa je, da so s statusom pripadnikov civilne
                  zaščite glede pravic in dolžnosti izenačeni tudi pripadniki prostovoljnih
                  operativnih sestavov, kot so gasilci, gorski reševalci in ostali, pri čemer pa
                  zakon v njihovo avtonomijo ne posega v ničemer. Kar najbolj natančno smo poskušali
                  razmejiti, katere naloge s tega področja so v pristojnosti države in katere v
                  pristojnosti lokalnih skupnosti. Na področju varstva pred požari in gasilstva smo
                  te naloge z omenjenimi, že sprejetimi zakoni razmejili. Glede na to, da je bil v
                  preteklem obdobju koncem leta sprejet zakon o lokalni samoupravi, bomo predlog
                  zakona v tem delu še izpopolnili. Dejstvo namreč je, da to velja tudi za vse
                  ostale zakonske tekste, ki so v zakonodajnem postopku. Predlog zakona vam je bil
                  poslan v začetku oktobra, v tem času je pa parlament sprejel vrsto zakonov, ali so
                  ti prešli v višjo zakonodajno fazo in jih seveda v tem predlogu še ni bilo mogoče
                  upoštevati. Bomo pa jih v celoti upoštevali pri pripravi zakona za drugo
                  obravnavo.</p>
               <p>Poseben poudarek v predlogu zakona se daje raziskovanju ter programiranju in
                  načrtovanju nalog na obravnavanem področju. Z nacionalnim programom, ki bi ga
                  sprejel Državni zbor za večletno obdobje, bi določili politiko na tem izredno
                  pomembnem področju, pri čemer izhajamo iz tega, da je Slovenija ogrožena v bistvu
                  z vsemi vrstami naravnih in drugih nesreč. Pri načrtovanju pa je osnovna tendenca
                  zakona, da se to področje še poenostavi in predvsem nasloni na strokovne ocene
                  ogroženosti. Na novo urejamo sistem opazovanja, obveščanja in alarmiranja, pri
                  čemer bodo centri na državni, regijski in območni ravni prevzeli tudi operativno
                  funkcijo skladno z že sprejetim zakonom o gasilstvu.</p>
               <p>Poseben pomen za preprečevanje in izboljšanje varstva naj bi zagotovili z
                  zaščitnimi sredstvi. V tem delu zakona predlagamo tudi kot zaščitni ukrep
                  izgradnjo zaklonišč na najbolj ogroženih območjih oziroma najbolj vitalnih
                  objektih. Ocenjujemo, da je ta ukrep pomemben, ne samo kratkoročno, ampak tudi
                  dolgoročno. Sile za zaščito in reševanje ter pomoč naj bi po predlogu zakona
                  predstavljali operativni sestavi prostovoljnih formacij. Gre za okrog polovico
                  vseh potrebnih sil, okrog 10% naj bi bilo profesionalnih in le okrog 40% naj bi
                  predstavljali dolžnostni sestavi, predvsem enote in službe civilne zaščite. Takšna
                  opredelitev s težiščem na prostovoljnih sestavih je tudi sicer značilnost ureditve
                  v državah parlamentarne demokracije.</p>
               <p>Posebno poglavje zakona je posvečeno ureditvi vodenja in upravljanja, pri čemer
                  gre za sistem, ki je hierarhično povezan in postavljen, vendar ne posega v
                  avtonomijo delovanja organiziranja, zlasti ne prostovoljnih sestavov. Kot novost
                  se uveljavlja individualni princip odgovornosti glede na to, da je bil do sedaj
                  prisoten ta štabni princip.</p>
               <p>Predlagamo tudi, da se odpravi dosedanji sistem solidarnosti za odpravljanje
                  oziroma sanacijo posledic naravnih in drugih nesreč. Sistem varstva pred naravnimi
                  in drugimi nesrečami, vključno z delovanjem in odpravljanjem posledic nesreč naj
                  bi zagotavljal izključno sanacijske posege do vzpostavitve osnovnih pogojev za
                  življenje. Trajna sanacija pa naj bi bila zagotovljena s sprejemom posebnih
                  zakonov po potrebi. Dejstvo je, da takšne rešitve poznajo tudi v razvitih državah,
                  medtem ko sam sistem solidarnosti ni mogoče trenutno, ali že s samim sprejemom
                  tega zakona odpraviti, ampak je realno to mogoče glede na dva zakona, ki obsegata
                  angažiranje sredstev iz tega naslova šele s 1.1.1995 V pripravi zakona za drugo
                  obravnavo bomo upoštevali tudi načelne pripombe Sekretariat za zakonodajo in
                  pravne zadeve vašega zbora, zlasti pa zakonske rešitve uskladili z drugimi že
                  omenjenimi zakoni. Črtane bodo tudi določbe, ki jih zakon še omenja v zvezi z
                  upravnimi okraji in podobno. Upoštevano bo tudi načelno stališče Odbora za
                  kreditno-monetarno politiko, da se s posebnim zakonom ureja zavarovalna doba s
                  povečanji in podobno.</p>
               <p>Vzporedno s pripravo zakona in njegovim sprejemanjem bomo nadaljevali s celotnim
                  procesom reorganizacije na tem področju, ki je bil začet v letu 1992 in
                  ocenjujemo, če bo zakonodajni postopek potekal tako, kot so načrtovali v svojem
                  programu v Državnem zboru, da bi bilo mogoče to reorganizacijo zaključiti v
                  prihodnjem letu.</p>
               <p>Glede na stališča matičnega odbora in v imenu predlagatelja predlagam, da Državni
                  zbor predlog zakona podpre in sprejeme v prvi obravnavi. Hvala.</p>
            </sp>
            <sp xml:id="SDZ1-Redna-18-1994-02-22.sp35">
               <speaker>PODPREDSEDNIK DR. LEV KREFT:</speaker>
               <p>Hvala lepa. Predlog zakona je obravnaval Odbor za obrambo, kot matično delovno
                  telo. Želi poročevalec odbora besedo? Gospod Jožef Kopše, prosim.</p>
            </sp>
            <sp xml:id="SDZ1-Redna-18-1994-02-22.sp36">
               <speaker>JOŽEF KOPŠE:</speaker>
               <p>Gospod podpredsednik, gospe in gospodje! Pri obravnavi tega zakona je bilo zelo
                  polemično predvsem zaradi tega, ker je ogromno neskladje z obstoječimi že
                  sprejetimi, ali v sprejemanju zakoni, vendar je z majhno večino odbor vendarle
                  podprl za prvo obravnavo. S tem, da je odbor zahteval od predlagatelja, da uskladi
                  z vsemi pripombami Sekretariata za zakonodajo in pravne zadeve, ter med drugim po
                  daljši razpravi je zavrnil predlog člana odbora Franca Černeliča, da se druga
                  obravnava ne opravi pred junijem 1994. Ta predlog gospoda Černeliča je bil dan s
                  tem namenom, da se vse te stvari uskladijo, ki so pripomnjene na to, vendar je
                  odbor z majhno večino to zavrnil. Hvala.</p>
            </sp>
            <sp xml:id="SDZ1-Redna-18-1994-02-22.sp37">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi besedo predstavnik Sekretariata za zakonodajo in pravne zadeve?
                     <stage>(Ne.)</stage> Želijo besedo predstavniki poslanskih skupin? Ugotavljam,
                  da ne. Dajem besedo poslankam in poslancem. Pisnih prijav ni bilo. Besedo ima
                  gospod Janez Podobnik in pa gospod Ivan Sisinger za njim.</p>
            </sp>
            <sp xml:id="SDZ1-Redna-18-1994-02-22.sp38">
               <speaker>JANEZ PODOBNIK:</speaker>
               <p>Spoštovani gospod podpredsednik, poslanke in poslanci! Pri obravnavi zakona o
                  varstvu pred  naravnimi in drugimi nesrečami sem poleg tega, da sem pregledal
                  zakon, zelo pozorno pogledal mnenje, ki ga je pripravil Sekretariat za zakonodajo
                  in pravne zadeve.</p>
               <p>Dovolite mi, da podam nekaj svojih gledanj na omenjeni zakon. Najprej bi povedal,
                  da ga podpiram. Mislim, da je to zakon, ki bi zaslužil tudi v Državnem zboru
                  pozornost. Žal, poslanske skupine se do njega niso opredelile.</p>
               <p>Tako vrste, število enot in služb, ki so namenjene zaščiti in reševanju, kot tudi
                  organiziranost civilne zaščite, naj bo predvsem odvisna od ogroženosti posamezne
                  države po naravnih in drugih nesrečah. To je stavek, ki je napisan v uvodu tega
                  zakona. In ko sem razmišljal, kaj je tisto, kar slovensko državo opredeljuje v tej
                  ogroženosti, sem prepričan, in to je tudi izkušnja vsaj zadnjih petih let, da je
                  vsekakor to ogroženost od poplav oziroma od visokih voda in s tem povezano tudi
                  vedno večja ogroženost sprožanja zemeljskih plazov. Zakon sicer rešuje tudi to
                  področje.</p>
               <p>Pri branju zakona sem bil posebej pozoren na enega od razlogov za izdajo zakona,
                  ki ga je še posebej izpostavil zakonodajalec, to pa je, gre za to, da naj bi se
                  varstvo pred naravnimi in drugimi nesrečami organiziralo kot enoten in samostojen
                  sistem. To je en razlog.</p>
               <p>In potem cilj zakona, da bo uveljavil racionalnejšo in učinkovitejšo
                  organiziranost tega segmenta in da bo predstavljal dejanske potrebe, ki izhajajo
                  iz ogroženosti slovenske države.</p>
               <p>Bil sem povsem praktičen, tudi iz izkušenj, ki jih imam in sem jih dobil pri
                  delovanju v občini Idrija, lahko povem, da sem ob dveh ali treh poplavah, ki so se
                  v zadnjih treh ali štirih letih zgodile na tem področju, zelo pozorno ocenjeval, v
                  katerih smereh je ta zakon življenjski, v katerih je pa morda še vedno na nek
                  način preobremenjen s tisto boleznijo, ki ji rečemo normativizem.</p>
               <p>Kaj se je pokazalo? Na terenu je vedno uspešna tista ekipa, ki ima za voditelja
                  človeka, ki je praktik. To je prvo. V sebi ima sposobnost, da zna ljudi pritegniti
                  v neko skupno delo. Ima občutek za solidarnost.</p>
               <p>Izkušnja, da so se na terenu, vsaj po moji osebni izkušnji, vedno do sedaj najbolj
                  izkazali gasilci. Prostovoljna gasilska društva so očitno tisti prostor, kjer je
                  doma strokovnost, kot stalna pripravljenost in občutek za solidarnost in pomoč.
                  Morda zakon premalo poudarja to. Res je, da smo pred kratkim sprejeli dva zakona,
                  ki področje gasilstva jasno določata.</p>
               <p>Ko sem gledal stališče matičnega delovnega telesa, sem bil nekoliko razočaran, ker
                  enostavno daje bianco menico in predlaga, da naj predlagatelj pri pripravi
                  zakonskega besedila predloga zakona o varstvu pred naravnimi in drugimi nesrečami,
                  za drugo obravnavo upošteva mnenje Sekretariata za zakonodajo in pravne zadeve.
                  Pogledal sem to mnenje in bi rad opozoril, res je, to mnenje je zelo detajlno.
                  Prvo dilemo, ki jo odpira, ne razreši. Kaj je sploh civilna zaščita? Sekretariat
                  pravi, da zakon tega direktno jasno ne definira. V parih členih tega zakona govori
                  o tem. Prav tako govori o tem tudi resolucija o varnosti, ki smo jo sprejeli pred
                  nekaj meseci.</p>
               <p>Gospoda Bogataja sem razumel, da bo v dejstvu, da je sprejel obvezo, da bo
                  upošteval vsa mnenja, ki jih je predlagal Sekretariat za zakonodajo in pravne
                  zadeve, v drugem branju rešil to dilemo. Se sprašujem, če je to sploh dilema?</p>
               <p>Prosil bi, da bi gospod Bogataj odgovoril na vprašanje. Mislim, da te dileme, kaj
                  je civilna zaščita, ni. To je moje prvo mnenje. Drugo vprašanje, ki je izredno
                  pomembno je razmejitev pristojnosti med državo in lokalno samoupravo. Sedaj smo
                  prišli v fazo, ko se nam bo dogajalo, da bomo vedno znova in znova rekli, sprejet
                  je bil zakon o lokalni samoupravi. Tam smo v lokalni samoupravi novim občinam dali
                  določene pristojnosti. Sedaj se postavlja vprašanje. Ali je zakon o lokalni
                  samoupravi krovni zakon in se bo ta zakon navezoval na zakon? Gre za to,, kateri
                  zakon ima primat. Kdo daje usmeritev na nekem ozkem področju delovanja. Kot je
                  znano, smo v zakonu o lokalni samoupravi nekoliko nejasno opredelili, da so nove
                  občine dolžne, da na svojem teritoriju pokrivajo tudi vprašanja, ki ga ureja ta
                  zakon, vprašanje varstva pred naravnimi in drugimi nesrečami. Predvsem, če sem
                  pravilno razumel zakon, v smislu osnovnih dejavnosti.</p>
               <p>Tu je tudi vprašanje financiranja. Gre za znan dualizem med financami lokalne
                  skupnosti in financami države. Zakon omenja še nekatere druge vire, predvsem
                  zavarovalnine. Bojim se, da bo moral biti glavni vir državni proračun.</p>
               <p>Bil sem zelo pozoren do segmenta, ki ga sekretariat ni omenil. Gospod Bogataj je
                  omenil, da zakon uvaja na koncu neko pomembno spremembo. Ukinil bo dosedanji način
                  zagotavljanja sredstev. To je zakon o oblikovanju sredstev solidarnosti. Preko
                  državnega proračuna se bodo zagotavljala sredstva samo za najnujnejšo pomoč
                  prizadetim in ogroženim; samo toliko, da se vzpostavi neko osnovno stanje, ki
                  omogoča normalno življenje vsem. To je tudi evropska norma, zakon želi biti
                  primerjalno vskladljiv z evropskimi rešitvami na tem področju.</p>
               <p>Sprašujem se, ali je bil premišljen čas prehoda, ali se lahko zgodi, da bo počasi,
                  ker niso jasne prehodne določbe in so nekoliko časovno razmejene, o čemer je
                  govoril tudi gospod Bogataj, bi predvsem bi želel, da že danes zvemo točno časovno
                  dinamiko, da se ne bo zgodilo, da bomo ukinili obstoječi zakon, torej zbiranje
                  sredstev na način solidarnosti, ne bomo pa še imeli sprejetega drugega načina
                  financiranja. Rečeno je bilo, npr. če se zgodi velika naravna ujma, da bomo samo
                  zagotovili osnovno vzpostavitev, potem pa z nekim interventnim zakonom reševali
                  takratno situacijo.</p>
               <p>Vprašal bi, ali ni bila izkušnja na primer te največje kalvarije, ki se je zgodila
                  v Logarski dolini leta 1990, da so bila nekatera stalna sredstva, ki jih je država
                  imela na razpolago, tista, ki so omogočila takojšnje posege in so bila tudi
                  izhodišče, da je lahko država šla aktivno v mednarodne kredite. Vprašujem se, ali
                  pomeni ta nov način financiranja tega področja udarec za to področje. To je moja
                  bojazen, ki jo tukaj povem.</p>
               <p>Opozoril bi še na določbo, ki je napisana tudi v uvodu zakona, in sicer, da je eno
                  od temeljnih načel zakona pri varstvu pred naravnimi in drugimi nesrečami, da
                  imajo državljani dolžnost sodelovati v civilni zaščiti, dajati materialna sredstva
                  ter se usposabljati in pripravljati za osebno in vzajemno zaščito.</p>
               <p>Najprej bi povedal, da podpiram tako temeljno načelo in v tem vidim državljansko
                  dolžnost državljanov, da pri tem sodelujejo. Prav iz tega izhodišča, da je
                  prisotna ta zavest državljanske dolžnosti, ne bi videl tega velikega problema
                  razdelitve kompetenc med lokalnimi skupnostmi in državo na tem področju, kajti
                  odločitev je lahko samo racionalna. Odločiti se moramo na način, da bomo
                  racionalno razdelili pristojnosti, da bomo življenjski in da bomo upoštevali
                  specifične razmere v slovenski državi in izkušnje, ki smo si jih na tem področju
                  nabrali.</p>
               <p>Še enkrat bi omenil na nek način pozitivno izkušnjo poplav, ne bi se spuščal v
                  vzroke, zakaj je do poplav prišlo, kajti to je strokovno vprašanje, ki je bilo
                  zelo aktualno tudi pri ne izvolitvi kandidata za ministra za okolje.</p>
               <p>Postavil bi predlagatelju zakona še nekaj vprašanj. Zanima me, ali je predlagatelj
                  zakona razmišljal na možnost, da bi tudi lahko služili vojaški rok v civilni
                  zaščiti, kot je praksa v nekaterih evropskih državah? Drugo vprašanje je, v uvodu
                  zakona piše, da bo uveljavitev zakona povzročila določeno povečanje obsega
                  organizacijskega dela le na regijski ravni, predvsem zaradi vzpostavitve
                  decentraliziranih prvostopnih organov državne uprave. Tu razumem, da se bodo
                  prilagodile na novo rešitve zakona o državni upravi. Piše nato stavek, tudi v
                  bodočih občinah vseh nalog varstva pred naravnimi in drugimi nesrečami ne bo
                  mogoče opravljati brez prosto strokovnih kadrov.</p>
               <p>Sedaj se sprašujem, če bodo potrebni profesionalni kadri. Potrebni bodo samo v
                  največjih občinah. V samem izvoru novih občin in njihovem principu ni možno, da bi
                  občine imele profesionalne kadre na tem področju. Morda bo to par občin v
                  Sloveniji. Prosil bi predlagatelja zakona, če ima vsaj neko predstavo, koliko
                  profesionalnih kadrov na tem področju naj bi bilo zaposlenih tudi v novih
                  občinah.</p>
               <p>Ob sklepu matičnega delovnega telesa, ki predlaga, da predlagatelj zakona upošteva
                  vse predloge in mnenje Sekretariata za zakonodajo in pravne zadeve, sam pa ni
                  predlagal nobenega sklepa oziroma nobenega stališča, predlagam, da preden
                  glasujemo o tem predlogu, vendarle pogledamo, če so res vsa stališča, ki jih
                  predlaga, ki jih odpira Sekretariat za zakonodajo in pravne zadeve, taka, ki bodo
                  predlagatelja napotila, da bo pripravil še bolj jasen zakon.</p>
               <p>Za mene stališče, da še zmeraj ostaja temeljno vprašanje, kaj sploh je civilna
                  zaščita, mislim, da mora danes tudi Državni zbor o tem spregovoriti, če ne pa to
                  ne more biti stališče, da neko načelno vprašanje v prvem branju sploh ne
                  razrešimo. Hvala lepa.</p>
            </sp>
            <sp xml:id="SDZ1-Redna-18-1994-02-22.sp39">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Ivan Sisinger. Replika? Repliko ima gospod
                  Kopše.</p>
            </sp>
            <sp xml:id="SDZ1-Redna-18-1994-02-22.sp40">
               <speaker>JOŽEF KOPŠE:</speaker>
               <p>Na tem zadnjem delu smo se na odboru ravno tako ustavili, kot gospod Podobnik,
                  vendar ta dilema na žalost na odboru ni bila razrešena predvsem zaradi tega, ker
                  ni bilo v prisotnosti tistega pravnika iz te službe, ki je to napisal.</p>
               <p>Pozneje smo sicer razpravljali o tem bistvu, vendar smo smatrali, da je v
                  nadaljnjem kontekstu te službe vendarle pojasnjeno, kako je gledano na to, kaj je
                  civilna zaščita in kaj ni in so se <gap n="..."/><stage>(nerazumljive besede)</stage><gap n=".."/> tudi
                  strinjali. Hvala.</p>
            </sp>
            <sp xml:id="SDZ1-Redna-18-1994-02-22.sp41">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Ivan Sisinger. Ja, prosim, gospod Baškovič nas bo opozoril.</p>
            </sp>
            <sp xml:id="SDZ1-Redna-18-1994-02-22.sp42">
               <speaker>MILAN BAŠKOVIČ:</speaker>
               <p>Hvala lepa. Jaz sem po eni strani prav razočaran, da tako pomemben zakon, kot je
                  ta, nekako sloni samo na našem mnenju, ki je čisto specifično in ima samo pravne
                  relacije in konsekvence, da ni vsebinskih in drugih stališč odbora, ki bi k temu
                  konceptu karkoli dajali, kritizirali oziroma sploh se z njim bolj ukvarjali.      
                                     </p>
               <p>Sedaj, ko je pa naše mnenje tisto, ki je osnovno in se samo to pravzaprav v
                  glavnem tretira kot mnenje k celotnemu zakonu brez razčiščevanja drugih vprašanj,
                  bi pa moral nekaj povedati.</p>
               <p>Namreč, da se ne bi to razumelo poenostavljeno, zakaj je torej civilna zaščita
                  tukaj podana v tem drugem delu mnenja kot en problem. Za nas je to pravni problem
                  v tem smislu, da če je ta pojem postavljen že v uvodnih členih zakona, brez
                  opredelitve, kjer bi morala biti, da je že to strukturalno v zakonu nerodno in bi
                  bilo treba to razrešiti.</p>
               <p>Namreč, poglejte: uvodne določbe splošnega značaja so v teh členih od ena pa do,
                  no, tu začnejo. Imaš namen zakona; tu so potem cilj: varstva, vloga države, občin,
                  lokalnih skupnosti, drugih, programiranje, načrtovanje.</p>
               <p>Potem drugič. En sistem varstva, temeljne naloge sistema, kjer našteva, potem pa
                  vse bistvene sistemske sestavine.</p>
               <p>Potem tu govori o vseh oblikah pravzaprav teh temeljnih, potem pa pade notri -
                  samo za ilustracijo - 3. člen, ki pravi pravi: <q>"poveljnik civilne zaščite ali
                  vodja intervencije sme"</q> in tako naprej.</p>
               <p>Kar naenkrat pade poveljnik civilne zaščite, ki pa ni nikjer poprej niti z
                  besedico omenjen.</p>
               <p>In potem 5. člen. Spoštovanje mednarodnega prava, <gap n=".."/><stage>(nerazumljive
                     besede)</stage><gap n="..."/> civilne zaščite in tako naprej.</p>
               <p>Tukaj se pojavi civilna zaščita kot inštitucija s temi padalskimi relacijami, ne
                  da bi bilo to poprej opredeljeno, čeprav potem šele - in potem je tudi še 6. člen,
                  ki je še vedno temeljnega pomena, kdo zagotavlja varstvo, vse subjekte ima notri,
                  civilne zaščite pa nima. Šele potem izveš iz 8. člena, ki tolmači pojme kar tako,
                  je 29 pojmov, ki se uporabljajo v zakonu, pravi, da je civilna zaščita, to je
                  točka 22, kaj je v tem sistemu kot del sistema varstva in obsega organe vodenja,
                  enote itn.  Potem šele v drugem delu zakona, od člena 77 naprej, se pa cel sistem
                  civilne zaščite popolnoma obdeluje v podrobnostih z enotami, štabi, ingerencami
                  itn. Mi bi radi dosegli to, da bi se ta velik pomen civilne zaščite, vemo iz
                  prakse in vsega delovanja, kaj je civilna zaščita, da se vendarle pravno
                  normativno opredeli že v začetnih členih kot del tega sistema, in to bistveni del
                  sistema. To nam manjka. Če se to dobro bere, je to naša zadeva, ki jo skušamo tu
                  prikazati kot problem, da se to definira tako kot je treba, mislim pravno in ne
                  samo potem v izvajanju v štabih, enotah itn. Iz tega konteksta hkrati tudi
                  opozarjamo, da morata biti jasna  status in koncepcija. Poglejte, pri gasilstvu
                  smo napisali, da je obvezna javna služba. Tukaj imamo govora o javnih službah,
                  ampak mimo civilne zaščite, ne pa o civilni zaščiti kot javni službi. Tukaj so
                  potem razna pooblastila poverjenikov itn., kar mora biti fundamentirano ali na
                  uradnem svojstvu ali pa svojstvu javne službe.</p>
               <p>Te zadeve bi radi dopovedali, da bi bilo v strukturi zakona to pravilno
                  postavljeno, da bi bilo jasno in  v tistih določbah, kamor to sodi. Ni nesporazuma
                  o vsebini, o tem, da to sploh rabimo, ampak da je res pravno nekako normalno in
                  tako kot bi bilo zaradi jasnosti in pomena civilne zaščite pravilno postavljeno.
                  To je glede tega. Potem so pa še drugi problemi kaj je to državno, kaj lokalno. To
                  je pa potem že podrobnost.</p>
               <p>Samo za ta del sem hotel pojasniti, da bi se  pravilno razumel naš pogled na to
                  zadevo in da ne bi tu delali velikega problema, če bo ministrstvo potem v tej
                  smeri razumelo to našo pripombo in jo poskušalo definirati tako, kot sem zdaj
                  govoril. Mislim, da bi se to dalo napraviti. Hvala lepa.    </p>
            </sp>
            <sp xml:id="SDZ1-Redna-18-1994-02-22.sp43">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Ivan Sisinger, prosim. Ali želi kdo dodatna pojasnjevanja, se
                  opravičujem. Gospod Kopše potem pa gospod Janez Podobnik.</p>
            </sp>
            <sp xml:id="SDZ1-Redna-18-1994-02-22.sp44">
               <speaker>JOŽEF KOPŠE:</speaker>
               <p>Očitek gospoda Baškoviča je tu delno upravičen. Moram reči, da smo na odboru zelo
                  intenzivno razpravljali o teh stvareh, vendar več kot polovico časa te razprave
                  nismo mogli dobiti nobenega iz pristojne službe za razlago posameznih stvari, ki
                  so jih napisali. Ta dilema je bila na odboru neprestano prisotna, ali zakon
                  zavrnemo kot tak, kot neprimeren za prvo obravnavo. Z minimalnim glasovanjem je
                  bilo potem izglasovano, da gre v obravnavo s tem, da smo dopustili to, da se
                  predvsem tu uredi in da bodo seveda posamezni člani odbora in stranke, ki so
                  predstavljene v odboru, dale pripombe pred drugo obravnavo tega zakona na tisti
                  del, katerega je gospod Baškovič omenil. Vendar je bila tako izčrpna in osnovne
                  stvari pri tem zakonu so bile ravno neskladje z drugimi zakoni in to neskladje in
                  nerazumevanje pravnega opisa in pravnega načina tolmačenja termina civilne zaščite
                  v prvem delu.</p>
               <p>Prav tako smo se mnogo ustavljali v razpravi o pristojnosti lokalne skupnosti in
                  pri eventualnih premoženjskih stvareh in financiranju civilne zaščite v lokalnih
                  skupnostih.  Zaradi tega, ker je bilo mnogo zakonov od vložitve zakona, od 1.
                  septembra do danes, ki so spreminjali določene stvari, predvsem zakon o lokalni
                  samoupravi in ostalo, smo se odločili, da se je vendarle, kljub pomanjkljivosti
                  katere smo ugotavljali, in to je razvidno tudi iz magnetogramskega zapisa tega
                  odbora, odbor odločil z minimalno večino, da gre s tem, da se zakon bistveno
                  popravi na osnovi tega, kar je pripravila ustrezna služba v parlamentu. Poslanci
                  so bili posebej opozorjeni, predvsem gospod Černelič in gospod Sinisinger, ki sta
                  zelo aktivno sodelovala tudi pri tej razpravi, da pozorno spremljajo ta zakon pred
                  drugo obravnavo. Hvala.</p>
            </sp>
            <sp xml:id="SDZ1-Redna-18-1994-02-22.sp45">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Janez Podobnik, prosim.</p>
            </sp>
            <sp xml:id="SDZ1-Redna-18-1994-02-22.sp46">
               <speaker>JANEZ PODOBNIK:</speaker>
               <p>Hvala za besedo. Jaz nikakor nisem želel karkoli očitati gospodu Baškoviču. Edino
                  pravilno je, da Sekretariat za zakonodajo in pravne zadeve opozarja na določene
                  pravne pomanjkljivosti, neskladja, nedorečenosti in to samo podpiram. Seveda je pa
                  nelogično, kar je bilo zdaj že rečeno, da Sekretariat za zakonodajo in pravne
                  zadeve nakaže in odpira nekatera vsebinska vprašanja, ki jih pa ne doreče, kar je
                  edino pravilno, da jih ne doreče, saj to ni njegova naloga. Zanimivo je, da jih
                  nekako odpre, niso pa dorečene. In sedaj je glavno vprašanje, ali bo zakonodajalec
                  samo na podlagi mnenja Sekretariata za zakonodajo lahko pripravil zakon? To je za
                  mene vprašanje, vsebinsko vprašanje. Nekako sem pričakoval, da bo razprava tista,
                  ki bo <gap n="..."/>,  kajti ta sklep, ki ga je odbor predlagal, je res nekoliko nenavaden in
                  sedaj je tudi gospod Kopše pojasnil, kakšna je bila razprava.</p>
               <p>Ocenjujem, da je zakon vendarle v celoti primeren, da ga danes v prvi obravnavi
                  sprejmemo, toda mislim, da moramo zakonodajalcu dati o nekaterih vprašanjih, to pa
                  je vprašanje financiranja, vprašanje pristojnosti med lokalno samoupravo  in
                  državno upravo, morda tudi pri vprašanju definicije, kaj je civilna zaščita,
                  predvsem pa vprašanje prehoda na nov način financiranja, jasne usmeritve, sicer se
                  bo zgodilo, da bomo v drugem branju imeli nešteto amandmajev. Hvala lepa.</p>
            </sp>
            <sp xml:id="SDZ1-Redna-18-1994-02-22.sp47">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo replicirati. Ja, gospod Kopše prosim.</p>
            </sp>
            <sp xml:id="SDZ1-Redna-18-1994-02-22.sp48">
               <speaker>JOŽEF KOPŠE:</speaker>
               <p>V sami razpravi je bilo rečeno, da uporabim magnetogram razprave na odboru, pri
                  pripravi vsega tega in da bo ta razprava posneta in da bo del te razprave na
                  odboru pri pripravi vsega tega in da bo ta razprava posneta in da bo del te
                  razprave upošteval tudi predlagatelj pri pripravi zakona. Drugo, da ne govorim na
                  pamet, je pa tudi iz poročila razvidno. Član odbora, Černelič, ki je predlagal
                  prav zaradi teh razlogov, ki so bili tukaj že večkrat navedeni, da se zakon do
                  junija, to se pravi, predlagal je čas za pripravo, ker smo smatrali, da je
                  potreben čas zaradi v razpravi opozorjenih nekaterih zakonov, ki so še v
                  sprejemanju, in ker so v različnih fazah sprejemanja, do junija. Vendar pravi, da
                  je bil z minimalno večino ta predlog zavrnjen. Ampak to dokazuje, da smo to
                  razpravo res opravili temeljito. Hvala lepa.</p>
            </sp>
            <sp xml:id="SDZ1-Redna-18-1994-02-22.sp49">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo v tem vprašanju, v repliciranju? Ugotavljam, da ne
                  in dajem besedo gospodu Ivanu Sisingerju.</p>
            </sp>
            <sp xml:id="SDZ1-Redna-18-1994-02-22.sp50">
               <speaker>IVAN SISINGER:</speaker>
               <p>Spoštovani predsedujoči, poslanke in poslanci! Želel bi seveda poudariti nekaj
                  stvari v zvezi s to razpravo, ki je bila v samem odboru, reči moram, da tudi v
                  naši poslanski skupini Združene liste. Mi nismo seveda šli mimo tega, da ne bi
                  tudi tega dokumenta posebej obravnavali. Jasno, s tem, da je na nek način
                  pravzaprav sprejem in razprava o tem zakonu nadaljevanje že sprejetega zakona o
                  gasilstvu, zakona o požarni varnosti, kar je tudi v uvodu seveda našteto in da
                  resnično gre za celo vrsto odprtih vprašanj, ki so se v tem zakonu o naravnih in
                  drugih nesrečah seveda postavili.</p>
               <p>Moram reči, da smo tudi vse te zadeve imeli na matičnem odboru pred seboj, s tem,
                  tako kot je predsednik našega matičnega odbora pravkar povedal, da so
                  predlagatelji zakona, seveda tudi na sami seji matičnega odbora jasno izrazili
                  pripravljenost, da se bo zakon v mnogih stvareh povsem spremenil do drugega branja
                  iz sledečega: da ne ponavljam vsega. Poglejte, ta zakon je predlagatelj
                  pripravljal sredi lanskega leta in dejansko ta zakon ni prišel do današnje seje na
                  dnevni red. Pred tem smo sprejeli nekatero drugo zakonodajo. Hkrati pa je ta zakon
                  povezan tudi še z nekatero zakonodajo, ki je mi nimamo sprejete. Reči moram, da bo
                  ta zakon deležen cele vrste sprememb, ko bomo mi sprejeli zakon o upravnih
                  okrajih, ko bomo sprejeli zakon o državni upravi, ko bomo sprejeli zakon o
                  ministrstvih itd. in bo tam tudi razrešeno vprašanje, kje bo republiška uprava za
                  zaščito in reševanje. To v vsakem drugem členu lahko preberemo, kaj kam spada, da
                  tega ne ponavljam. To se pravi, ta zakon bo resnično do drugega branja deležen
                  velike spremembe. Prav na mojo zahtevo in zahtevo gospoda Černeliča, ki me je
                  prosil, da to povem, in glede na zadolžitev v matičnem odboru, sva seveda z
                  gospodom Černeličem, da kar tu pred Državnim zborom povem, opravila še en razgovor
                  s predlagatelji tega zakona, tako z gospodom Bogatajem, kot z gospodom
                  Ušeničnikom, direktorjem Republiške uprave za zaščito in reševanje, kjer smo šli
                  od člena do člena in obravnavali vse te pripombe, ki sva jih tudi midva na nek
                  način podala na matičnem odboru. Pa ne mislim tega zdaj izkoriščati, da bom cel
                  Državni zbor zamujal s temi stvarmi. Moram reči, da smo šli od primera do primeta,
                  katere zadeve smatramo, da jih je treba še razrešiti in povedati moram, da je bilo
                  tudi včeraj oziroma predvčerajšnjim jasno dogovorjeno, da bodo predlagatelji tiste
                  tehnične, finančne in druge zadeve organizacijske, ki niso tako postavljene, kot
                  morajo biti, da jih bodo seveda že zdaj začele pripravljati. Tiste zadeve, ki so
                  pa vezane na zakonodajo, ki je še pred Državnim zborom, okoli ministrstev, okrajev
                  in pa državne uprave, pa seveda bomo v tem času mi že imeli na dnevnem redu, da bo
                  ta zakon prišel v drugo branje.</p>
               <p>Vendarle bi moral povedati, to smo predlagatelju tudi povedali na seji odbora, ta
                  zakon, ki postavlja to organizacijo, medsebojno povezanost z gasilstvom in z
                  enotami Rdečega križa in z drugimi pripadniki, ki naj bi se vključili - jaz ne bi
                  zdaj govoril o tem, kako bomo izobraževali itd., ker te zadeve vendarle poznamo že
                  sami iz svoje prakse, kako je to teklo in kako mora teči tudi glede obveščanja,
                  alarmiranja itd., v bodoče. Vendar generalni problem tega zakona, moram reči, je v
                  tem, da velikokrat v členih govorimo lokalna skupnost, država mora rešiti
                  financiranje. Povedati vam moram, ko sem včeraj zvečer dobil v roke proračun za
                  leto 1994, o katerem bomo začeli to vročo razpravo, pravzaprav skoraj ničesar ne
                  najdem v proračunu države, da bo financirala na tem področju, ali pa je prisotna z
                  izredno minimalnimi sredstvi. Cela vrsta stvari iz tega zakona, cela vrsta stvari,
                  moram povedati, poslanke in poslanci, ni mogoče finančno realizirati. To bo, če
                  bomo to tako v naprej pustili samo napisano, in ne bomo našli vira, v tem zakonu
                  vira financiranja za področje opremljanja civilne zaščite, če ne bomo našli vira
                  sredstev za tehnična sredstva teh enot civilne zaščite itd., potem se nam bo
                  zgodilo to, da bomo sicer imeli zakon, v katerem piše, da mora lokalna skupnost
                  financirati to in to, da mora država skrbeti po številnih členih za to in to in
                  tako naprej, vendar, ko pa pridem na stran financiranja, pa samo lepo naštejemo,
                  kaj pa spada v financiranje, viri financiranja. To so napisane besede, ta vir
                  financiranja, ko pravimo, da sodeluje proračun države in proračun lokalne
                  skupnosti, to je tako kot nič. Za tem ne stojijo nobena sredstva. Ko bomo v
                  lokalnih skupnostih sprejemali proračune, te občine denarja nimajo, ker nimajo
                  sredstev in mi nimamo v državi vira financiranja tudi na državnem področju. Zato
                  je za mene ta zakona - mi smo rekli na odboru, naj gre naprej, in tudi predlagam,
                  poslanke in poslanci, da ta zakon v prvem branju sprejmemo, ker imamo zagotovilo
                  predlagatelja, da bo, ne samo to, kar je gospod Baškovič govoril in dal s strani
                  Sekretariata, ampak predlagatelje bo upošteval do drugega branja celo vrsto
                  pripomb, ki smo jih konkretno obdelali in jih ne bi tukaj razlagal.</p>
               <p>Še en problem moram povedati, ki smo ga tudi povedali. To kar je naredil
                  predlagatelj zakona okoli 133. člena glede oblikovanje sredstev za odpravljanje
                  škode, je pravzaprav opravil nekaj, kar bi morala Vlada že storiti. Julija meseca
                  sem že postavil zahtevo in gospod minister Gaspari - mi je žal, da je odšel ven -
                  pritrdil, da to zbiranje sredstev na področju, ki ga zdaj imamo s 3,22 od bruto
                  plač in pokojnin, da je treba ta zakon, ki ga imamo že 20 let, resnično odpraviti.
                  Dogovorjeno je bilo v tem parlamentu, da bo do konca leta Vlada dala predlog, da
                  preneha veljati ta zakon o zbiranju sredstev na tak način in da bo Vlada
                  pripravila sistemski zakon. To je tudi povedal gospod minister Jazbinšek in
                  prevzel to dolžnost in prav zdaj je odstopil. Vendar ne gre za to, Vlada ni
                  odstopila. Vlada mora še vedno vedeti svoje dolžnosti, svoje obveznosti, ki gredo
                  do tega Državnega zbora. To pomeni, če je bilo dogovorjeno, da bo Vlada prišla
                  pred parlament, da preneha veljati nek zakon, po katerem smo zdaj zbirali ta
                  sredstva, se je Vlada tudi zavedala in na nek način zagotovila, da bo prišla s
                  sistemskim zakonom.</p>
               <p>Zato je za mene 133. člen, sem že na odboru opozoril, ti datumi so pravzaprav
                  silom prilike prišli noter. Če bi Vlada prišla pravi čas, 133. člena v tem zakonu
                  ne bi rabili, ker bi prenehal ta zakon veljati že z 31. lansko leto. To je bila
                  zahteva in to se ni izvršilo. Zdaj bomo to naredili s čisto posebnim tretjim
                  zakonom, ker bomo dali to notri, da bo s 1.1.1995 država morala skrbeti, ne več od
                  bruto plač in pokojnin, ampak s  sistemskim zakonom, ki ga bo morala predložiti
                  tekom leta Državnemu zboru.</p>
               <p>Prepričan sem, da ne bom šel v te podrobnosti, da bo predlagatelj, s katerim bomo
                  še tesno sodelovali pri nastajanju teh zadev za drugo branje, upošteval vse te
                  konkretne pripombe in da bomo tako, kot je predsednik rekel, izredno pozorni do
                  predloga zakona, ki bo pripravljen za drugo branje. Želim resnično, poslanke in
                  poslanci, da za to prvo branje takšen osnutek zakona, kot ga tukaj imamo s temi
                  pripombami in pripombami odbora, v celoti sprejmemo. Verjamem predlagateljem, da
                  bomo dobro zastavili, da bo tudi ta zakon enak zakonu, kot smo ga sprejeli za
                  področje gasilstva, ki je jasen, za požarno varnost, ki je jasen in da mora biti
                  tudi ta zakon popolnoma takšen in nič drugačen. Hvala lepa.</p>
            </sp>
            <sp xml:id="SDZ1-Redna-18-1994-02-22.sp51">
               <speaker>PODPREDSEDNIK DR. LEV KREFT:</speaker>
               <p>Hvala. Želi še kdo besedo? Predlagam gospod Bogataj, da poslušamo, ker bodo
                  verjetno nove dileme. Ali imate replike na to izvajanje? Prosim, gospod Bogataj je
                  želel posredovati v razpravi. Prosim.</p>
            </sp>
            <sp xml:id="SDZ1-Redna-18-1994-02-22.sp52">
               <speaker>MIRAN BOGATAJ:</speaker>
               <p>Hvala lepa. Spoštovani zbor! Kot predlagatelji imamo zelo malo vpliva na to, kdaj
                  kakšen zakon pride na dnevni red vašega cenjenega zbora in že v tem primeru je
                  bilo tako, da je zakon že dolgo dolgo časa v parlamentu in šele sedaj teče prva
                  obravnava. Verjetno, če bi bila ta preobremenjenost, kot jo imate poslanci,
                  manjša, bi seveda ta zakon bil že davno prej uvrščen na dnevni red.</p>
               <p>Glede vprašanj, ki so bila postavljena, pa tole. Zakon dejansko temelji in veliko
                  težo daje temu, da sistem varstva pred naravnimi in drugimi nesrečami v
                  operativnem smislu temelji na javnih službah, ki jih izvajajo v operativni sestavi
                  zlasti gasilske organizacije. Dopolnjujejo Gorska reševalna služba, Jamarska
                  reševalna služba in podobne sestave.</p>
               <p>Kot drugo. Ni nejasno, kaj je civilna zaščita. V svetu obstajata širše in ožje
                  pojmovanje civilne zaščite. Tukaj je prisotno ožje pojmovanje civilne zaščite.
                  Tako je oblikovano in postavljeno v Resoluciji v izhodiščih in osnovah nacionalne
                  varnosti. To, na kar opozarja zakonodaja, bi bilo razrešeno, če bi bila določba
                  22. točke v 8. členu postavljena dva člena preje. To želi zakonodaja. V tem smislu
                  bomo ta razmišljanja upoštevali.</p>
               <p>Nekaj težav je z razumevanjem nekaterih drugih opredelitev v mnenju Sekretariata
                  za zakonodajo, kot je postavljanje dileme, češ kaj se Svet za nacionalno varnost?
                  Zakaj rabimo še Svet za varstvo pred naravnimi nesrečami? To so stvari, ki v
                  strokovnem smislu nimajo nobene povezave, ker gre za bistveno ožji organ oziroma
                  pri nacionalni varnosti za bistveno širše področje.</p>
               <p>Potrudili se bomo, da v smislu pravno tehničnih pripomb besedilo izboljšamo.</p>
               <p>Razmejitev pristojnosti med državo in lokalno skupnostjo. V uvodu sem skušal
                  opozoriti, da je ta zakon krovni zakon na tem področju. Po najboljših možnostih
                  bomo skušali upoštevati tisti dve določbi v zakonu o lokalni samoupravi, ki med
                  seboj nista najbolj usklajeni. V enem členu je tekst tak, v drugem je drugačen,
                  tako da ne bi bilo nejasno, kaj na tem področju opravlja lokalna skupnost, kaj pa
                  državna. Ime civilne zaščite, ker gre za dolžnostno organizacijo, se pravi, da so
                  ljudje, državljani, v skladu s pogoji, ki jih zakon določa, razporejeni v enote
                  službe, štabe civilne zaščite pa ne moremo opredeljevati kot obvezne javne
                  službe.</p>
               <p>Problem financiranja od sanacije posledic nesreč. Ta zakon v okviru sistema
                  varstva pred naravnimi in drugimi nesrečami seže do tja, kjer govorimo o
                  zagotovitvi najnujnejših pogojev za življenje in kateri so ti pogoji, so v 8.
                  členu zakona v 29. točki jasno opredeljeni. S tem je povezano vprašanje
                  solidarnosti. Predlagatelj ocenjuje, da takoj po sprejemu zakona samega,
                  dosedanjega sistema solidarnosti ni mogoče opraviti. Gre za prevzete obveznosti z
                  zakonom o sanaciji Idrijskega rudnika, Mežice in še nekatere druge prevzete
                  obveznosti.</p>
               <p>Glede na program vašega dela ocenjujemo, da je še realen rok 1.1.1995, da je ta
                  solidarnost v celiti odpravljena da so obveznosti, ki obstajajo v do sedaj
                  prejetih zakonih prenešene v državni proračun za leto 1995, in kar velja tudi za
                  druge obveznosti.</p>
               <p>V primeru, da bi se sprejem tega zakona bistveno zavlekel v drugo polletje, je
                  vprašanje, ali je ta rok realen, ali ni. Dejstvo je, da pri nas že teče delo na
                  strokovnih podlagah za izvedbene predpise, za mateorologijo, za ocenjevanje škode
                  itd.</p>
               <p>Postavljeno je bilo vprašanje, ali razmišljamo o služenju vojaškega roka v civilni
                  zaščiti? Moram reči, da ne razmišljamo, medtem ko na področju uveljavljanja in
                  zagotavljanja ugovora vesti vojaške dolžnosti že deluje več kot eno leto Center za
                  zaščitno in reševalno delovanje v Sežani, v katerem opravljajo to nadomestno
                  civilno služenje fantje zlasti na področju varstva pred naravnimi in drugimi
                  nesrečami. Glede na sedanjo opredelitev v ustavi priznavanja ugovora vesti, menimo
                  in bomo predlagali, da se to področje bistveno bolj razširi. Ustava pravi, da je
                  potrebno državljanom zagotoviti, da na drug način sodelujejo pri obrambi
                  države.</p>
               <p>Vprašanje, ki je bilo postavljeno v zvezi s povečano kadrovsko oziroma s temi
                  organizacijskimi potrebami. Stvar je zamišljena glede na pojav lokalnih skupnosti
                  tako, da se s približno trinajstimi regijskimi upravami, pri katerih delujejo tudi
                  centri za obveščanje, zelo uspešno pokriva območje celotne Slovenije, pri čemer se
                  upošteva radius operativne učinkovitosti in zmogljivosti posameznega določenega
                  gasilskega društva oziroma enote, ki opravlja naloge širšega pomena.</p>
               <p>V tem trenutku je na področju zaščite in reševanja dela vsega okoli 90 delavcev.
                  En del teh ljudi bo ostal v tej državni upravi, en del ljudi bo pa ostal v bodočih
                  občinah. Te občine bodo zelo raznolike in ocenjujemo, da le v največjih bo
                  potrebnih nekaj ljudi, ki se bodo ukvarjali s tem področjem.</p>
               <p>Omenjen je bil sprejem zakona o upravnih okrajih in jaz sem to razumel, da je šlo
                  za napako in pomoto, lapsus in da je ta razprava sedaj že razčiščena in da se mi
                  tudi z njo več s tem zakonom ne obremenjujemo. Sam ta zakon lahko resnično
                  načeloma opredelili vire financiranja, izhajajočih iz dosedanjih stališč vašega
                  zbora pa seveda zelo težko bi v takšen zakon napisali, toliko procentov proračuna
                  se namenja pa JDP-ja se namenja za to področje. O tem se boste verjetno
                  opredeljevali in dobrohotno računam na vašo podporo o sprejemu tako letošnjega kot
                  naslednjih proračunov. Hvala lepa.</p>
            </sp>
            <sp xml:id="SDZ1-Redna-18-1994-02-22.sp53">
               <speaker>PODPREDSEDNIK DR. LEV KREFT:</speaker>
               <p>Hvala lepa. Za besedo sta se javila še gospod Rafael Kužnik pa gospod Jožef Kopše.
                  Prosim ali bo gospod Kopše prvi? Dobro.</p>
            </sp>
            <sp xml:id="SDZ1-Redna-18-1994-02-22.sp54">
               <speaker>JOŽEF KOPŠE:</speaker>
               <p>Vsekakor bom sedaj osebno govoril v svojem lastnem imenu in moram reči, da ta
                  pripomba gospoda Baškoviča ni bila ravno utemeljena, ker ravno nekaj obratnega
                  kaže v tem odboru, kar pa je kritika Vlade, ne pa gospoda Baškoviča seveda, ki ima
                  popolnoma prav v svojih izvajanjih. Ti Vladni predlogi, ki prehajajo na ta odbor,
                  tako kot je bil primer zakona o gasilstvu in zakona o požarni varnosti, ki se je
                  praktično izdelal na odboru ali pa dodelal na odboru, to naj ne bi bila praksa
                  več. To ni edina veja naše Vlade, ki prihaja z nepopolno zakonodajo in slabo vrste
                  zakonodaje, ker konec koncev ni stvar odbora izdelovati zakonodajo in izdelati
                  zakon, niti ne službe v parlamentu, ki je zgolj za to, da preveri. Vendar je to
                  stvar predlagatelja in stvar Vlade, da pride z zakonom, ki je vsaj približno tako
                  dober, da je za sprejem. Vendar zaradi vseh že do sedaj naštetih stvari, ki so
                  bile zaradi nujne potrebe urejanja in celovitega urejanja na tem področju,
                  predlagam, da se ta zakon v prvi obravnavi, takšen kot je, sprejme s temi
                  zagotovili in z dodatnimi, ki jih bo dobil na odboru predlagatelj, da sprejmemo to
                  v prvi obravnavi. Hvala.</p>
            </sp>
            <sp xml:id="SDZ1-Redna-18-1994-02-22.sp55">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Rafael Kužnik. Prosim. Če ne bo nihče več
                  razpravljal bomo prešli h glasovanju, zato prosim vodje poslanskih skupin in
                  sekretarje da zagotovijo prisotnost v dvorani. Prosim.</p>
            </sp>
            <sp xml:id="SDZ1-Redna-18-1994-02-22.sp56">
               <speaker>RAFAEL KUŽNIK:</speaker>
               <p>Pozdravljeni! Predlagam, da Državni zbor sprejme sklep k predlogu zakona o varstvu
                  pred naravnimi in drugimi nesrečami. Predlagatelj naj pripravi za drugo obravnavo
                  predlog Zakona o varstvu pred naravnimi in drugimi nesrečami tako, da spremeni
                  naslov zakona, ki naj bi se glasil: Predlog zakona o varstvu pred naravnimi in
                  drugimi hudimi nesrečami. Enako naj spremeni besedilo prvega odstavka 1. člena
                  zakona tako, da se bo besedilo v oklepaju glasilo: V nadaljnjem besedilu, varstvo
                  pred hudimi nesrečami. V tem smislu je potrebno ustaliti celotno besedilo zakona.
                  Obrazložitev: predlagani naslov in besedilo prvega odstavka 1. člena je v
                  nasprotju s prvo, drugo in tretjo točko 8. člena predloga zakona. Iz navedenih
                  treh točk 8. člena je razvidno, da predlog zakona obravnava le hude nesreče, to je
                  takšne, ki prizadenejo oziroma ogrozijo življenje ali zdravje večjega števila
                  ljudi, živali ter premoženje in okolje v takem obsegu, da je za njihov nadzor in
                  obvladovanje potrebno uporabiti posebne ukrepe, sile in sredstva. Zato predlagam,
                  da se navedeno neskladje odpravi. Hvala lepa.</p>
            </sp>
            <sp xml:id="SDZ1-Redna-18-1994-02-22.sp57">
               <speaker>PODPREDSEDNIK DR. LEV KREFT:</speaker>
               <p>Hvala lepa. Prosil bi, da te predloge oddate, ker bomo prešli h glasovanju. Želi
                  še kdo besedo? Prosim gospod Janez Podobnik, izvolite.</p>
            </sp>
            <sp xml:id="SDZ1-Redna-18-1994-02-22.sp58">
               <speaker>JANEZ PODOBNIK:</speaker>
               <p>Predlagal bi, da ko bomo sprejemali stališče odbora, ki bo napotilo za
                  predlagatelja zakona, da dodamo poleg mnenja Sekretariata za zakonodajo in pravne
                  zadeve, naj predlagatelj smiselno upošteva, ali pa brezsmiselno, tudi razpravo na
                  današnji seji Državnega zbora. Sedaj pa ne vem ali je to potrebno, da<gap n="..."/></p>
            </sp>
            <sp xml:id="SDZ1-Redna-18-1994-02-22.sp59">
               <speaker>PODPREDSEDNIK DR. LEV KREFT:</speaker>
               <p>Takega sklepa ne moremo sprejeti, ni v skladu s poslovnikom. Moramo konkretne
                  zadeve po alineah navesti, ki jih ne upošteva predlagatelj, jasna navodila.</p>
            </sp>
            <sp xml:id="SDZ1-Redna-18-1994-02-22.sp60">
               <speaker>JANEZ PODOBNIK:</speaker>
               <p><gap n="..."/>Potem pa bi prosil, jaz bi samo vložil eno dodatno stališče, da predlagatelj
                  prouči pot prehoda na nov način financiranja in seveda, da pri tem prehodu ne bo
                  nobenega praznega obdobja. Jaz bom to definiral takoj sedaj.</p>
            </sp>
            <sp xml:id="SDZ1-Redna-18-1994-02-22.sp61">
               <speaker>PODPREDSEDNIK DR. LEV KREFT:</speaker>
               <p>Prosim oba predlagatelja dodatnih sklepov, da takoj oddata besedilo v pisni obliki
                  - od gospoda Kužnika že imamo, še vašega, da bomo lahko opravili glasovanje.</p>
               <p>Želi še kdo besedo? Ugotavljam, da ne in prehajamo h glasovanju. Ja, gospod
                  Bogataj, prosim.</p>
            </sp>
            <sp xml:id="SDZ1-Redna-18-1994-02-22.sp62">
               <speaker>MIRAN BOGATAJ:</speaker>
               <p>Hvala lepa. Jaz se opravičujem. Brez želje, da bi zavlačeval, bi opozoril, da
                  predlog gospoda Kužnika, če bomo ta zakon vezali samo na hude nesreče, je to samo
                  en del tega sistema, ki ga ta zakon ureja.</p>
               <p>Ta zakon kot krovni zakon ureja naravne in vse druge nesreče. Vprašanje v
                  izvajalskem smislu je samo, kaj je potrebno za neko nesrečo angažirati. En ogenj v
                  hiši lahko pogasi posameznik, ne vem, na cesti lahko pomagajo policaji, gasilci,
                  pa je stvar razrešena, v neki veliki katastrofalni poplavi, vse sile vključno z
                  vojsko niso zadostne.</p>
               <p>Ni bil namen tega zakona vezati ga samo na hude nesreče. Od tega kakšen je obseg,
                  kakšna je intenzivnost nesreče, je odvisno samo to, kakšni ukrepi, kakšne sile se
                  angažirajo in zato predlagam, da Državni zbor takšnega sklepa ne podpre.
                  Hvala.</p>
            </sp>
            <sp xml:id="SDZ1-Redna-18-1994-02-22.sp63">
               <speaker>PODPREDSEDNIK DR. LEV KREFT:</speaker>
               <p>Hvala lepa. Ja, prosim, gospod Kužnik, pa gospod Kopše tudi.</p>
            </sp>
            <sp xml:id="SDZ1-Redna-18-1994-02-22.sp64">
               <speaker>RAFAEL KUŽNIK:</speaker>
               <p>Saj je pred naravnimi in hudimi drugimi nesrečami.</p>
            </sp>
            <sp xml:id="SDZ1-Redna-18-1994-02-22.sp65">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Prehajamo torej h glasovanju.</p>
               <p>Predloge sklepov bom na osnovi poročila matičnega delovnega telesa, ki tudi ni
                  ustrezno formulirano, moral sam oblikovati sproti.</p>
               <p>Prva točka, če prav razumem, predlog matičnega delovnega telesa je, in tudi
                  sedanje razprave je, da je zakon ustrezna podlaga za pripravo za drugo obravnavo,
                  in dajem najprej ta predlog sklepa v razpravo in v glasovanje.</p>
               <p>Želi kdo razpravljati o tem predlogu sklepa? Ugotavljam, da ne in ga dajem na
                  glasovanje. Ste ga slišali, običajni prvi sklep? Ugotovimo sklepčnost! <stage>(41
                     prisotnih.)</stage></p>
               <p>Treba bo zagotoviti sklepčnost. Pred nama sta po tej točki dva zakona, ki sta v
                  tretji obravnavi in prosim, da zagotovimo sklepčnost v dvorani.</p>
               <p><stage>(Komentar gospe sekretarke, se ne sliši kaj pravi.)</stage> Ja, saj sem jaz
                  zvonil, samo izgleda, da nikjer več ne zvoni nikomur.</p>
               <p>Prosim, da ponovno ugotovimo sklepčnost. Ugotovimo sklepčnost! <stage>(48
                     prisotnih.)</stage></p>
               <p>Dajem na glasovanje prvi sklep: <q>"zakon je ustrezna podlaga za pripravo druge
                  obravnave."</q></p>
               <p>Kdo je za? <stage>(44 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo ta sklep sprejeli.</p>
               <p>Drugi sklep, ki ga dajem v sprejem, je sklep, ki ga je oblikovalo matično delovno
                  telo. To je: <q>"predlagatelj naj pri pripravi zakonskega besedila predloga zakona o
                  varstvu pred naravnimi in drugimi nesrečami za drugo obravnavo upošteva mnenje
                  Sekretariata za zakonodajo in pravne zadeve. "</q></p>
               <p>Želi kdo o tem sklepu razpravljati? Ugotavljam, da ne in ga dajem na glasovanje.
                  Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(43 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo ta sklep sprejeli.</p>
               <p>In zdaj gremo k tretji skupini sklepov, to so dodatni sklepi, ki govorijo dodatno
                  o vsebini zakona.</p>
               <p>Najprej bomo glasovali o dveh sklepih, ki jih je predlagal gospod Brane Eržen, ki
                  smo jih dobili v pisni obliki.</p>
               <p>Prvi se glasi: <q>"Predlagatelj naj pri pripravi predloga zakona za drugo obravnavo
                  predvidi obvezo lokalne skupnosti, da ima za primere naravnih ali drugih nesreč
                  vselej pripravljeno določeno število bivalnikov in šotorov."</q></p>
               <p>Prosim, ugotovimo sklepčnost! Ugotavljamo sklepčnost. Potrebujemo vse prisotne, da
                  pritisnejo na gumb, glede na nizko stopnjo sklepčnosti pri prejšnjem glasovanju.
                  Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(23 poslancev.)</stage> Je kdo proti? <stage>(15
                     poslancev.)</stage></p>
               <p>Ugotavljam, da je ta sklep sprejet.</p>
               <p>Naslednji sklep gospoda Braneta Eržena smo prav tako prejeli v pisni obliki. Glasi
                  se: <q>"Predlagatelj naj pripravi za drugo obravnavo predlog zakona o varstvu pred
                  naravnimi in drugimi nesrečami tako, da bo zavezal državo in občine k poravnavanju
                  stroškov, ki bi bili potrebni za odpravo eventualnih škod, katere bi povzročili
                  evakuiranci, ki jih le ti ne bi mogli poravnati z ozirom na svoje materialno
                  stanje."</q></p>
               <p>Želi kdo o tem sklepu razpravljati? Prosim, gospod doktor Bučar, izvolite.</p>
            </sp>
            <sp xml:id="SDZ1-Redna-18-1994-02-22.sp66">
               <speaker>DR. FRANCE BUČAR:</speaker>
               <p>Spoštovani zbor! Samo kratko opazko. Pravzaprav bi se moral oglasiti že pri
                  prejšnjem sklepu. Ta sklep in prejšnji sklep sta v nasprotju z ustavo in z zakonom
                  o lokalni samoupravi, ker ne more Državni zbor neki samoupravni entiteti nalagati
                  nekih dolžnosti, ker je pač samoupravna. Lahko, če se sporazumeta medsebojno in
                  tudi dogovorita o financiranju, potem ja. Mislim, da o tem sklepu ne moremo
                  glasovati. Hvala lepa.</p>
            </sp>
            <sp xml:id="SDZ1-Redna-18-1994-02-22.sp67">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo razpravljati o tem sklepu? Prosim, gospod Jožef Kopše,
                  izvolite.</p>
            </sp>
            <sp xml:id="SDZ1-Redna-18-1994-02-22.sp68">
               <speaker>JOŽEF KOPŠE:</speaker>
               <p>Jaz bi samo zaprosil mnenje pravne službe tega zbora o tem sklepu.</p>
            </sp>
            <sp xml:id="SDZ1-Redna-18-1994-02-22.sp69">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Dajem torej ta sklep, ki sem ga prebral, ki ga je
                  predlagal gospod Brane, na glasovanje. Ugotovimo sklepčnost! <stage>(44
                     prisotnih.)</stage> Jaz bi vas prosil za toliko pozornosti, da bi lahko
                  glasovanje opravili do konca in tudi za to, da zagotovite sklepčnost v dvorani,
                  ker prehajamo k dvema tretjinama obravnave takoj, ko končamo glasovanje k temu
                  zakonu.</p>
               <p>Ponovno ugotavljamo sklepčnost. <stage>(48 prisotnih.)</stage></p>
               <p>Kdo je za? <stage>(5 poslancev.)</stage> Je kdo proti? <stage>(33
                     poslancev.)</stage></p>
               <p>Ugotavljam, da ta sklep ni sprejet.</p>
               <p>Imamo predloge dodatnih sklepov, in sicer Rafaela Kužnika. Predlog se glasi:
                  Predlagatelj naj pripravi za drugo obravnavo predlog zakona o varstvu pred
                  naravnimi in drugimi nesrečami tako, da bo spremenil naslov zakona, ki naj bi se
                  glasil: <q>"Predlog zakona o varstvu pred naravnimi in drugimi hudimi nesrečami"</q>.
                  Enako naj spremeni besedilo prvega odstavka 1. člena zakona tako, da se bo
                  besedilo v oklepaju glasilo: <q>"v nadaljnjem besedilu: varstvo pred hudimi
                  nesrečami"</q>. V tem smislu je potrebno uskladiti celotno besedilo zakona. Želi kdo o
                  tem predlogu sklepa razpravljati? Ugotavljam, da ne in ga dajem na glasovanje.
                  Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(4 poslanci.)</stage> Je kdo proti? <stage>(27
                     poslancev.)</stage></p>
               <p>Ugotavljam, da ta sklep ni sprejet.</p>
               <p>Imamo še predlog dodatnega sklepa gospoda Janeza Podobnika. Prosim, gospod
                  Podobnik, izvolite.</p>
            </sp>
            <sp xml:id="SDZ1-Redna-18-1994-02-22.sp70">
               <speaker>JANEZ PODOBNIK:</speaker>
               <p>Dodatno stališče bi se glasilo, to je k stališču matičnega delovnega telesa.
                  Predlagatelj naj pri pripravi zakonskega besedila za drugo obravnavo ponovno
                  prouči prehod na nov način financiranja. Po prenehanju zakona o oblikovanju
                  sredstev solidarnosti za odpravljanje posledic naravnih nesreč, naj nov način
                  financiranja ohrani realno enak obseg sredstev za področje odpravljanje škode.</p>
            </sp>
            <sp xml:id="SDZ1-Redna-18-1994-02-22.sp71">
               <speaker>PODPREDSEDNIK DR. LEV KREFT:</speaker>
               <p>Hvala lepa. Slišali ste predlog dodatnega stališča. Glasujemo o njem. Želi kdo o
                  njem prej razpravljati? Ugotavljam, da ne in ga dajem na glasovanje. Ne bom ga
                  ponovno bral, ker ste ga pravkar slišali. Ugotovimo sklepčnost! <stage>(51
                     prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo ta dodatni sklep sprejeli.</p>
               <p>Drugih predlogov za dodatne sklepe nismo imeli, pač  pa je treba sprejeti še
                  zadnji obvezni sklep.Predlagamo, da zakon za drugo obravnavo pripravi predlagatelj
                  do 14. marca. To je rok, s katerim bomo še lahko spoštovali naš načrt dela, to se
                  pravi, obravnavo tega zakona na aprilski seji na drugi obravnavi. Ta predlog
                  sklepa dajem na glasovanje. Prosim, da ugotovimo sklepčnost. Ugotovimo sklepčnost!
                     <stage>(49 prisotnih.)</stage></p>
               <p>Kdo je za? <stage>(40 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo tudi ta sklep sprejeli in s tem zaključujem to točko dnevnega
                  reda.</p>
               <p>Prehajamo k <title>10. TOČKI DNEVNEGA REDA - TRETJA OBRAVNAVA PREDLOGA ZAKONA O
                     TEHNOLOŠKO RAZVOJNEM SKLADU REPUBLIKE SLOVENIJE</title>.</p>
               <p>Predlog zakona je za tretjo obravnavo pripravila Vlada Republike Slovenije. Želi
                  predstavnik Vlade besedo? <stage>(Ne.)</stage> Predlog zakona je obravnaval Odbor
                  za znanost, tehnologijo in razvoj kot matično delovno telo. Želi predstavnik
                  odbora besedo? <stage>(Tudi ne.)</stage> Opozarjam vas, da smo poročilo odbora
                  prejeli danes na klop. Želi besedo predstavnik Sekretariata? <stage>(Tudi
                     ne.)</stage> Smo pri tretji obravnavi in vloženi so bili lahko samo amandmaji
                  na tiste člene, ki so bili v drugi obravnavi spremenjeni, tako je tudi bilo
                  storjeno. Imamo dva amandmaja k 4. in 6. členu zakona, ter en usklajevalni
                  amandma, ki ga je vložil odbor. Vse te amandmaje imate v poročilu, ki ste ga
                  prejeli danes s strani matičnega delovnega telesa, torej Odbora za znanost,
                  tehnologijo in razvoj. Ali imate to poročilo pred seboj? Dobro. Želijo besedo
                  predstavniki poslanskih skupin? <stage>(Ne.)</stage> Dajem besedo poslankam in
                  poslancem. Pisnih prijav ni bilo. Želi kdo besedo? Prosim.</p>
            </sp>
            <sp xml:id="SDZ1-Redna-18-1994-02-22.sp72">
               <speaker>DR. VIDA ČADONIČ-ŠPELIČ:</speaker>
               <p>Hvala za besedo. Pozdravljeni! Pravzaprav sem nekoliko prepozno dvignila roko,
                  hotela sem povedati v imenu poslanske skupine.</p>
               <p>Torej v poslanski skupini Slovenskih krščanskih demokratov vsekakor podpiramo
                  zakon o Tehnološkem razvojnem skladu Republike slovenije. V prvem branju smo imeli
                  nekaj pripomb nanj, predlagatelj jih je upošteval in seveda ga zato podpiramo.</p>
               <p>Podpiramo ga zaradi treh najbolj pomembnih stvari, kot mi ocenjujemo, in sicer
                  zaradi vsebine 3. člena tega zakona, ki lepo govori, da bo sklad spodbujal in
                  sofinanciral razvoj novih tehnologij, uvajanje zahtevnejših tehnologij v
                  gospodarsko izkoriščanje in da bo sofinanciral izumiteljstvo in inovativnost.</p>
               <p>Poleg tega smo videli, da je v predlogu proračuna za leto 1994 zagotovljen denar
                  za poslovanje tega sklada. Državni zbor pa bo imel preko sveta sklada, v katerega
                  bo imenoval tudi svoje tri člane, nadzor nad poslovanjem tega sklada. Zato upamo v
                  naši poslanski skupini, da mladi raziskovalci in strokovnjaki že čakajo z novimi
                  in svežimi idejami na javni razpis. Hvala.</p>
            </sp>
            <sp xml:id="SDZ1-Redna-18-1994-02-22.sp73">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo v razpravi? Gospa Vida Čadonič-Špelič je govorila v
                  imenu Slovenskih krščanskih demokratov.</p>
               <p>Ugotavljam, da nihče in prehajamo h glasovanju. Amandma k 4. členu zakona se
                  glasi: V 4. členu predloga zakona naj se v prvem odstavku doda nova, torej četrta
                  alinea, ki se glasi: <q>"s subvencioniranjem stroškov za pridobitev patentnega
                  varstva pri Evropskem patentnem uradu."</q> Amandma je vložila poslanska skupina
                  Združene liste, odbor amandma podpira. Vlada prav tako podpira ta amandma.
                  Prosim.</p>
            </sp>
            <sp xml:id="SDZ1-Redna-18-1994-02-22.sp74">
               <speaker>DR. JANEZ ZUPANEC:</speaker>
               <p>Hvala za besedo. Predsedujoči! Podpiram oba med seboj povezujoča amandmaja k 4. in
                  6. točki in sem vesel ponujajoče se rešitve, da bo Tehnološko razvojni sklad
                  omogočil tudi mednarodno uveljavitev patentov. Mednarodna uveljavitev patentov
                  lahko pomeni večji interes za sovlaganje tujega kapitala in mednarodno uveljavitev
                  patentov in lahko predstavlja tudi lažji prodor na svetovne trge. Zato oba
                  amandmaja podpiram. Hvala lepa.</p>
            </sp>
            <sp xml:id="SDZ1-Redna-18-1994-02-22.sp75">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo, preden dam ta amandma na glasovanje? Ugotavljam,
                  da ne in dajem ta amandma k 4. členu na glasovanje. Ugotovimo sklepčnost!
                     <stage>(51 prisotnih.)</stage></p>
               <p>Kdo je za? <stage>(47 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo ta amandma sprejeli.</p>
               <p>Zdaj smo pri amandmaju k 6. členu predloga zakona, ki se glasi: V 6. členu
                  predloga zakona naj se doda nova tretja alinea in dosedanja spremeni v četrto.
                  Nova tretja alinea naj se glasi: <q>"- sredstva iz drugih virov"</q>. Predlagatelj je
                  poslanska skupina Združene liste, odbor amandma podpira in Vlada prav tako. Želi
                  kdo besedo? Ugotavljam, da ne in dajem ta amandma na glasovanje. Ugotovimo
                  sklepčnost! <stage>(45 prisotnih.)</stage> Ponovno ugotavljamo sklepčnost. V
                  dvorani je več peripatetikov, ki niso nikoli na svojem mestu. Ugotovimo
                  sklepčnost! <stage>(49 prisotnih.)</stage></p>
               <p>Kdo je za? <stage>(38 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo tudi ta amandma sprejeli in sedaj glasujemo še o amandmaju, ki
                  ga je vložil odbor. Gre za amandma za uskladitev. Iz zakona se črta peto alineo
                  12. člena, ki se glasi: <q>"varstvo industrijske lastnine"</q>, ki nima v tem zakonu kaj
                  iskati.</p>
               <p>Ali je o tem potrebno kakšno pojasnilo? Ugotavljam, da ne in dajem tudi ta amandma
                  na glasovanje. Ugotovimo sklepčnost! <stage>(54 prisotnih.)</stage></p>
               <p>Kdo je za? <stage>(47 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo amandma sprejeli.</p>
               <p>Glasovali bomo o predlogu zakona v celoti. Ugotovimo sklepčnost! <stage>(56
                     prisotnih.)</stage></p>
               <p>Kdo je za? <stage>(49 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo predlog zakona v celoti sprejeli.</p>
               <p>Zaključujem to točko dnevnega reda.</p>
               <p>Prehajamo na <title>11. TOČKO DNEVNEGA REDA</title>, to je za zaključek tretje
                  obravnave <title>PREDLOGA ZAKONA O SPREMEMBAH IN DOPOLNITVAH ZAKONA O
                     DRŽAVLJANSTVU</title>.</p>
               <p>Prejeli smo dve novi gradivi. Po včeraj prekinjeni točki, in sicer amandma, ki ga
                  je v imenu Vlade k 2. členu predloga zakona o spremembah in dopolnitvah zakona o
                  državljanstvu poslala Vlada s podpisanim gospodom Mirkom Bandljem in predlagatelj
                  zakona, ki so poslali prav tako amandma k 2. členu, k tretji obravnavi.</p>
               <p>Kdo želi besedo v imenu predlagateljev, da pojasni uskladitev zakona? Gospod
                  Štefan Matuš.</p>
               <p>Sodeč po pogledih, vsi pričakujejo od vas, da boste obrazložili.</p>
            </sp>
            <sp xml:id="SDZ1-Redna-18-1994-02-22.sp76">
               <speaker>ŠTEFAN MATUŠ:</speaker>
               <p>Hvala za besedo. Spoštovani, ker je Sekretariat za zakonodajo in pravne zadeve
                  ugotovil, da je porušena medsebojna skladnost določbe in na to tudi opozoril, smo
                  predlagatelji na podlagi 198. člena poslovnika Državnega zbora vložili amandma k
                  predlogu zakona, amandma k 2. členu, da se za zadnjim odstavkom 2. člena doda novi
                  zadnji odstavek, ki dejansko omogoča skladnost s sedaj veljavnim zakonom.</p>
               <p>V veljavnem zakonu je vnesena dikcija oziroma veljavna dikcija in v kolikor ne bi
                  sprejeli tega amandmaja, bi to pomenilo neskladnost.</p>
               <p>Predlagam, da amandma sprejmete, ker omogoča potem skladnost s sedaj veljavnim
                  zakonom. Hvala lepa.</p>
            </sp>
            <sp xml:id="SDZ1-Redna-18-1994-02-22.sp77">
               <speaker>PODPREDSEDNIK DR. LEV KREFT:</speaker>
               <p>Prosil bi, da nam še predstavnik Vlade obrazloži amandma, za katerega se mi zdi,
                  da predlaga drugo rešitev za isto snov. Gospod Debelak, prosim.</p>
            </sp>
            <sp xml:id="SDZ1-Redna-18-1994-02-22.sp78">
               <speaker>MAG. SLAVKO DEBELAK:</speaker>
               <p>Spoštovani predsedujoči, spoštovani zbor! Dovolite, da vas obvestim, da je Vlada
                  uporabila določbo tretjega odstavka 198. člena poslovnika Državnega zbora, ki
                  Vladi daje možnost v primeru, ko ne nastopa kot predlagatelj, in ob ugotovitvi, ki
                  jo je včeraj sporočil predstavnik Sekretariata za zakonodajo in pravne zadeve, da
                  je prišlo do neusklajenosti glede sprejema amandmaja k 2. členu. Gre za tisti
                  amandma, ki v vsebini govori, da se dejansko uporablja slovenski jezik tudi v
                  javnosti, ni pa bil sprejet amandma, ki se navezuje na to vsebino. To je amandma,
                  ki govori, da izpolnjevanje tega pogoja ugotavlja ustrezna služba pri notranjem
                  ministrstvu. To pomeni, da je sprejeta določba, ki v pravni terminologiji pomeni
                  neko inperfektnost in naj bi bila možna njena operacionalizacija oziroma njeno
                  udejanjenje. Vlada izkorišča to možnost in predlaga nov amandma, in sicer, da se v
                  celoti črta novi drugi odstavek, ki ga je predlagala Samostojna poslanska skupina,
                  prvo podpisana gospa Irena Oman. Hvala za vašo pozornost.</p>
            </sp>
            <sp xml:id="SDZ1-Redna-18-1994-02-22.sp79">
               <speaker>PODPREDSEDNIK DR. LEV KREFT:</speaker>
               <p>Hvala lepa. Očitno imamo dva predloga, razrešitve pa iste situacije. Prosim,
                  gospod Štafan Matuš, izvolite.</p>
            </sp>
            <sp xml:id="SDZ1-Redna-18-1994-02-22.sp80">
               <speaker>ŠTEFAN MATUŠ:</speaker>
               <p>Hvala za besedo. Opozoril bi, da tu ne gre za isto situacijo. Bila sta sprejeta
                  dva amandmaja. Eden amandma  predlagateljev, ki govori o preverjanju slovenskega
                  jezika. Drugi je amandma Samostojne poslanske skupine, ki govori o uporabi
                  slovenskega jezika oziroma o javni uporabi slovenskega jezika. Predlagatelji smo
                  predlagali amandma s stališča, če še enkrat ponovim, ker je v veljavni zakonski
                  dikciji vnešeno, da izpolnjevanje pogojev iz 5. točke prvega odstavka tega člena
                  ugotovi v razgovoru z osebo. Ker amandma predvideva pismeni in ustni preizkus, je
                  to nemogoče. Zato smo predlagali ta amandma. Naslednji amandma, ki ga je
                  predlagala Vlada, je, da črta tisti del uporabe slovenskega jezika v javnosti. Ne
                  gre za isto zadevo.</p>
            </sp>
            <sp xml:id="SDZ1-Redna-18-1994-02-22.sp81">
               <speaker>PODPREDSEDNIK DR. LEV KREFT:</speaker>
               <p>Gre za dva uskladitvena amandmaja. Prvi se nanaša na amandma, ki smo ga sprejeli,
                  to je da se 5. točka prvega odstavka spremeni tako, da se glasi, da aktivno
                  obvlada slovenski jezik v pisni in ustni obliki, kar pokaže z obveznim preizkusom.
                  Amandma, ki so ga vložili predlagatelji zakona, dodaja ureditev obveznega
                  preizkusa znanja, ki do sedaj v zakonu ni bilo urejeno.</p>
               <p>Drugi amandma, ker smo sprejeli amandma Irene Oman pod številko 3 v pregledu
                  amandmajev kot novo 6. točko, da dejansko v javnosti uporablja slovenski jezik,
                  nismo pa sprejeli novega četrtega odstavka, ki ureja izpolnjevanje tega pogoja v
                  zvezi z javnostjo. Predlog je, da pri usklajevanju zakona črtamo novi drugi
                  odstavek, torej da ne sprejmemo tega amandmaja, ki uvaja novo 6. točko.</p>
               <p>Odpiram razpravo. Želi kdo besedo o teh amandmajih, preden preidemo h glasovanju?
                  Očitno, da ne.</p>
               <p>Najprej bomo glasovali o amandmaju predlagatelja zakona. Amandma se glasi, da ga
                  preberem še enkrat. Prejeli ste ga prav tako dodatno kot vladni uskladitveni
                  amandma: Za zadnjim odstavkom 2. člena se doda nov odstavek,ki se glasi: Tretji
                  odstavek zakona o državljanstvu Republike Slovenije se spremeni tako, da se glasi:
                  <q>"Obvezni preizkus znanja slovenskega jezika iz 5. točke prvega odstavka tega člena
                  opravi oseba, ki prosi za sprejem v državljanstvo, pred strokovno komisijo, ki jo
                  imenuje Vlada Republike Slovenije in ki določi tudi kriterije za pisni in ustni
                  preizkus znanja slovenskega jezika."</q> Ugotovimo sklepčnost! <stage>(67
                     prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(27
                     poslancev.)</stage></p>
               <p>Ugotavljam, da je amandma sprejet.</p>
               <p>Prehajamo h glasovanju o drugem uskladitvenem amandmaju. To je amandma Vlade, ki
                  se glasi: V celoti se črta<gap n="..."/>, ja, prosim, gospod Peršak, izvolite.</p>
            </sp>
            <sp xml:id="SDZ1-Redna-18-1994-02-22.sp82">
               <speaker>ANTON PERŠAK:</speaker>
               <p>V bistvu bi samo proceduralno vprašal, ali je mogoče na ta način usklajevati.
                  Včeraj je bil izglasovan amandma in zdaj se ponovno glasuje, da se ta amandma, ki
                  je včeraj bil izglasovan - kako bi rekel - prekliče. Ali je treba usklajevati
                  zakon na drug način, ali na ta način, kot je bilo v prejšnjem primeru narejeno,
                  ker včeraj je zbor pokazal voljo, ni se pa strinjal s tisto rešitvijo, ki uvaja
                  jezikovno policijo za nek stalni nadzor nad kandidati, ali nad državljani, ali v
                  javnosti uporabljajo slovenski jezik. Verjetno, če je sploh potrebno, bi bilo
                  treba iskati drugačno rešitev, ne pa to, da zdaj ponovno glasujemo v bistvu o
                  istem amandmaju in bi prosil proceduralen odgovor, ali naj Komisija za poslovnik,
                  ali sekretariat, ali nekdo pove, ali je to možno. Po mojem mnenju ni možno.
                  Hvala.</p>
            </sp>
            <sp xml:id="SDZ1-Redna-18-1994-02-22.sp83">
               <speaker>PODPREDSEDNIK DR. LEV KREFT:</speaker>
               <p>Z vsakim glasovanjem, tudi s sprejemom napačnih amandmajev Državni zbor izrazi
                  svojo voljo. Če je ta volja vnesla nekonsistentnost v zakon, je to
                  nekonsistentnost treba popraviti z novo voljo, to je smisel našega poslovnika. Ali
                  pa je možno in potrebno glasovati o taki dopolnitvi, ali kakšni drugačni, je pa
                  seveda vprašanje. Če prav razumem, je bilo vaše vprašanje, ali je sploh treba
                  usklajevati zakon na tej točki? Na to vprašanje nam lahko odgovori zastopnik
                  Sekretariata za zakonodajo in pravne zadeve. O tem smo imeli včeraj na koncu
                  razpravo in odgovor je bil, da je potrebno uskladiti, tako da ne vem, če lahko to
                  ponovno odpiramo.</p>
               <p>Predlog, ki smo ga dobili, je edini amandma, ki je vložen, je da se uskladitev
                  opravi tako, da se črta novi drugi odstavek. Edini možni drugi predlog, ki ga
                  nismo dobili in o njem ne moremo glasovati, bi pa bil, pa kljub temu, da nismo
                  sprejeli drugega dela, ki se nanaša na to vsebino, da pa ga zdaj sprejmemo, ker bi
                  se prav tako postavilo lahko isto vprašanje, kot ste ga zdaj postavili. Tako, da
                  gre za uskladitev zakona, ki se lahko naredi na en ali drug način. Želi še kdo
                  besedo? V kolikor ne, dajem ta amandma<gap n="..."/> Prosim, gospod Tone Peršak.</p>
            </sp>
            <sp xml:id="SDZ1-Redna-18-1994-02-22.sp84">
               <speaker>ANTON PERŠAK:</speaker>
               <p>Mislim, da gre za glasovanje o isti stvari in to dvakrat. Eno vprašanje je to,
                  drugo vprašanje je to, ali je v tem primeru usklajevanje sploh potrebno. Prosil bi
                  sekretariat, da se do tega opredeli. Zakon postavlja načelo, recimo, da je to do
                  neke mere neka deklarativna ali načelna norma. Se pravi, kandidat mora v javnosti
                  uporabljati slovenski jezik, to je zdaj norma. Če bo organ, ki bo to državljanstvo
                  podeljeval, dvomil o tem, bo to na nek način preveril, če bo smatral, da je to
                  potrebno, ali če bo imel neke ugovore, ali ne. Če ne, pa ne. Rad bi mnenje
                  sekretariata, ali je dejansko potrebno zdaj tukaj iskati usklajevanje? In drugo,
                   o tem še zmeraj mislim, da ni mogoče zdaj še enkrat, ali v okviru iste obravnave
                  še enkrat glasovati o isti stvari. Hvala.</p>
            </sp>
            <sp xml:id="SDZ1-Redna-18-1994-02-22.sp85">
               <speaker>PODPREDSEDNIK DR. LEV KREFT:</speaker>
               <p>Gospod Peršak, jaz sem vam to pojasnil, 198. člen jasno določa, da moramo
                  glasovati še enkrat o isti stvari o točno določenem primeru. To je takrat, ko je
                  jasno izražena velja Državnega zbora vnesla nekonsistentnost v zakon. Oprostite,
                  razprava je včeraj pokazala, da je stvar nekonsistentna in da je treba stvar
                  uskladiti. Če kdo misli drugače, lahko to pokaže in dokaže. Gospod Tone Peršak,
                  izvolite.</p>
            </sp>
            <sp xml:id="SDZ1-Redna-18-1994-02-22.sp86">
               <speaker>ANTON PERŠAK:</speaker>
               <p>Dobro, sedaj bi šli lahko gledat magnetogram ampak če se jaz dobro spominjam, je
                  gospod Baškovič govoril o nekonsistentnosti, ki je nastala zaradi prejšnjega
                  člena. Jaz nič ne oporekam vsebinskemu problemu, ampak rad bi njegovo mnenje, če
                  že mora biti, ali da pove, ali je res zaradi te določbe sedaj nastala
                  nekonsistentnost v zakonu ali ne. Včeraj je bilo govora o nekonsistentnosti, ki je
                  nastala zaradi tistega amandmaja, da mora biti pisni in tak preizkus, to pa ni
                  bilo urejena, ampak je bilo urejeno samo ustni preizkus. Hvala.</p>
            </sp>
            <sp xml:id="SDZ1-Redna-18-1994-02-22.sp87">
               <speaker>PODPREDSEDNIK DR. LEV KREFT:</speaker>
               <p>Hvala lepa. Jaz bi po tem prosil predstavnika sekretariata, da pojasni odgovor na
                  to vprašanje in da v skladu s tem odgovorom seveda pojasni potem tudi, ali o tem
                  amandmaju glasujemo ali ne glede na to, da je vložen.</p>
            </sp>
            <sp xml:id="SDZ1-Redna-18-1994-02-22.sp88">
               <speaker>MILAN BAŠKOVIČ:</speaker>
               <p>Včeraj je bila stvar na koncu nekoliko nejasna. Opozoril sem resnično samo na
                  tisti prvi primer, vendar pa je bilo potem v razpravi in je poslanec Potrč
                  dopolnil to moje razlogovanje še na ta drugi primer in je bila potem stvar s tem
                  zaključena. Bilo je rečeno, da se pogleda tudi ta drugi primer, če ima enako
                  relacijo. Jaz se potem nisem ponovno javljal, ker sem smatral, da je bilo to brez
                  pripombe tudi v tak okvir umeščeno. Bi pa rad pojasnil tole, v tem drugem primeru,
                  ko gre za uporabo jezika v javnosti, za dejansko uporabo, je resnično ta norma je
                  inperfektna, če nima inštrumentarija za izvajanje.</p>
               <p>Ta je umeščena sedaj kot nova točka v 10. člen, ki pa našteva pogoje, desedirano
                  pogoje, ki jih mora izpolnjevati nekdo, da lahko sploh zaprosi za državljanstvo,
                  ki ga potem podeljuje ta pristojni organ po prostem preudarku. Se pravi, ni
                  dolžan, ampak mora pa te pogoje vendarle preverjati, če so izpolnjeni. Sedaj če
                  nekdo kot dodatni pogoj, ki je sedaj obvezen, da dejansko uporablja v javnosti
                  slovenski jezik, mora seveda to pisati kot pogoj, ki mora biti izpolnjen, ne da bi
                  imel možnost to dognati, je seveda vsebinsko nedodelan zakon, je vsebinsko
                  nekonsistenten, to bi lahko pritrdil in je seveda možno, to pa ni nikjer v
                  poslovniku rečeno, kako se taka diskrepanca ureja. Po moje je možen plus in minus,
                  da se lahko pospravi to kar štrli, kar ni konsistentno, ali se pa dodela tako, da
                  je stvar konsistentna. In v tem primeru amandma, ki ga je dala Vlada, pospravi to
                  tako, da ta štrleči amandma, ki je bil sprejet brez drugega dela, ki pa je bil
                  izrecno zavrnjen, je potem tudi na ta način možno stornirati. Jaz mislim, da je to
                  v postopku popolnoma dopustno, vsaj mislim. Če je to prvi primer v praksi, lahko
                  tudi nekaj pove, ampak po poslovniku je to po mojem povsem odprta stvar, taka ali
                  drugačna rešitev mora biti, da se stvar izčisti, da je stvar konsistentna na
                  minusu ali pa na plusu. Hvala lepa.</p>
            </sp>
            <sp xml:id="SDZ1-Redna-18-1994-02-22.sp89">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi kdo razpravljati o tej zadevi dalje? Prosim gospod Jelinčič,
                  potem pa še gospa Irena Oman.</p>
            </sp>
            <sp xml:id="SDZ1-Redna-18-1994-02-22.sp90">
               <speaker>ZMAGO JELINČIČ:</speaker>
               <p>Hvala lepa. Dober dan! Jaz se nikakor ne bi strinjal s tem, kot je rekel gospod
                  Baškovič, da zaradi tega, ker nimamo inštrumentarija za izvajanje, da je amandma
                  inperfekten.</p>
               <p>Konec koncev bi prosil, kako gospod Baškovič govori o tem, da izvajamo tisto, da
                  je uradni jezik v Republiki Sloveniji slovenski. Kako, kakšne zadeve imamo, da ta
                  inštrumentarij izvajamo? Kakšne inšturmentarije imamo? Kaj je tukaj
                  inperfektnost?</p>
               <p>Mislim, da gre tukaj za to, da se na vsak način spravi ven ta amandma, ki je bil
                  včeraj sprejet. Hvala.</p>
            </sp>
            <sp xml:id="SDZ1-Redna-18-1994-02-22.sp91">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Gospa Irena Oman se je že prej javila.</p>
            </sp>
            <sp xml:id="SDZ1-Redna-18-1994-02-22.sp92">
               <speaker>IRENA OMAN:</speaker>
               <p>Hvala lepa. Spoštovani! Jaz se opravičujem za ta zaplet, ampak, če sem prav
                  razumela gospoda Baškoviča, je torej možna rešitev v eno ali drugo smer, z
                  dograditvijo ali z odvzemom.</p>
               <p>Zdaj, če ima Vlada pravico dati amandma, ki nekaj odvzema, potem jaz prosim, dajmo
                  prekiniti to točko, da predlagatelj ali Samostojna poslanska skupina vloži
                  amandma, ki bo to dogradil in nadaljujemo ob 16.00 uri naprej s to točko.</p>
               <p>V nasprotnem primeru pa prosim za pol ure odmora. Hvala lepa.</p>
            </sp>
            <sp xml:id="SDZ1-Redna-18-1994-02-22.sp93">
               <speaker>PODPREDSEDNIK DR. LEV KREFT:</speaker>
               <p>Samostojna poslanska skupina ne more vložiti tega amandmaja. V tem primeru lahko
                  amandmaje vložijo za uskladitev: predlagatelj zakona, Vlada, kadar ni sama
                  predlagateljica zakona ali matično delovno telo.</p>
               <p>Glede na sedanjo situacijo lahko vprašam predlagatelja in Vlado, ali želita
                  vložiti kakšen drugačen amandma, čeprav smo včeraj sprejeli sklep, da imajo do
                  danes za to čas, ampak jaz vendarle to sprašujem, ker drugače se bo debata v tej
                  smeri nadaljevala.</p>
               <p>Vlada je očitno svojo voljo jasno pokazala. Želi predlagatelj zakona preložiti to
                  točko na naslednjo sejo Državnega zbora? Gospod Štefan Matuš, prosim.</p>
               <p>Tukaj natančno piše: <q>"zaradi priprave takega amandmaja predlagatelj lahko
                  predlaga, da se odločanje o zakonskem predlogu preloži na naslednjo sejo Državnega
                  zbora."</q> Prosim.</p>
            </sp>
            <sp xml:id="SDZ1-Redna-18-1994-02-22.sp94">
               <speaker>ŠTEFAN MATUŠ:</speaker>
               <p>Spoštovani! Hvala za besedo. Jaz bi prosil za dvajset minut odmora. Mislim, zdaj
                  smo predlagatelji v dilemi, kaj storiti. Enostavno se to pač ne da, ker se moramo
                  štirje dogovoriti, kaj v tem primeru storiti.</p>
               <p>Za dvajset minut odmora bi prosil, če se da odobriti.</p>
            </sp>
            <sp xml:id="SDZ1-Redna-18-1994-02-22.sp95">
               <speaker>PODPREDSEDNIK DR. LEV KREFT:</speaker>
               <p>Če bom dal dvajset minut odmora, pač do dveh ne bo nobenega več nazaj. Ali
                  prestavim do 16.00 ure, pa nadaljujemo z drugimi točkami dnevnega reda, ali pa
                     <stage>(komentarji iz dvorane - se ne slišijo.)</stage> Mislim, en dan smo dali
                  časa, da se to uskladi.</p>
               <p>Jaz govorim iz izkušnje, nobenega ne bo nazaj pred drugo uro, ker boste vsi šli na
                  kosilo.</p>
            </sp>
            <sp xml:id="SDZ1-Redna-18-1994-02-22.sp96">
               <speaker>ŠTEFAN MATUŠ:</speaker>
               <p>Gospod predsedujoči! Mislim, saj načeloma bi se mogoče z vami strinjal, vendar
                  poglejte, jaz bi vseeno v imenu predlagateljev, ali če hočete drugače, poslanske
                  skupine Slovenske ljudske stranke zaprosil za dvajset minut odmora.</p>
            </sp>
            <sp xml:id="SDZ1-Redna-18-1994-02-22.sp97">
               <speaker>PODPREDSEDNIK DR. LEV KREFT:</speaker>
               <p>Nikoli nismo odklonili takega odmora. Jaz sem vam predlagal, da ob 16.00 uri
                  nadaljujemo to točko, če je tak predlog, bomo natančno zabeležili kdo bo čez
                  dvajset minut v dvorani.</p>
               <p>Dobimo se deset do enih. <stage>(Vmes ŠTEFAN MATUŠ: Hvala lepa.)</stage></p>
            </sp>
            <stage type="time">(Seja je bila prekinjena ob 12.27 uri in se je nadaljevala ob 12.53
               uri.)</stage>
            <sp xml:id="SDZ1-Redna-18-1994-02-22.sp98">
               <speaker>PODPREDSEDNIK DR. LEV KREFT:</speaker>
               <p>Prosim za prisotnost v dvorani. <stage>(46 prisotnih.)</stage> Zbor je torej
                  sklepčen in lahko nadaljuje z delom. Prosim, gospod dr. Jože Pučnik, izvolite.
                  Sicer bi najprej morali poslušati poročilo predlagatelja.</p>
            </sp>
            <sp xml:id="SDZ1-Redna-18-1994-02-22.sp99">
               <speaker>DR. JOŽE PUČNIK:</speaker>
               <p>Predsedujoči, tukaj na mizi imamo amandma Vlade. Vprašujem predstavnika Vlade,
                  kdaj je bila seja Vlade in v kakšni obliki?</p>
            </sp>
            <sp xml:id="SDZ1-Redna-18-1994-02-22.sp100">
               <speaker>PODPREDSEDNIK DR. LEV KREFT:</speaker>
               <p>Besedo ima gospod Štefan Matuš za predlagatelja. Predstavnik Vlade se je že javil
                  k besedi. Prosim. <stage>(Glas iz klopi - se ne razume.)</stage> Najprej morate
                  vi. Vi ste zahtevali odmor, potem bo pa predstavnik Vlade odgovoril na to
                  vprašanje, če bo želel, vsekakor pa bo moral nekaj pojasniti. Prosim.</p>
            </sp>
            <sp xml:id="SDZ1-Redna-18-1994-02-22.sp101">
               <speaker>ŠTEFAN MATUŠ:</speaker>
               <p>Hvala za besedo, istočasno bi se zahvalil tudi za odobreni odmor. Stališče
                  predlagatelja je naslednje.</p>
               <p>Menimo, da nekonsistentost zakona ni taka, da bi zahteval popravek, kajti sprejeti
                  amandma je izražen v jasni dikciji. Predlagatelji pa Vladi predlagamo, da amandma,
                  ki ga je vložila, umakne. Če ga pa ne umakne, pa o tem odloča Državni zbor, ali
                  amandma sprejme ali ne. Hvala lepa.</p>
            </sp>
            <sp xml:id="SDZ1-Redna-18-1994-02-22.sp102">
               <speaker>PODPREDSEDNIK DR. LEV KREFT:</speaker>
               <p>Na Vlado oziroma na predstavnika predlagatelja sta naslovljeni dve vprašanji in mu
                  dajem besedo. Gospod Slavko Debelak, prosim.</p>
            </sp>
            <sp xml:id="SDZ1-Redna-18-1994-02-22.sp103">
               <speaker>MAG. SLAVKO DEBELAK:</speaker>
               <p>Hvala lepa. Vlada se je do teh amandmajev opredelila že v drugem branju. Od
                  generalnega sekretarja smo dobili pooblastilo, ker ne gre za vsebinske zadeve, da
                  lahko stvari v kontekstu amandmaja vložimo tudi danes. To smo tudi storili. Ker ne
                  gre za vsebinsko spremembo in ker gre izključno za to, da Vlada mora reagirati
                  zaradi kolizije, ki je nastopila, smo poklicali generalnega sekretarja, pripravili
                  ta amandma in je tudi dovolil, da ga vložimo v imenu Vlade. Ponavljam, Vlada se je
                  do amandmaja opredelila že v drugem branju in v drugem branju zbor amandmaja, ki
                  je danes sporen, ni sprejel, zato menimo, da je bil postopek s te strani korekten.
                     <stage>(Podpredsednik dr. Kreft: Kaj pa glede umika?)</stage>  Vlada seveda še
                  naprej vztraja, da glasujete o tem amandmaju oziroma da amandma pride na
                  glasovanje.</p>
            </sp>
            <sp xml:id="SDZ1-Redna-18-1994-02-22.sp104">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod dr. Jože Pučnik bo verjetno dopolnil proceduralno
                  vprašanje.</p>
            </sp>
            <sp xml:id="SDZ1-Redna-18-1994-02-22.sp105">
               <speaker>DR. JOŽE PUČNIK:</speaker>
               <p>Gospod predsedujoči, ne vem, kakšna so pravila, ampak Vlada predlaga glede na
                  situacijo, ki je nastala včeraj zvečer. Na to je potrebno, če je Vlada
                  predlagatelj kot Vlada reagirati, in sicer aktualno, drugače je pa reagiral
                  generalni sekretar Vlade. To je potrebno ugotoviti. Če je po našem poslovniku to
                  dovoljeno, da generalni sekretar Vlade vlaga amandmaje, potem prosim, lahko to
                  zadevo sprejmemo. Hvala lepa.</p>
            </sp>
            <sp xml:id="SDZ1-Redna-18-1994-02-22.sp106">
               <speaker>PODPREDSEDNIK DR. LEV KREFT:</speaker>
               <p>Gospod Pučnik, pri tem ne gre za naš poslovnik. Za nas je dovolj, da dobimo dopis
                  Vlade. Dopis Vlade smo prejeli z ustreznim pečatom in podpisom generalnega
                  sekretarja in generalni sekretar za ta podpis in za dopis z glavo Vlade Republike
                  Slovenije odgovarja po poslovniku Vlade Vladi.Za nas je ta amandma pravilno
                  vložen, ker je vložen v skladu s 198. členom in nič drugega vam na to ne morem
                  povedati. V primeru, da obstaja sum, da ta amandma ni amandma Vlade, je treba
                  seveda to ugotavljati po drugi poti. Mi pa moramo glasovati o pravilno vloženem
                  amandmaju. Za je podpisan dežurni Slavko Gaber. To ne spreminja dejstva. Vse
                  amandmaje sprejemamo s podpisom generalnega sekretarja v glavnem in dežurni Vlade
                  se podpiše. Skratka, amandma je pravilno poslan in vložen. Kako pa Vlada in komu
                  dovoljuje, da vlaga amandmaje, pa seveda ne odločamo mi, ampak ona po svojem
                  poslovniku. To vprašanje je vprašanje, ki ga je treba rešiti v okviru Vlade
                  oziroma vladne koalicije. Prosim, gospa Irena Oman ima besedo.</p>
            </sp>
            <sp xml:id="SDZ1-Redna-18-1994-02-22.sp107">
               <speaker>IRENA OMAN:</speaker>
               <p>Hvala lepa. Gospod predsedujoči, jaz sprašujem, ali je možno, da dobimo tolmačenje
                  poslovnika Vlade? Skratka, ali je možno, da Vlada pošlje, ali njen generalni
                  sekretar, v Državni zbor amandma, potem ko se Vlada ni sestala? Jaz ne vem, zakaj
                  to ne bi bilo možno, ker oprostite, pa ne bi rada spominjala na neljub dogodek,
                  ampak ko se je - mislim, da na prejšnji seji, ko je bil en zaplet v zvezi s
                  potrditvijo na KVIAZ-u, kar je potem prišlo na Državni zbor, je bil postopek enak.
                  Umaknili smo z dnevnega reda. Meni se ta amandma - očitno ni v redu vložen in je
                  torej zame brezpredmeten in o njem sploh ne moremo glasovati. Hvala lepa.</p>
            </sp>
            <sp xml:id="SDZ1-Redna-18-1994-02-22.sp108">
               <speaker>PODPREDSEDNIK DR. LEV KREFT:</speaker>
               <p>Jaz sem že jasno povedal, da je amandma povsem v redu vložen, v skladu z našim
                  poslovnikom. Vložila sta ga, s podpisom in glavo Vlade gospod Mirko Bandelj
                  oziroma dežurni Vlade, gospod Slavko Gaber za Vlado. Vse ostalo so odnosi, v
                  katerih sta formalno podpisani in dejansko podpisani odgovorna Vladi in ne nam. In
                  poslovnik Vlade je popolna <q>"ingerenca"</q> Vlade. Če v tem primeru tega pooblastila,
                  na osnovi katerega je gospod Slavko Gaber za gospoda Mirka Bandlja podpisal ta
                  amandma, ni bilo, bosta odgovarjala Vladi. In če se bo to ugotovilo, potem šele
                  Vlada odgovarja nam, ko nas bo morala opozoriti, da je bil amandma napačno vložen
                  in smo mi na osnovi napačno vloženega amandmaja glasovali. Ampak za nas je ta
                  trenutek ta amandma pravilno vložen. Če pa kdo želi, pa lahko o tem vloži tudi
                  poslansko vprašanje ali kaj podobnega.</p>
               <p>Želi še kdo besedo? Prosim, gospod Slavko Debelak, izvolite.</p>
            </sp>
            <sp xml:id="SDZ1-Redna-18-1994-02-22.sp109">
               <speaker>MAG. SLAVKO DEBELAK:</speaker>
               <p>Hvala lepa. Spoštovane poslanke in poslanci! Še preden boste glasovali o amandmaju
                  Vlade, bi vas želel opozoriti, da pred odločanjem upoštevate naslednje: Upravni
                  organ, ki odloča o državljanstvu - v tem primeru je to Ministrstvo za notranje
                  zadeve - mora pri ugotavljanju vseh pogojev - teh je sedaj<gap n="..."/> že devet - ugotoviti
                  vsa pravna dejstva, kar pomeni, da mora ta dejstva ugotavljati bodisi z listinami,
                  z dokazi, z zaslišanjem stranke, z zaslišanjem prič in seveda z zaslišanjem vseh
                  vrst prič, večplastnih prič. Tiste, ki nekoga obremenjujejo in seveda tudi tiste,
                  ki nekoga razbremenjujejo. Če teh dejstev ne dokaže in ne argumentira, seveda
                  takšna odločitev ne zdrži nobene kritike in jo Vrhovno sodišče v tožbi vedno
                  odpravi.</p>
               <p>Drugič. Zaslišanje, kot sem že povedal, mora biti v vsebinskem smislu večplastno.
                  To se pravi, da je treba zaslišati tudi tiste, ki o stvari vedo - mogoče na takšen
                  oziroma drugačen način. Dostikrat te osebe prihajajo iz vrst obrambnega
                  ministrstva, policije in tako naprej in jih je treba v konkretnem postopku tudi
                  odvezati tajnosti, kajti morajo povedati, na kakšen način so ugotovili ta oziroma
                  druga dejstva.</p>
               <p>Tretjič. Zakonski pojmi, kot so dejansko javnost - namreč tukaj gre za termin, da
                  se dejansko v javnosti uporablja slovenski jezik - so v modernem pravu
                  nesprejemljivi, ker so tako abstraktni, tako načelni, da jih seveda v konkretnih
                  upravnih odločbah, in tukaj je zakon kot abstraktni akt seveda konkretiziran z
                  upravno odločbo, enostavno ni možno upoštevati oziroma zelo težko izvajati. Po
                  mnenju Vlade - to je tisto, kar je gospoda dr. Pučnika verjetno motilo kot
                  vprašanje, je Vlada o tem amandmaju zavzela stališče že v drugem branju in takrat
                  je seveda Vlada to odločitev sprejela na redni seji. Kasneje je bila še ena
                  dopolnitev na korespondenčni seji. Osebno mislim, da je bil postopek korekten.
                  Takšna zapoved je tudi protiustavna in v nasprotju z vsemi mednarodnimi
                  standardi.</p>
               <p>Mi smo to v obrazložitvi posebej zapisali in smatramo seveda, da bi bila ena
                  takšna decidirana, zelo načelna, zelo abstraktna seveda zelo deklerativna obveza
                  oseb, ki želijo pridobiti slovensko državljanstvo do pridobitve slovenskega
                  državljanstva praktično v nasprotju s civilizacijskimi normami. Prepričan sem, to
                  je moje osebno mnenje, da bo sprejem tega amandmaja, če bo sprejet oz. če bo
                  obveljal amandma, ki ga je vložila gospa Omanova s sopodpisniki, privedel do tega,
                  da bomo morali nujno ustanoviti policijo, ki bo delala na ugotavljanju
                  državljanstva oz. ki bo zadeve urejala na področju urejanja statusnih zadev,
                  zlasti pa na področju državljanstva.</p>
               <p>Moram reči, da so tudi Švicarji, te stvari poznate iz tistega filma leta 1992 šli
                  v novelo in so tiste zelo, bi rekel včasih nesmiselne in čudne smešne stvari
                  opustili in na posvetu, ki smo ga imeli z Evropejci, so nas seveda posebej
                  opozorili, da evropsko sodišče zavrača vsa tista dejstva oz. vse tiste kriterije,
                  ki niso izpolnjivi in ti so, kot sem že prej povedal, za mene izredno abstraktni,
                  izredno imaginarni oz. načelni in jih enostavno ne bo mogoče izvesti.</p>
               <p>Za konec, spoštovane poslanke in poslanci, pa še to: z novelo zakona ste že
                  sprejeli dejstvo, da mora tisti, ki prosi za slovensko državljanstvo, aktivno
                  obvladati slovenski jezik in to dokazati v pisni in ustni obliki. Jaz nisem
                  slavist, ampak strokovnjaki so mi povedali, da za aktivno obvladanje slovenskega
                  jezika potrebujete najmanj 200 ur, da to znanje seveda pridobite in da ga dokažete
                  in da se to seveda verificira in služi upravnemu organu tudi kot dokaz. Učinek,
                  mislim, da je že s tem dosežen. Nasprotno pa sem prepričan v naslednje, ta določba
                  velja samo do sprejema v državljanstvo, kar pomeni, da tisti, ki bo enkrat sprejet
                  v državljanstvo, že takoj naslednji dan ali pa še isti dan lahko neuporablja
                  slovenski jezik in zato seveda ni nobene prepovedi, nobene sankcije. Osebno
                  smatram in pa Vlada seveda meni, da je treba sprejeti takšen amandma, kajti že z
                  novelo smo določili, da je treba izkazovati znanje slovenščine v pisnem in ustnem
                  jeziku, in to na aktivni način smo dosegli tisto, kar je mogoče želela doseči tudi
                  samostojna poslanska skupina. Hvala lepa.</p>
            </sp>
            <sp xml:id="SDZ1-Redna-18-1994-02-22.sp110">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Lahko preidemo h glasovanju? Glede na to, da
                  amandma k 2. členu, ki govori o novem drugem odstavku, ni bil umaknjen, to je
                  amandma Vlade, bomo najprej glasovali o njem.</p>
               <p>Amandma se glasi: v celoti se črta novi drugi odstavek, ki se glasi: v prvem
                  odstavku 10. člena se vstavi nova 6. točka, ki se glasi: 6. da dejansko v javnosti
                  uporablja slovenski jezik. Dajem ta amandma na glasovanje in prosim, da ugotovimo
                  sklepčnost! Svoj glas bo pojasnil Marijan Poljšak.</p>
            </sp>
            <sp xml:id="SDZ1-Redna-18-1994-02-22.sp111">
               <speaker>MARIJAN POLJŠAK:</speaker>
               <p>Glasoval bom proti amandmaju zato, ker s tem, če bo sprejeto to, bi rekel načelno
                  besedilo v zakonu, bomo pač pokazali, kaj načelno mislimo in nič zato ne bo
                  trpelo, ne zakon ne služba ne kaj drugega. Moralno bomo pa stvar postavili na
                  pravo mesto. Hvala.</p>
            </sp>
            <sp xml:id="SDZ1-Redna-18-1994-02-22.sp112">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo obrazložiti svoj glas? Ugotavljam, da ne in prosim, da
                  ugotovimo sklepčnost! <stage>(74 prisotnih.)</stage></p>
               <p>Kdo je za ta amandma? <stage>(43 poslancev.)</stage> Je kdo proti? <stage>(21
                     poslancev.)</stage></p>
               <p>Ugotavljam, da je ta amandma sprejet. Drugi amandma za uskladitev, tega smo že
                  sprejeli, se opravičujem. Zdaj pa prehajamo po teh uskladitvah na glasovanje o
                  zakonu v celoti. Dajem torej na glasovanje zakon o spremembah in dopolnitvah
                  zakona o državljanstvu Republike Slovenije v celoti. Prosim, da ugotovimo
                  sklepčnost! <stage>(75 prisotnih.)</stage></p>
               <p>Kdo je za? <stage>(52 poslancev.)</stage> Je kdo proti? <stage>(11
                     poslancev.)</stage></p>
               <p>Ugotavljam, da smo zakon sprejeli in s tem zaključujem to 11. točko dnevnega
                  reda.</p>
               <p>Prehajamo k <title>18. TOČKI DNEVNEGA REDA</title>, glede na to, da smo se
                  dogovorili, da bomo t.i. sodni paket preložili na popoldanski čas. 18. točka
                  dnevnega reda <title>PA JE PRVA OBRAVNAVA PREDLOGA ZAKONA O RAČUNSKEM
                     SODIŠČU</title>
               </p>
               <p>. Predlog zakona je v obravnavo zboru predložila Vlada Republike Slovenije. Želi
                  predstavnik Vlade besedo? Bomo počakali, gospod Gaspari je bil ves čas prisoten in
                  tudi zdaj je tu. Želite besedo, gospod minister o zakonu o računskem sodišču?
                  Prosim.</p>
            </sp>
            <sp xml:id="SDZ1-Redna-18-1994-02-22.sp113">
               <speaker>MAG. MITJA GASPARI:</speaker>
               <p>Gospod predsednik, gospe in gospodje poslanci! Z predložitvijo zakona o računskem
                  sodišču želi Vlada začeti postopek, o katerem bo verjetno še precej govora tudi v
                  parlamentarnih razpravah. Mi bomo pripravili za parlament tudi gradivo, ki se bo
                  imenovalo strategija oblikovanja nove davčne administracije v Sloveniji, ki bo
                  obrazložil posamezne korake, ki bodo sledili temu, ki je s prvim zakonom pred
                  vami.</p>
               <p>Namen predlaganega računskega sodišča je sam po sebi jasen, ga ni treba posebej
                  razlagati. Upoštevali smo nekatere izkušnje drugih držav, ki smo jih imeli na
                  razpolago, predvsem Nizozemske, Avstrije, Madžarske. Ob tem smo upoštevali tisto,
                  kar je zapisano v Ustavi Republike Slovenije, ki zahteva, da mora biti ta organ
                  sestavljen kot senatni organ in seveda skušali urediti, kolikor so nam znanje in
                  pa možnosti dopuščale, postopek delovanja sodišča. Pri tem smatramo, da seveda v
                  takem zakonu, ki je sistemski zakon, ni potrebno urejati vseh podrobnosti, ki jih
                  urejajo akti o delovanju samega sodišča, to so statut in pa ostali akti.</p>
               <p>V usklajevanju nekaterih pripomb, ki so se oblikovale v začetni razpravi o tem
                  zakonu na posameznih odborih, bo Vlada v skladu s temi pripombami pripravila tudi
                  svoj ustrezna dopolnila, predvsem glede sestave tega organa, raznih omejitev glede
                  starosti in podobnega in pa seveda tudi nekatere druge stvari, ki so se pojavile v
                  tej razpravi. Mi smatramo, da je sprejetje oz. uvrstitev na dnevni red tega zakona
                  in pa njegova razprava izredno pomembna. Strinjamo se, in to bo tudi obrazloženo v
                  nadaljevanju razprave, da sama ustanovitev računskega sodišča ne more motiti
                  začetnih revizijskih postopkov v podjetjih z družbeno lastnino, kar pomeni, da
                  bodo s prenosom funkcij iz sedanjega SDK po tem, ko bo seveda ta zakon sprejet in
                  se uveljavil v računskem sodišču, prenešene funkcije računskega sodišča samo v
                  delu javne revizije porabnikov javnih finančnih sredstev, medtem ko bodo potekale
                  revizije v postopku lastninjenja v podjetjih z družbeno lastnino na način in pa po
                  postopkih, kot so bile tudi začete in bodo tako tudi končane, ker če je potrebno,
                  bo še dodatno zapisano v zakonu.</p>
               <p>Predlagamo tudi, da se rok 1.9.94 v zakonu spremeni z 31.12.94., da bi se lahko
                  priprave za aktivno delo tega novega organa v miru opravile od samega sprejetja
                  zakona pa do njegove uveljavitve v praksi. Treba je ta zakon obravnavati seveda
                  skupaj z zakonom o agenciji, ki je tudi na vaših klopeh, v zadnji fazi priprav je
                  pa zakon o davčnem postopku in pa o davčni službi, ki bo zaokrožil zakonodajni
                  okvir za postopno transformiranje zdajšnjih funkcij SDK, ki je združevala v sebi
                  tako davčne kot kontrolne mehanizme oz. mehanizme kontrole javne porabe tistih, ki
                  pač z javnimi sredstvi upravljajo oz. jih uporabljajo.</p>
               <p>Na ta način smatramo, da bi lahko v tekočem letu opravili celotno zakonodajno delo
                  na tem področju in najkasneje z letom 1995 začeli tudi v praksi izvajati funkcije,
                  kot jih ta zakonodaja predvideva.</p>
               <p>Kot pravim, s tem zaključujem. Zakon o računskem sodišču in pa o agenciji
                  opredeljujeta dve pomembni plati tega problema, to je revizija javnih financ in pa
                  plačilni promet, medtem ko naj bi nov zakon o davčnem postopku in pa davčni službi
                  dokončno uredil funkcijo davčne uprave oz. davčne administracije. Hvala lepa.</p>
            </sp>
            <sp xml:id="SDZ1-Redna-18-1994-02-22.sp114">
               <speaker>PODPREDSEDNIK DR. LEV KREFT:</speaker>
               <p>Hvala lepa. Predlog zakona je obravnaval Odbor za finance in kreditno monetarno
                  politiko kot matično delovno telo. Želi poročevalec besedo? Prosim, gospod Janez
                  Kopač, izvolite.</p>
            </sp>
            <sp xml:id="SDZ1-Redna-18-1994-02-22.sp115">
               <speaker>JANEZ KOPAČ:</speaker>
               <p>Hvala za besedo. Lep pozdrav! No, del stališč odbora je kot vladna stališča
                  predstavil že minister Gaspari, rad bi pa rekel samo to:</p>
               <p>Odbor je imel na predlog zakona nekaj tehničnih pripomb, morda je najpomembnejša
                  ta, ki je v 4. alinei 4. točke teh stališč, in pravi, da naj zakon oz.
                  predlagatelj pri pisanju zakona za drugo obravnavo predvidi možnost sodelovanja
                  računskega sodišča pri oblikovanju proračunskih šifer ter standardov storitev
                  javnega sektorja, kar pomeni, da bi se računsko sodišče aktivno vključilo tudi v
                  sooblikovanje meril za presojo gospodarnosti poslovanja. Drugih tehničnih pripomb
                  odbora vam ne bom predstavljal, ker seveda na nek način morda niso niti tako zelo
                  zanimive, čeprav so pomembne, imeli smo pa tudi nekaj stališč, ki pa se nanašajo
                  na formo delovanja računskega sodišča. Med temi bi rad omenil štiri. Eno je, da
                  naj zakon predvidi neposredne volitve predsednika in podpredsednika računskega
                  sodišča v Državnem zboru, kajti predlog zakona za prvo obravnavo predvideva, da bi
                  člani Računskega sodišča predsednika in podpredsednika izvolili izmed sebe.</p>
               <p>Drugo tako pomembnejše stališče, ki se nanaša na formo računskega sodišča pravi,
                  da naj predlagatelj predvidi manjše število članov računskega sodišča in ne 9, kot
                  je zdaj predvideno.</p>
               <p>Tretje. Da naj za volitve članov računskega sodišča predlagatelj predvidi večino
                  glasov vseh poslancev, torej 46 glasov, da bo ja čim bolj poudarjena njihova
                  neodvisnost, ki je temeljnega pomena za njihovo dobro delo.</p>
               <p>Potem naprej. Da naj predlagatelj vgradi določbo, da za člana računskega sodišča
                  ne more biti imenovan, kdor je v štirih letih pred imenovanjem bil funkcionar v
                  izvršilni oblasti. Mišljeno je v državi, recimo, da je bil član Vlade in da naj
                  predlagatelj za drugo obravnavo črta določbo o starostni omejitvi, kot pogoju za
                  imenovanje za člana računskega sodišča. Torej starostna omejitev in navzdol in
                  navzgor.  </p>
               <p>Na odboru smo menili, da je ta zakon zelo potreben, da je primeren za prvo
                  obravnavo in da je sedaj rok 1.9., o čemer je govoril že gospod minister nekoliko
                  nerealen, kajti zakon je nastajal v času, ko je ta rok bil še realen, zato bi ga
                  kazalo res prestaviti za kakšne tri mesece, sicer pa je bilo na odboru izraženo
                  tudi stališče, za katerega se je predlagatelj zavezal, da ga bo upošteval, ni pa
                  eksplicitno navedeno med stališči matičnega delovnega telesa, ali pa to mnenje
                  izraženo na odboru, pa pravi, da naj bi računsko sodišče trajno v svojem delokrogu
                  imelo revizijo, ne več lastninskega preoblikovanja družbenih podjetij, tega bo
                  slej ko prej zmanjkalo, pač pa revizijo lastninjenja državnega premoženja. Državno
                  premoženje pa bo zmeraj, to se bo tudi prodajalo, zamenjevalo in podobno in
                  menimo, ali pa, na odboru smo menili, da bi bilo prav, da računsko sodišče dela,
                  ali izvaja nadzor nad gospodarnostjo in zakonitostjo tudi teh dejanj. Toliko na
                  kratko, sicer pa predlagam, da stališče matičnega delovnega telesa podprete in s
                  tem omogočite, da gre zakon izboljšan v drugo obravnavo. Hvala lepa.</p>
            </sp>
            <sp xml:id="SDZ1-Redna-18-1994-02-22.sp116">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi besedo predstavnik Sekretariata za zakonodajo in pravne zadeve?
                     <stage>(Ne.)</stage> Želijo besedo predstavniki poslanskih skupin? Gospod Frim,
                  izvolite. Gospod Stane Frim za Slovenske krščanske demokrate.</p>
            </sp>
            <sp xml:id="SDZ1-Redna-18-1994-02-22.sp117">
               <speaker>STANE FRIM:</speaker>
               <p>Hvala, gospod predsedujoči. Poslanke in poslanci! Tudi v poslanski skupini
                  Slovenskih krščanskih demokratov menimo, da je nujen sprejem zakona o računskem
                  sodišču, kot v prvem branju. Menimo, da glede na to, da je zakon, ki je predviden
                  po Ustavi, da že krepko zamujamo z uvedbo te institucije, jasno pa je glede na
                  razmere sedaj, da je ta rok postavljen v zakonu nekoliko prehiter, saj verjetno do
                  1. septembra ne bomo organizirali oziroma se ta institucija ne bo mogla
                  vzpostaviti in ne bi bila učinkovita, če bi takoj začela takšna nepopolno
                  delovati.</p>
               <p>Samo računsko sodišče je izjemnega pomena, če nekje vemo, da približno 50% bruto
                  domačega proizvoda letno predstavlja javna poraba in ravno računsko sodišče naj bi
                  kot institucija kontroliralo ta del te javne porabe in pomembno je tudi to, da v
                  primerjavi s sedanjim SDK-jem, ki na nek način v preteklosti nekoliko manj, v
                  zadnjem času pa nekoliko več kontrolira tudi področje javne porabe in tega so
                  sedaj polni tudi časopisni stolpci. Gre za bistveno zadevo oziroma pooblastilo, ki
                  bi jo imelo to računsko sodišče saj bi nadziralo poleg zakonitosti in namembnosti
                  tudi gospodarnost in učinkovitost porabe sredstev javnih financ. To pa pomeni
                  bistveno zadevo. Iz tega izhaja, da mora imeti računsko sodišče ustrezna
                  pooblastila, da bo pač lahko kontroliralo tudi vsa porabljena sredstva, ki lahko
                  gredo kot subvencije v posamezne organizacije in da se ugotovi, ali so bila ta
                  sredstva ekonomično porabljena.</p>
               <p>Menimo, da bo imela ta institucija tudi nek preventivni značaj in bo tudi rezultat
                  večje odgovornost pri porabi teh sredstev. Za nas je bistvenega pomena to, da se
                  uredi v tem prehodnem obdobju tudi prenos nedokončanih zadev v postopkih
                  lastninjenja ali revizije divjega lastninjenja, ki še bodo verjetno v drugem letu
                  trajale in sicer, da se opredeli status kadrov, ki sedaj trenutno delajo v SDK-ju
                  na področju inšpekcije oziroma revizij teh lastninjenj in pa da tudi to sodišče
                  nekako prenese te postopke, ki so sedaj bili uveljavljeni preko SDK-ja in potem
                  teh odnosov z Državnim zborom. Ta dopolnila so pa itak potem skupna, ki smo jih že
                  poslanci podpisali in dajemo  rešitev teh vprašanj kot skupna dopolnila stališčem,
                  ki jih je sprejel Odbor za finance. Tako da podpiramo tudi ostale sklepe, ki so
                  bili tukaj predlagani. Hvala.</p>
            </sp>
            <sp xml:id="SDZ1-Redna-18-1994-02-22.sp118">
               <speaker>PODPREDSEDNIK DR. LEV KREFT:</speaker>
               <p>Hvala lepa. Za poslansko skupino Slovenske ljudske stranke ima besedo gospa Metka
                  Karner-Lukač.</p>
            </sp>
            <sp xml:id="SDZ1-Redna-18-1994-02-22.sp119">
               <speaker>METKA KARNER-LUKAČ:</speaker>
               <p>Spoštovani zbor! V poslanski skupini Slovenske ljudske stranke menimo, da številni
                  primeri nepravilnosti pri finančnem poslovanju z javnimi financami prav kričijo in
                  narekujejo potrebo po sprejemu zakona in ustanovitvi računskega sodišča, še
                  zlasti, ker bo njegova pristojnost tudi nadzor nad namembnostjo in gospodarnostjo
                  porabe sredstev in tudi poslovanje s temi sredstvi, ki jih seveda zberemo
                  davkoplačevalci. Med zelo pomembno pristojnost štejem tudi nadzor nad poslovanjem
                  drugih pravnih oseb, pri katerih je udeležena država kot soustanoviteljica oziroma
                  ustanoviteljica in možnost preverjanja teh drugih oseb, ki stopajo v poslovna
                  razmerja z osebami, ki jih institucija nadzoruje.</p>
               <p>Tako čaka računsko sodišče izredno veliko pomembnega dela, ki bi olajšalo, seveda
                  v kolikor bo to računsko sodišče objektivno in neodvisno delovalo, bremena
                  davkoplačevalcev in verjetno bi bili lahko iz tega razloga tudi davki manjši.
                  Seveda pa se vseskozi v zakonu poudarja neodvisnost računskega sodišča. Pa
                  poglejmo, kako si je predlagatelj in pa nadalje tudi Odbor za finance in kreditno
                  monetarne odnose zamislil to neodvisnost računskega sodišča. Predlagatelj, bom
                  rekla, je napisal to sebi na kožo z drugimi besedami vsaj opozicija je
                  pričakovala, da bomo dejansko dobili s tem zakonom neodvisno institucijo, ki bo
                  gledala pod prste oblasti, kako ravna z denarjem davkoplačevalcev in kako ga
                  zapravlja. Vendar nam je pa zakon prinesel kalupne rešitve, ki so take kot jih
                  poznamo pri predlaganju članov Ustavnega sodišča oziroma volitvi sodnikov
                  Ustavnega sodišča, kar se tiče članov računskega sodišča. Namreč, vse niti ima v
                  rokah predsednik republike. Mimogrede naj se spomnimo tudi zakona o varuhu
                  človekovih pravic, ki je v osnutku zakona imel tudi take rešitve, vendar smo jih
                  nekako v tem zboru uspeli realizirati tako, da smo dobili eno pravo obliko.</p>
               <p>Kot sem rekla, ima vse niti v rokah predsednik republike. Takoj se nam postavi
                  vprašanje predsednikove politične nevtralnosti in pa osebne zamerljivosti. Morda
                  bo pa želel katerega od svojim ministrov kaznovati, da bo npr. izbral za
                  predsednika računskega sodišča kakšnega prijatelja, ki mu bo grenil življenje, ali
                  pa bo nekoga forsiral in mu dovoljeval, da bo kupoval še nadalje socialni mir. To
                  vse se da narediti, saj veste. Potem tudi predlog odbora sam ne zagotavlja
                  neodvisnosti računskega sodišča. Odbor je predlagal, da predsednika in
                  podpredsednika izvoli zbor. Tudi to ni dovolj. Postavlja se vprašanje kako
                  zagotoviti neodvisnost računskega sodišča v takem primeru  in v takem razmerju
                  sil, kot jih imamo v parlamentu. Kaj s tem zakonom res želimo oziroma želite,
                  vladajoča koalicija, da  vas ta institucija pokriva pred kritičnimi očmi
                  davkoplačevalcev? Torej, ob taki parlamentarni premoči, kot jo ta zbor ima, ob
                  takem načinu predlaganja članov oziroma predsednika in podpredsednika boste dobili
                  institucijo, ki bo ščitila vas. Moralo bi biti pa ravno nasprotno. Torej, ta
                  institucija bi morala biti v rokah opozicije. Če predlagatelj res želi to
                  institucijo postaviti zato, da bi nadzirala porabo javnih financ tako na državni
                  kot na lokalni ravni in bila neodvisna, je nujno da predsednika računskega sodišča
                  imenuje opozicija, podpredsednika koalicija, ostale člane pa izvoli Državni zbor.
                  Takrat, ko pa bi se seveda politična situacija zamenjala, se lahko zamenjata
                  predsednik in podpredsednik. V vsaki demokratični družbi bi bilo to normalno in
                  vsaka demokratična koalicija bi to opoziciji velikodušno odstopila.</p>
               <p>Pa pojdimo še naprej. Mislim, da je to ključno vprašanje, ki ga pri tem zakonu
                  vidim. V zvezi s tem smo tudi predlagali dodatno stališče, ki ga bom na koncu
                  prečitala. Nadalje imamo še nekatere pripombe. V zakonu se primerja mesto
                  predsednika računskega sodišča s predsednikom Državnega zbora. To mislim, da ne
                  sodi v isti rang, kajti moramo vedeti, da je predsednik Državnega zbora predsednik
                  zakonodajnega telesa, ki je edino v tej državi in nikakor ne more biti po
                  hierarhiji v enakem rangu kot je predsednik računskega sodišča. Mislim, da je to
                  en dodatni poskus, kako bi minimizirali pomen Državnega zbora in tudi obenem
                  seveda funkcijo predsednika Državnega zbora. Zato predlagam, da predlagatelj o tem
                  razmisli in o tem ustrezneje reši. Morda se da mesto predsednika računskega
                  sodišča primerjati bolj z ministrskim mestom ali z mestom predsednika ustavnega
                  sodišča.</p>
               <p>Nadalje naj predlagatelj tudi razmisli o tem, kako se bo odločil o prepovedi
                  opravljanja drugih pridobitvenih dejavnosti članov računovodskega sodišča.
                  Razmisliti je tudi potrebno, če univerzitetni učitelji še naprej lahko ostanejo
                  univerzitetni učitelji in opravljajo svoje delo, sicer se nam utegne zgoditi, da
                  bomo v računskem sodišču dobili zasedbo univerzitetnih učiteljev, ki se za devet
                  let ne bodo mogli odreči svojemu delu in vprašanje se postavlja potem, koliko bodo
                  lahko doprinesli, kot pomembni člani te institucije.</p>
               <p>Nazadnje, piko na <q>"i"</q> ima pa 34. člen, ki pravi takole: Nedokončane zadeve v
                  postopkih revizije lastninskega preoblikovanja, ki jih je Služba družbenega
                  knjigovodstva v Republiki Sloveniji začela na podlagi sklepov po zakonu o
                  lastninskem preoblikovanju podjetij, dokonča računsko sodišče.</p>
               <p>Na prvi pogled je to vse lepo in prav; seveda, ker imamo neodvisno računsko
                  sodišče. Po takem načinu izvolitve in pa predlaganja članov računskega sodišča,
                  vemo, da je to vse prej, kot neodvisno oziroma bo vse prej kot neodvisno računsko
                  sodišče. Zato nikakor ni dopusten prenos teh začetih revizijskih postopkov iz
                  službe SDK-ja na računsko sodišče, ampak mora SDK te postopke dokončno speljati.
                  To je en razlog.</p>
               <p>Drugi razlog je pa ta, da bomo s tem že v začetku zamorili računsko sodišče, ki ne
                  bo moglo opravljati predvsem tistih zadolžitev, ki so mu prioriteta.</p>
               <p>Predlagamo spreminjevalno stališče k četrtemu stališču Odbora za finance in
                  kreditno monetarno politiko, in sicer tako, da se prva alinea spremeni in se
                  glasi: <q>"Predvidi naj način predlaganja izvolitve in imenovanja predsednika,
                  podpredsednika in članov računskega sodišča tako, da predsednika predlagajo in
                  izvolijo opozicijske stranke, podpredsednika stranke koalicije, ostale člane pa
                  imenuje Državni zbor z večino glasov vseh poslancev."</q></p>
               <p>Glede na to, da smo v Slovenski ljudski stranki prepričani, da se nahajamo v bolj
                  ali manj demokratičnem parlamentu, sem prepričana, da si tudi vi to želite in da
                  boste to potrdili. Hvala lepa.</p>
            </sp>
            <sp xml:id="SDZ1-Redna-18-1994-02-22.sp120">
               <speaker>PODPREDSEDNIK DR. LEV KREFT:</speaker>
               <p>Hvala lepa. Boste vložili ta dodatni predlog? Prosim, v pisni obliki.</p>
               <p>Želi še kdo besedo v imenu poslanskih skupin? Prosim, gospod Igor Omerza za
                  poslansko skupino Demokratov, Demokratske stranke.</p>
            </sp>
            <sp xml:id="SDZ1-Redna-18-1994-02-22.sp121">
               <speaker>MAG. IGOR OMERZA:</speaker>
               <p>Hvala za besedo. Nekaj stvari bo, ki jih bo treba polemizirati, ampak sedaj bom
                  pač povedal stališče naše poslanske skupine.</p>
               <p>Naša stranka in seveda tudi poslanska skupina se je seveda že dolgo časa zavzemala
                  za postavitev računskega sodišča. To se vidi tudi iz dokumentov naše stranke nekaj
                  let nazaj. V javnosti se je okrog tega precej mistifikaciralo, ker sta se mešala
                  finančna policija in računsko sodišče, kajti institut finančne policije je samo en
                  del nadzora nad družbo in ne toliko pomemben, kot si nekateri v Sloveniji
                  predstavljajo, kajti v pogojih privatne lastnine je potreba po neki finančni
                  policiji pravzaprav potreba po davčni policiji. Ampak to je predmet delovanja v
                  privatni sferi. Seveda, kar se pa tiče javne sfere, so pa različne ureditve po
                  svetu.</p>
               <p>Mi smo z ustavo prevzeli s samim imenom potrebo po računskem sodišču. Medtem, ko v
                  anglosaškem svetu, v Angliji gre pa razvoj v drugo smer, da tudi komercialne
                  revizorske hiše lahko gledajo javno porabo. Kakor koli že, mislim, da je ta
                  rešitev računskega sodišča nekako po nemško-avstrijskem vzorcu primerna za naše
                  okolje, za naš geografski položaj, za našo mentaliteto.</p>
               <p>Seveda, tukaj gre za izjemno pomembno institucijo iz razloga, ki je bil že
                  povedan, da je pravzaprav skoraj polovica slovenskega družbenega bruto produkta
                  nekako v sferi javne porabe. Vsi dosedanji nadzori nad to javno porabo - praktično
                  ni nobenega pregleda, kjer se ne bi ugotovile v bistvu večje ali manjše
                  nepravilnosti, večje ali manjše nezakonitosti, medtem ko se o racionalnosti in
                  ekonomičnosti učinkovitosti pa sploh ni dalo pogovarjati, ker za to enostavno v
                  Sloveniji nimamo meril.</p>
               <p>Zato naša poslanska skupina opozarja - pozdravlja zakon, ga podpira in se bo
                  trudila, da bo čimprej tudi sprejet v najboljši možni obliki. Več ali manj se
                  strinjamo s stališči odbora in sklepi odbora, vendar pa opozarjamo na nekaj: da bo
                  pravo funkcijo to računsko sodišče lahko uveljavljalo šele takrat, ko bo pri
                  svojih pregledih lahko uporabljala meter. Ta meter pa seveda računsko sodišče samo
                  ne more storiti. To morajo narediti ministrstva v povezavi s stroko, kajti brez
                  kriterijev racionalnosti, ekonomičnosti se bodo seveda vsi pregledi lahko
                  omejevali na to, na kar so se sedaj omejevali. Več ali manj na zakonitost
                  poslovanja. To pa ni dovolj. Seveda standardi, kriteriji porabe, to so pa precej
                  zajetne zadeve. To so stvari, ki natančno določajo vsaj neke fiksne zadeve.
                  Recimo, če povem banalen primer, da bo razumljeno: recimo v Nemčiji je točno
                  določeno in je računsko sodišče sprejelo predpis, kdo ima lahko mobitel v državni
                  upravi. Kaj so ugotovili? Čim se je pojavil mobitel, seveda še ni bilo razlogov,
                  ni bilo še metra, kdo naj ga ima, ker se je pojavil kot nek nov produkt in seveda
                  so kar naenkrat ugotovili, da je prišlo do strašne poplave mobitelov. Mislim, da
                  je podobno tudi v naši državni upravi, in je seveda predpis, da ima lahko samo
                  minister in izjemoma v nekaterih ministrstvih še njegov pomočnik ali namestnik
                  mobitel v svojem avtomobilu.</p>
               <p>Jaz govorim to kot banalen primer. Govorim, kako je treba praktično vsako področje
                  urediti. Pri nas ni nobenih pravil kdo - ali pa zelo slaba pravila, kako se
                  uporabljajo avioni, helikopterji, avtomobili in tako naprej, čeprav morda to niso
                  največji izdatki.</p>
               <p>Potem so še drugi kriteriji racionalnosti; v bolnicah, v drugih velikih porabnikih
                  javnih sredstev. Skratka mukotrpen dolg proces bo na izdelavi teh kriterijev in mi
                  lahko praktično danes sprejmemo v enem dnevu računsko sodišče, obesimo tablo, ali
                  pa recimo v roku enega leta, da to dejansko ali pa pol leta, da to dejansko
                  zaživi, da se dobijo kadri, da se ta struktura vodstvena vzpostavi, ampak da se
                  neka osnovna pravila vzpostavijo, ampak leta in leta, vam zagotavljam, bo trajalo,
                  tukaj se ne da preskakovati, da bomo mi izdelali norme.</p>
               <p>Zato bo naša poslanska skupina, seveda tudi v nadaljevanju teh procesov, ki bodo
                  dolgoletni, to pozorno spremljala in seveda pritiskala v smeri tega, da se čimprej
                  vzpostavijo kriteriji - standardi, ker le na ta način bo možno meriti, na nek
                  način dobiti, saj veste, pri teh stvareh nimate nikoli natančnega metra, kot v
                  fiziki ali pa kemiji, ampak vendarle neke osnovne merske enote, standarde,
                  kriterije, pa ta država potrebuje, če ne, se bo to stanje - ga vi na noben
                  drugačen način ne morete urediti.</p>
               <p>Torej še nekaj bi rekel: računsko sodišče ni sodišče. Ono ne sodi, ne obsoja, to
                  naj bo poslancem in javnosti jasno. Ono ima malo - bi rekel moralno politični
                  značaj, kot smo včasih govorili in tudi njegova mnenja so več ali manj dokončna
                  tako, kot sicer bo dvostopenjski postopek, vendarle nad njim ni več nobenega, ki
                  bi lahko razsojal.</p>
               <p>To je podobno funkciji Ustavnega sodišča v tem smislu, da ni nad njim več nikogar.
                  Ima popolno suverenost v svoji končni odločitvi, nad njim ni nikogar, ki bi lahko
                  te odločitve popravljal ali na drug način relativiziral. Danes se recimo pojavlja
                  prav pri pregledih Službe družbenega knjigovodstva, ki je edina inštitucija zdaj
                  zadolžena za nadzor zakonitosti, da na vsako poročilo, ki je celo končno, so
                  številne pripombe ministrov ali pa tistih inštitucij, ki so na to navezane, recimo
                  pri Zavodu za zdravstvo so soglašali sindikati zdravnikov, pa zdravstvena zbornica
                  in so rekli, da ugotovitve niso prave.</p>
               <p>Hočem vam povedati, ko bo računsko sodišče dalo poročilo v Državni zbor, bo to
                  poročilo dokončno in seveda tekom let bo to pomenilo, če je negativno v eni stvari
                  - to bo pa stvar politične kulture in seveda tudi tistih, ki kadrujejo, se pravi
                  Državnega zbora ali pa predsednika Vlade ali pa katerih koli drugih inštitucij, da
                  seveda ljudje, ki bodo odgovorni za take kršitve, ki bodo, bom rekel, za neke
                  neracionalnosti in nezakonitosti, seveda bo to pomenilo v kadrovskem smislu
                  njihovo politično smrt.</p>
               <p>Ne bo pomenilo seveda neko zaporno kazen ali neko sodno preganjanje. To vam hočem
                  razložiti, da je tukaj razlika med - da to sodišče ne sodi, čeprav na nek način
                  moralno - politično obsoja, kar je seveda zelo taka kategorija, vendar njegova
                  poročila bodo v tem smislu dokonča.</p>
               <p>To opozarjam vse tiste, ki imajo pač take ambicije, da bo samo to dejstvo seveda
                  po moje povečalo večji red, ki je nujno potreben v naših javnih financah.</p>
               <p>Skratka, naša stranka oziroma poslanska skupina to podpira in bo zagovarjala te
                  rešitve. Morda bi vendarle rekel, da podpiramo tudi način kadrovanja, ker vendarle
                  v končni fazi bo potrdil Državni zbor.</p>
               <p>Predsednik ustavnega sodišča je ravno tako v istem rangu kot predsednik Državnega
                  zbora in predsednik računskega sodišča - se zavzemam, da je prav tako v istem
                  rangu, ker to računsko sodišče bo popolnoma neodvisno. Delalo bo samo po
                  zakonu.</p>
               <p>Menjavanje teh kadrov pozicija - opozicija ni predvideno, ker so tukaj daljša
                  časovna obdobja: devet let v Avstriji, dvanajst let za predsednika računskega
                  sodišča - so pa različne rešitve v različnih državah. V Nemčiji ne sme biti član
                  stranke. V Avstriji je predsednik računskega sodišča član ljudske stranke. Na
                  Madžarskem ne sme biti član politične stranke.</p>
               <p>To so različne uredive. O tem lahko diskutiramo, vendar jaz bi se vendarle
                  zavzemal, da je to nek neodvisni strokovnjak in ni ne tako, ne drugače strankarsko
                  obarvan. O tem bomo pač lahko določali na predlog, kot je predvideno, na predlog
                  predsednika v Državnem zboru.</p>
               <p>Še nekaj je treba povedati. Poglejte: iz svojih izkušenj v Službi družbenega
                  knjigovodstva vem, da če bi Služba družbenega knjigovodstva samostojno šla gledati
                  določeno ministrstvo, da bi se sama odločila za pregled, potem bi vsak rekel,
                  tisti, ki bi bil prizadet, da je to politična odločitev.</p>
               <p>Zato je Služba družbenega knjigovodstva, mislim, tudi zdaj, ne vem natančno, sledi
                  zahtevam Državnega zbora po pregledih, vse preglede, ki jih je Služba družbenega
                  knjigovodstva delala po osamosvojitvi oziroma po tej žametni revoluciji, se pravi
                  po demokratizaciji, so bili narejeni na zahtevo Odbora Državnega zbora za
                  kreditno-monetarno in potem za javne finance ali kakšnih drugih skupščinskih
                  teles.</p>
               <p>Šlo se je gledati predvsem na zahtevo Državnega zbora, ali pa na zahtevo občinskih
                  zborov, ali pa občinskih vlad, ali pa Vlade Republike Slovenije se je šlo gledati
                  javne finance.</p>
               <p>Recimo, glede na pregled zdravstvenega zavarovanja je bila pobuda ene poslanke v
                  tem Državnem zboru.</p>
               <p>Skratka, Služba družbenega knjigovodstva se je vedno nekako ščitila, da je ne bi
                  mogel nekdo obsoditi, da gre pristransko nekoga gledati.</p>
               <p>Ne glede na te zahteve Državnega zbora je bilo rečeno, da so pregledi bili na neki
                  način naročeni.</p>
               <p>Za računsko sodišče bo veljalo to: nihče njemu ne bo mogel naložiti pregleda. Ono
                  se bo popolnoma samostojno na osnovi indikacij, lahko tudi priporočil ali ne vem
                  česa, ampak nihče ne bo mogel računskemu sodišču diktirati, koga naj gleda, kdaj
                  in zakaj. Bo popolnoma samostojno, verjetno bo pri tem upoštevalo neki načrt, da
                  vsake toliko časa pride nekdo na vrsto, če bo hotelo biti učinkovito, bo moralo
                  računsko sodišče gledati stvari najmanj za eno leto nazaj in ne več, čeprav so
                  lahko kakšne časovne serije, ki se vlečejo nazaj.</p>
               <p>Ne bomo gledali, recimo sistema Iskre, čeprav sistem Iskre ni bil javni zavod, za
                  dvajset ali deset let nazaj, ampak se bo gledalo predvsem, skoraj tekoče
                  poslovanje, ker se bo pač na osnovi tega skušala dajati ena kratkoročna ali pa
                  trenutna politično-moralna ocena.</p>
               <p>Za nekoga, ki je pa že, bom rekel umrl, pa delati pregled na njegovih primerih ali
                  pa, ki je že v pokoju, seveda potem ni več nobenih politično moralnih
                  konsekvenc.</p>
               <p>Zaradi učinkovitosti bodo verjetno pregledi za krajše obdobje nazaj, čeprav seveda
                  bodo lahko časovne serije pregledov. Če se bo kaj našlo, bodo gledali tudi leta in
                  leta nazaj.</p>
               <p>Skušam to povedati, da bo to popolnoma neodvisno in ne mislite si, da bo računsko
                  sodišče na vaše ali naše zahteve kar letelo v neko ministrstvo ali pa neko -
                  čeprav po nekih indikacijah, po nekem terminskem planu bodo prav gotovo imeli neko
                  uravnoteženo in nepristransko politiko.</p>
               <p>To so načela, za katera se bo naša poslanska skupina zavzemala.</p>
            </sp>
            <sp xml:id="SDZ1-Redna-18-1994-02-22.sp122">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo v imenu poslanske skupine, seveda svoje?
                     <stage>(Ne.)</stage> Besedo dajem poslankam in poslancem. Pisnih prijav za
                  razpravo ni bilo. Želi kdo besedo? Prosim, gospod Marjan Podobnik, potem še gospod
                  Ciril Pucko.</p>
            </sp>
            <sp xml:id="SDZ1-Redna-18-1994-02-22.sp123">
               <speaker>MARJAN PODOBNIK:</speaker>
               <p>Podpiram ta zakon. Že večkrat je bilo poudarjeno, da se je z njegovim predlogom v
                  bistvu celo preveč, in to precej preveč odlagalo. Rad bi pa opozoril na nekaj
                  zadev in tudi dal nekaj replik na do sedaj povedano.</p>
               <p>Prva stvar. Če grem z zadnjega konca. V prehodnih določbah, menim, da je potrebno
                  ustrezno zaščititi delo SDK, ki ga sedaj ta služba opravlja kot revizor pri sumu
                  divjih privatizacij in drugih postopkov. Sedanja dikcija govori o tem, da bo novo
                  ustanovljeno računsko sodišče prevzelo tudi odgovornosti in seveda je več kot
                  upravičen in tudi utemeljen strah, tudi iz argumentov, ki jih je gospod Omerza
                  zdaj povedal, da to računsko sodišče v prvi fazi ne bo tako pripravljeno, da bi
                  lahko v celoti takoj prevzelo vse, kar bi bilo potrebno nemudoma storiti. Primeri,
                  ki jih SDK zdaj obravnava v procesu privatizacije, pa zahtevajo prav to, torej
                  hitro reševanje teh problemov.</p>
               <p>Ocenjujem, da gre za vprašanje postopkov, ki so vezani na privatizacijo, tako
                  vprašanje odliva kapitala v tujino, drugih oblik gospodarskega kriminala,
                  korupcije itn., da gre to za stvari, ki so vezane na enkraten in proces
                  privatizacije in jih je preprosto nemogoče obravnavati in za te probleme nalagati
                  delo organom, ki jih zdaj sprejemamo kot sistemsko rešitev, kar vsekakor je
                  Računsko sodišče.</p>
               <p>Ocenjujem, da bo za te primere treba v protikorupcijskem zakonu in nekaterih
                  drugih zakonih jasno navesti odgovornost ustreznih služb za reševanje teh
                  problemov, računsko sodišče zadolžiti za stvari, za katere je tudi v osnovi v tem
                  zakonu zadolženo in omogočiti, da bo računsko sodišče te stvari tudi uspešno lahko
                  izvajalo.</p>
               <p>Tukaj bi vendarle repliciral gospodu Omerzi, ki je zelo poudarjal pomen popolne
                  neodvisnosti in samostojnosti dela sodišča. Seveda, to je dobesedno imperativ.
                  Nujno je, ali bi bilo to zagotoviti. Dal bom samo primer, kako lahko to formalno
                  izgleda povsem neodvisno, dejansko pa to ni tako.</p>
               <p>Primer nadzornega odbora Družbe za izgradnjo avtocest. Formalno je to povsem
                  neodvisen nadzorni odbor, dejansko je Državni zbor s svojim izborom ljudi v ta
                  nadzorni odbor že določil stopnjo neodvisnosti tega nadzornega odbora in prav ista
                  bo zadeva z računskim sodiščem, tako kot se bo to računsko sodišče postavilo.
                  Prepričan sem, da je v skupnem državnem interesu, da se res zagotovi neodvisnost
                  tega računskega sodišča. Dejstvo je, da je po eni strani stopnja zaupanja v tem
                  trenutku v slovenski družbi zelo nizka in ni čudno, da je temu tako. Če želimo to
                  stopnjo zaupanja povečati, potem je nujno, da tisti, ki odločajo o uporabi javnih
                  financ, ki so izvrševalci porabe javnih financ, nimajo hkrati tudi odločilne
                  besede pri nadzoru porabe javnih financ. To pa je možno zagotoviti samo s tem, da
                  tisti, ki nimajo izvršilne funkcije pri uporabi javnih financ, imajo odločilno
                  besedo pri nadzoru javnih financ. To izhaja iz predloga, ki ga je dala gospa
                  Lukačeva.</p>
               <p>Mislim, da bi bilo zelo pomembno, da projekt računskega sodišča ne bi bil še eden
                  od tistih projektov oziroma še ena od tistih služb, v katero se zdaj gleda kot na
                  veliko možnost, potem pa bi to pomenilo eno veliko razočaranje prav zaradi tega,
                  ker bi ob sprejemanju preprosto spregledali ta opozorila in šli na to prakso, da
                  večina itak vse odloča in večina ima vedno prav.</p>
               <p>Tudi jaz apeliram na vas, da podprete tiste predloge, ki bodo zagotavljali, da bo
                  opozicija imela možnost odločilnega voliva pri kontroli javnih financ. V tem
                  trenutku, glede na stvari, ki se dogajajo, tudi glede na način, kako ste včeraj
                  umaknili z dnevnega reda protikorupcijsko zakonodajo oziroma ta vprašanja. Edino
                  na ta način lahko pokažete, da ni res, da zavestno podpirate korupcijo in
                  gospodarski kriminal. Jaz računam, da bo vsaj pri računskem sodišču stvar
                  drugačna. Hvala lepa.</p>
            </sp>
            <sp xml:id="SDZ1-Redna-18-1994-02-22.sp124">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Ciril Pucko.</p>
            </sp>
            <sp xml:id="SDZ1-Redna-18-1994-02-22.sp125">
               <speaker>CIRIL PUCKO:</speaker>
               <p>Hvala lepa, gospod predsedujoči. Spoštovane poslanke in poslanci! Podpiram zakon,
                  ki je pred nami, vendar pa bi v povezavi z naslednjo točko dnevnega reda povedal,
                  da po mojem mnenju s tema dvema zakonoma ne rešujemo problemov oziroma bistvenih
                  problemov, ki bi jih morali. Menim namreč, da bi sočasno v proceduro morali dati
                  tri zakone, in sicer zakon o računskem sodišču, potem zakon, ki bi urejal plačilni
                  promet v državi in zakon, ki bi urejal davčni nadzor oziroma davčno službo. Zdaj,
                  kakršen koli bo naziv, je seveda vprašanje odločitve Vlade, po predlogu finančnega
                  ministrstva. Tako pa menim, da s predlaganima zakonoma rešujemo samo zelo ozek,
                  sicer pa precej pomemben del življenja v tej državi oziroma gospodarstva in
                  financiranja oz. funkcioniranja same države. Upam, da bo ta zakon pripomogel k
                  temu, da bomo počasi začeli uvajati določen red na področju trošenja denarja iz
                  javnih financ. Hkrati pa imam tudi predlog dodatnega stališča k stališčem
                  matičnega delovnega telesa, in sicer k 4. stališču se doda nova deveta alinea, ki
                  se glasi: da pač predlagatelj ponovno preveri smiselnost tretjega odstavka 17.
                  člena v zvezi z možnostjo, da računsko sodišče preveri poslovanje vseh drugih
                  oseb, ki vstopajo v poslovna razmerja z osebami, ki jih nadzoruje na podlagi tega
                  zakona.</p>
               <p>Da malo obrazložim predlog. V primeru, da bi ostal tretji odstavek v predlaganem
                  besedilu, bi se lahko zgodilo, da bi računsko sodišče bilo postavljeno pred
                  nalogo, da bo moralo oziroma prisiljeno pregledovati poslovanje vseh pravnih oseb
                  v državi. Zato predlagamo, da predlagatelj natančno definira, zaradi kakšnih
                  transakcij med osebami iz 17. člena, ki se financirajo iz javnih financ in drugimi
                  pravnimi osebami, bo računsko sodišče opravilo pregled poslovanja teh pravnih
                  oseb. Hvala lepa.</p>
            </sp>
            <sp xml:id="SDZ1-Redna-18-1994-02-22.sp126">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Izidor Rejc se je javil k besedi. Izvolite.</p>
            </sp>
            <sp xml:id="SDZ1-Redna-18-1994-02-22.sp127">
               <speaker>IZIDOR REJC:</speaker>
               <p>Gospod predsednik, gospe in gospodje. Tudi Komisija za spremljanje in nadzor
                  lastninskega preoblikovanja je kot zainteresirano delovno telo obravnavala predlog
                  zakona o računskem sodišču. Mi smo seveda tudi sprejeli sklep, da nas povsem ne
                  zadovoljuje, posebno ne v tistem 34. členu, ki v prehodnih določbah nekako
                  razrešuje problem lastninskega preoblikovanja. Vendar smo se v dogovoru z matičnim
                  delovnim telesom oziroma s predlagatelji tudi nekako dogovorili oziroma prišli do
                  nekega zaključka, ki ga tudi vidim tu v amandmajih matičnega odbora na svoja
                  stališča, kar pomeni, da se mora v tem zakonu zagotoviti kvalitetna, hitra in
                  objektivna revizija lastninskega preoblikovanja, kar so že pred menoj poslanke in
                  poslanci poudarjali. Seveda, da bi ta zakon veljal s 1.1.1995 in pa da se seveda v
                  povezavi z SDK oziroma z bodočo agencijo tudi zagotovijo ustrezni kadri. Pozivam
                  predlagatelja, da ta stališča v polni meri upošteva in zagotovi normalno
                  revizijo.</p>
            </sp>
            <sp xml:id="SDZ1-Redna-18-1994-02-22.sp128">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ja, prosim, gospod Kocuvan.</p>
            </sp>
            <sp xml:id="SDZ1-Redna-18-1994-02-22.sp129">
               <speaker>JOŽEF KOCUVAN:</speaker>
               <p>Spoštovani predsednik, poslanke in poslanci. Imam vprašanje za ministra. In sicer
                  me zanima z ozirom na to, da v zakonu ni predvidena organizacija tega računskega
                  sodišča, kakšen predlog je na ministrstvu glede za organizacijo računskega
                  sodišča. Ali bo to po teritorialnem principu, ali po funkcionalnem principu?
                  Torej, ali bodo po celotni Sloveniji posamezne izpostave tega računskega sodišča,
                  ali pa bo za posamezne dejavnosti, npr. za zdravstvo, šolstvo, proračun
                  organizirano sodišče. Potem me zanima tudi, torej bolj imam vprašanje pa zahtevo,
                  da bi moralo biti tam, ko gre za odgovorne osebe za prekrške, strožji v smislu
                  tega, da tisti, ki napravi prekršek, da mora odstopiti in pa da je možnost, da ne
                  more več kandidirati na javno funkcijo. Hvala lepa.</p>
            </sp>
            <sp xml:id="SDZ1-Redna-18-1994-02-22.sp130">
               <speaker>PODPREDSEDNIK DR. LEV KREFT:</speaker>
               <p>Želi še kdo besedo? Prosim gospod Igor Omerza.</p>
            </sp>
            <sp xml:id="SDZ1-Redna-18-1994-02-22.sp131">
               <speaker>MAG. IGOR OMERZA:</speaker>
               <p>Sedaj, kar se tiče to teritorialno, lahko jaz povem. Samo v Ljubljani bo, ker tako
                  je predvideno. Tudi Nemčija mislim ima samo eno, ne vem. Avstrija ima tudi samo na
                  Dunaju in tako naprej, pa posebej je važno to, da ni lokalne povezanosti. Se
                  opravičujem, saj boste potem lahko pojasnili ampak meni se zdi eno vprašanje, ki
                  ga je odprl gospod Rejc, ki je za mene, bom rekel na nek način problematično, je
                  ta in bi rekel iz operativnega vidika, morda tudi vsebinskega, sicer vsebinskega
                  ne. Poglejte, računsko sodišče v Nemčiji se je vključilo v procese privatizacije
                  in to zelo uspešno. Sedaj tudi te revizije, ki sedaj potekajo, bodo postale te
                  revizije, tudi če ne bodo končane do takrat, ko bo družbena lastnina postala
                  državna, bodo še vedno potekale in bo to neka javna lastnina in s tem v zvezi je
                  logično, da je to v računskem sodišču.</p>
               <p>Po drugi strani si pa ne znam predstavljati tega kadrovskega organizacijsko. Danes
                  dela sto inšpektorjev na revizijah se mi zdi, nekaj takega. Se pravi, če bo
                  revizijsko sodišče prevzelo revizije, potem mora vseh teh sto inšpektorjev iti v
                  računsko sodišče. Tudi tisti, ki bi mogoče drugače ostali v tej prihodnji neki
                  davčni nadzorni instituciji. Ravno za te, ki sedaj gledajo revizije, morda še kaj
                  drugega zraven tega naj bi bil bolj kadrovski prehod v računsko sodišče, ali pa
                  bodo delali pogodbeno za računsko sodišče, kar pa verjetno tudi ne bi bilo dobro.
                  Skratka bojim se, da bodo organizacijske kadrovske spremembe, ki ne bodo majhne,
                  prostorske, če hočete, čeprav lahko v enem dnevu sto ljudi premestite na drugo
                  delovno mesto, ali bodo oni hoteli sploh v  računsko sodišče iti? To je vprašanje
                  pogojev, ki bodo tam in tudi plač in tega, jaz ne vem, česa vsega, kakšni bodo
                  zadržki in kar naenkrat boste morda dobili nekaj ljudi, ki ne bodo hoteli iti v
                  računsko sodišče, bodo pa delali sedaj na procesih revizije kot inšpektorji
                  SDK.</p>
               <p>Zato se mi zdi tehnično kadrovsko veliko lažja rešitev, da ostanejo revizije v
                  SDK-ju in se potem v letu in letu in pol izčrpajo. Seveda v tem letu in pol pa ne
                  sme potem iti pod Vlado, ampak mora ostati še vedno pod Državnim zborom. Verjetno
                  je to ta zadržek, ker je Vlada hotela na nek način, da to pride pod odgovornost
                  Vlade. Ker če pa ostane revizija v SDK-ju, kar bi bilo mogoče kadrovsko in
                  organizacijsko vsebinsko bolj logično, ker smo tako že v zamudah z revizijami in
                  nam zaradi tega celo lastninjenje, en del lastninjenja, pomemben del stoji in
                  potem to vprašanje moramo v diskusiji razčistiti pri agenciji in tukaj, ker se en
                  drugega dotikata, ker v agenciji se pravi, da gredo tisti v računsko, tukaj pa se
                  pravi, da računsko sodišče prevzame te zadeve. Ti dve stvari sta povezani in bi
                  morali na koncu obeh zakonov nekaj sklepati okrog tega, ker dejansko se meni ne
                  zdi dobro, da revizije se sedaj, v tem trenutku, se pravi sto ljudi se z nekim
                  dekretom prenese na računsko sodišče. Vprašanje, sem že rekel, vseh teh
                  organizacijskih, kadrovskih, finančnih in tako naprej zadev, ki bodo nujno
                  povezane, tudi če bo to konec letošnjega leta, revizije še ne bodo končane. Vsaj
                  mislim da ne. Glede na to, koliko je bilo sedaj revizij opravljenih, mislim, da do
                  konca leta revizije ne bodo opravljene.</p>
               <p>Ali pa da bi nekako vezali to pristojnost Državnega zbora nad SDK-jem nujno nato
                  do konca revizijskih postopkov, kar pa verjetno pomeni še kakšne pol leta več, kot
                  je predvideno. Skratka, to je vprašanje, na katerega bo morala tudi Vlada nekaj
                  povedati, kako si ta prehod zamišlja, ker mi si ne moremo dovoliti enega dneva, da
                  stojijo ti revizijski procesi. Enega dneva. Seveda stvar bo pa stala najmanj en
                  dan, če pride do te prezaposlitve, problemi, če enkrat poudarjam, če bodo sploh
                  vsi hoteli iti sredi revizij sem in tako naprej. Skratka, to je eno čisto
                  organizacijsko vprašanje, čeprav se mi zdi, da pašejo revizije pod računsko
                  sodišče, se mi zdi, da so s tem povezani veliki problemi v zvezi s tem. In tu je
                  ta strah kot jaz razumem tudi komisije in mi smo se o tem tudi pogovarjali, ta
                  strah bom rekel, da bi tudi minimalno zaviranje gladkega poteka revizijskih
                  procesov, ki že sedaj ni preveč gladko zaradi kadrovskih, zaradi količine zadev,
                  ki se gledajo zaradi vsega tega. Zato se mi zdi to eno ključnih vprašanj pri obeh
                  teh zakonih, ker vemo, kako pomemben je ta revizijski proces za procese
                  lastninjenja in dokončne ureditve našega ekonomskega sistema. To se mi zdi ključno
                  vprašanje in s tem v zvezi bi rad nekaj odgovorov, kako si sploh predstavljajo
                  prehod, ker ne bo gladek, bo težak in ki bo prinesel neke zavore v procesu
                  revizije. To se mi zdi ključno vprašanje pri tem zakonu.</p>
            </sp>
            <sp xml:id="SDZ1-Redna-18-1994-02-22.sp132">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod minister, predstavnik Vlade Mitja Gaspari. Potem
                  bomo pa zaključili dopoldanski del.  Naj že zdaj povem, da bo takoj, ko končamo,
                  kolegij Državnega zbora v sobi 217, torej takoj potem, ko končamo. Izvolite.</p>
            </sp>
            <sp xml:id="SDZ1-Redna-18-1994-02-22.sp133">
               <speaker>MAG. MITJA GASPARI:</speaker>
               <p>Hvala lepa. Na prvo vprašanje, ki je bilo postavljeno, potrjujem tisto, kar je
                  tudi gospod Omerza rekel, ni običajno, da se take stvari organizirajo na
                  teritorialnem principu, čeprav tukaj Vlada nima neke posebne pravice oziroma
                  pooblastil. To se bo urejalo s poslovnikom oziroma statutarnim aktom organa, ki bo
                  z zakonom ustanovljen in seveda vodstvo tega organa odloča potem o njegovi
                  notranji organizaciji in delovanju. Tako je pač običajno. Tudi v tem primeru ni
                  razloga, da bi bilo drugače. Seveda pa s stališča organizacije in majhnosti države
                  pa vsaj jaz osebno ne vidim razloga, da bi se to organiziralo po teritorialnem
                  principu; funkcionalno pa vsekakor. To je tisto osnovno vprašanje, ali bo to po
                  ministrstvih ali bo po oblikah porabe glede na to, da ne bodo samo ministrstva
                  tista, ki se bodo pregledovala, ampak tudi vsi drugi porabniki javnih sredstev. Mi
                  smo seveda pripravljeni sodelovati, če je to potrebno, pri oblikovanju tega,
                  čeprav mislim, da je v tem trenutku to nekoliko preuranjeno. Dejansko bi morali
                  prepustiti vodstvu računskega sodišča, da opredeli osnovno organizacijsko shemo v
                  delovanju.</p>
               <p>Tisto, kar se lahko temu bodočemu vodstvu zagotovi, so pač izkušnje iz drugih
                  sistemov oziroma držav, kako so bila ta sodišča potem organizacijsko
                  postavljena.</p>
               <p>Dodatno je pomembno še razjasniti, da smo bili odprti do diskusij, kako najti
                  prehodne rešitve med zdajšnjo integralno službo, ki je v sebi vsebovala glede na
                  to, da je veljala družbena lastnina kot osnovni produkcijski odnos in je  bil tudi
                  kontrolni instrumentarij temu primerno organiziran, kako prevesti sedanjo
                  situacijo integralne službe v tiste posebne funkcije, ki v sistemu s privatno
                  lastnino seveda zahtevajo takšno obliko organizacije. Pri tem pa ne zapostavlja
                  tistega, kar je v teku, to je pa ta prehodna faza, ko se podjetja lastninijo in ko
                  nastopijo določene funkcije, ki so določene z zakonom o lastninskem
                  preoblikovanju.</p>
               <p>Bistveno, kar je v tem primeru treba povedati, je, da imamo v sedanji službi
                  SDK-ja približno tri vrste zaposlenih. To so inšpektorji, ki so bili prej
                  inšpektorji, ki so prej imeli v bistvu vlogo inšpeciranja poslovanja uporabnikov
                  družbenih sredstev, ki so zdaj pretežno usmerjeni v revizijo postopkov
                  lastninjenja. So revizorji, ki odhajajo iz SDK-ja in se v bistvu vključujejo v
                  novo firmo, ki se pač imenuje tako kot se imenuje, in opravljajo to funkcijo na
                  komercialni osnovi kot vsaka druga institucija, ki se bo za komercialno revizijo v
                  Sloveniji po zakonu o reviziji lahko prijavila in če bo izpolnila pogoje,
                  opravljala to dejavnost v skladu z zakonom. In imate tretjo skupino ljudi, ki je v
                  bistvu opravljala predhodno kontrolo v postopku plačilnega prometa, ki je bila
                  tudi vezana na kontrolo pobiranja davkov kot predhodna kontrola. Tista naknadna
                  kontrola je pa ta kontrola, ki se opravlja na terenu, to se pravi pri davčnem
                  zavezancu.</p>
               <p>Menili smo, da je s predlogom zakona o računskem sodišču izločena funkcija, ki je
                  v tem trenutku ali pa do sedaj Slovenija niti ni poznala. Se pravi, ustrezna
                  kontrola porabe javnih sredstev s stališča uporabnikov javnih sredstev in se sedaj
                  v bistvu šele konstituira. V zakonu o agenciji je dan en nastavek za prehodno
                  obdobje, ki daje SDK pooblastila tudi za javno revizijo. To so določeni členi v
                  zakonu o agenciji, ravno zaradi tega, da bi premostili - to se pravi obdobje do
                  ustanovitve računskega sodišča in da bi v predhodnem obdobju te naloge lahko
                  opravljala tudi že dosedanja služba SDK. Kot sem rekel, drugi segment je davčna
                  funkcija, ki povzroča velike probleme logistično zaradi tega, ker je celoten
                  sistem pobiranja davkov - vsaj za pravne osebe - vezan na plačilni promet, kot
                  sedaj v Sloveniji funkcionira, ki funkcionira, kot sem rekel na enotni službi SDK
                  in zaradi tega je seveda prehod iz te službe, ki je organizirana sedaj v SDK v
                  novo davčno upravo, najbolj komplicirana faza prehoda, ki je ni moč narediti čez
                  noč, ampak bo narejena šele takrat dokončno, ko bo vzpostavljen nov informacijski
                  sistem za področje davčne administracije, ki ne bo več temeljil direktno na
                  plačilnem prometu, kot je sedaj. Razlog, zakaj ne sme temeljiti v bodoče na
                  plačilnem prometu, je zaradi tega, ker privatna lastnina po svoji vsebini določa
                  tudi privatnost računa. To se pravi, ni več možnosti avtomatičnega poseganja neke
                  eksterne službe na račun pravne ali fizične osebe v smislu privatne lastnine, ko
                  je taka oseba privatni lastnik sredstev, s katerimi razpolaga in v tem primeru
                  prevzame funkcije sedanje kontrole skozi mehanizem plačilnega prometa davčna
                  uprava oziroma davčna služba, ki ima po zakonu o davčnem postopku tista
                  pooblastila, ki jo deloma lahko tudi imenujejo davčna policija v tistem delu, ko
                  ima pravico posegati v poslovni prostor, v poslovne dejavnosti, ko ima pravico
                  zahtevati utemeljitev porekla premoženja oziroma dohodkov in podobnega, kar je v
                  svetu urejeno na različne načine, povsod pa s tem, da ima davčna uprava svoja
                  ustrezna pooblastila na tem področju.</p>
               <p>Zaradi tega, ker se zavedamo težav, ker pa ljudje, kot sem rekel sedaj, ki
                  opravljajo prvič funkcijo plačilnega prometa in hkrati tudi funkcije predhodne
                  kontrole za potrebe davčne službe, so v tem sedanjem SDK eni in isti ljudje v
                  principu in opravljajo obe funkciji, je ta prehod mišljen postopno. Tako, da se
                  prvič izloči, kot smo rekli, računsko sodišče. Drugič, da se oblikuje ta agencija,
                  o kateri je bilo govora tudi kot druga točka in da se znotraj te agencije seveda
                  ne loči plačilni promet od davčne funkcije, dokler se ne usposobijo mehanizmi za
                  neodvisno informatiko, za davčno službo. Zaradi tega je v agenciji predvideno, da
                  ta opravlja funkcije davčnega postopka oziroma davčne službe še določen čas, da
                  sta funkcija davčne službe in pa plačilnega prometa v tem primeru, za plačilni
                  promet se pa lahko parlament odloča seveda po svoji presoji, da sta pod ingerenco
                  države in da je ta del, kjer sedaj SDK preko svojih inšpektorjev opravlja funkcijo
                  revizije podjetij, ki se lastninijo, seveda, če ostane v agenciji, ta funkcija
                  ostane pod ingerenco parlamenta. Če se prenaša v revizijsko oziroma računsko
                  sodišče, prav tako velja kontrola parlamenta za funkcije, ki bi se opravljale v
                  tem delu. Vsekakor je osnovno izhodišče, da agencija in o tem bo, kot sem rekel
                  prej, razprava tekla v nadaljevanju, Vlada ne vztraja, da je seveda agencija v tem
                  delu in ne more vztrajati in tudi ni nikoli vztrajala, da bi v tem delu bila SDK
                  oziroma institucija, ki se bo oblikovala iz SDK. To je pa agencija - ima daljši
                  naslov, da ga sedaj ne ponavljam - v tem delu ostane pod kontrolo parlamenta, ker
                  je razumljivo. Nerazumljivo bi pa bilo - mislim, da se bomo tukaj vsi strinjali,
                  da pa davčne funkcije so pod kontrolo parlamenta, ker je povsod po svetu davčna
                  funkcija davčnega organa funkcija izvršilne državne moči države, ki pač z davki
                  zbira svoja sredstva. Zato pa obstaja tista druga institucija, to je pa
                  institucija javnega nadzora nad uporabniki teh sredstev tako zbranih,  ki so pod
                  računskim sodiščem. Zato bo praktično največja težava seveda v prehodu v
                  osamosvojitvi plačilnega sistema v Sloveniji skozi zakon o plačilnem prometu
                  oziroma plačilnem sistemu in z oblikovanjem samostojne agencije ali institucije za
                  plačilni sistem, ki bo skupaj s Centralno banko opravljala tako imenovane
                  izravnave med transakcijami v plačilnem prometu in ki naj bi se, ker je v bistvu
                  tako tudi po svetu, ločila od funkcije davčne uprave oziroma davčne
                  administracije, ki bo na osnovi svojega sistema, davčna administracija potem
                  vodila postopke kontrole in pa spremljanja davčnih zavezancev. Zato bo potrebovala
                  Slovenija vsaj leto ali dve, da se bo ta institucionalni sistem, ki mora biti tako
                  hard werdsko kot soft werdsko pripravljen na podlagi zakona o davčnem postopku in
                  davčni upravi, ki bosta predložena parlamentu do meseca maja, da se bo ta funkcija
                  lahko izpeljala, kar tudi, mimogrede, stane precej veliko finančnih sredstev. Mi
                  računamo, da bo vsaj dve leti približno okrog milijardo in pol do 2 milijardi
                  potrebno vložiti finančnih sredstev, da bi se tak sistem lahko tudi solidno
                  vzpostavil. Dokler se pa ta sistem ne vzpostavi, je pa nemogoče in tudi
                  kontraproduktivno in neumno opustiti sistem, ki funkcionira na principu plačilnega
                  prometa. Se pravi, da ni nobene želje to razmontirati, preden se seveda nov sistem
                  ne vzpostavi. V principu bi morala potem oba sistema funkcionirati najmanj šest
                  mesecev kot vzporedna, da se preveri solidnost novo vzpostavljenega sistema. To
                  velja v povezavi z novim zakonom o davku na dodano vrednost, ki je pomemben
                  element tako nastale nove davčne uprave. Hvala lepa.</p>
            </sp>
            <sp xml:id="SDZ1-Redna-18-1994-02-22.sp134">
               <speaker>PODPREDSEDNIK DR. LEV KREFT:</speaker>
               <p>Želi še kdo besedo? Ugotavljam, da ne. Prekinjam sejo, isto točko bomo nadaljevali
                  ob 14.00 uri. Hvala.</p>
            </sp>
            <stage type="time">(Seja je bila prekinjena ob 14.10 uri in se je nadaljevala ob 14.12
               uri.)</stage>
            <sp xml:id="SDZ1-Redna-18-1994-02-22.sp135">
               <speaker>PODPREDSEDNIK MIROSLAV MOZETIČ:</speaker>
               <p>Nadaljujemo s popoldanskim delom zasedanja. Prosim, da ugotovimo sklepčnost!
                     <stage>(50 prisotnih.)</stage> Ugotavljam, da smo sklepčni. Za popoldanski del
                  imam tri opravičila. Feri Horvat se opravičuje za eno uro, Jožef Školč.</p>
               <p>Nadaljujemo z 18. točko dnevnega reda.</p>
               <p>Dopoldan smo zaključili splošno razpravo in prehajamo na obravnavo stališč in
                  sklepov matičnega delovnega odbora. Odpiram razpravo o predlogu stališč in sklepov
                  matičnega delovnega odbora. Želi kdo besedo? Ker ne želi nihče razpravljati,
                  zaključujem razpravo o predlogu stališč in sklepov in prehajamo na odločanje.</p>
               <p>Stališča in sklepe imate v poročilu k predlogu zakona o računskem sodišču,
                  poročilo matičnega odbora z datumom 14.2. oziroma 21.2.1994.</p>
               <p>Prvi sklep stališč in sklepov glasi: <q>"Državni zbor Republike Slovenije v prvi
                  obravnavi sprejema predlog zakona o računskem sodišču in ugotavlja, da je primerna
                  osnova za pripravo predloga zakona za drugo obravnavo."</q> Ugotovimo sklepčnost!
                     <stage>(61 prisotnih.)</stage></p>
               <p>Kdo je za? <stage>(48 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je prvi sklep sprejet.</p>
               <p>Drugi sklep: <q>"Predlagatelj naj pri pripravi predloga zakona o računskem sodišču za
                  drugo obravnavo prouči in ustrezno upošteva pripombe Sekretariata za zakonodajo in
                  prave zadeve."</q> Ugotovimo sklepčnost! <stage>(61 prisotnih.)</stage></p>
               <p>Kdo je za? <stage>(52 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je drugi sklep sprejet.</p>
               <p>Tretji sklep: <q>"Predlagatelj naj prouči in ustrezno upošteva tudi mnenje SDK in
                  Državnega sveta Republike Slovenije."</q></p>
               <p>v besedilu, ki ga imate, ter mnenja iz razprave o predlogu zakona na matičnem
                  telesu. To ni možno sprejemati, ker ni v skladu s Poslovnikom. Ponovim.</p>
               <p><q>"Predlagatelj naj prouči in ustrezno upošteva tudi mnenje SDK in Državnega sveta
                  Republike Slovenije"</q> - glasi sklep. Ugotovimo sklepčnost! <stage>(55
                     prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(5
                     poslancev.)</stage></p>
               <p>Ugotavljam, da je sklep sprejet.</p>
               <p>Četrti sklep, ki ima večje število alinej, napovedni stavek: "Predlagatelj naj pri
                  pripravi predloga zakona za drugo obravnavo upošteva tudi naslednje konkretne
                  predloge:</p>
               <p>- predvidi naj neposredne volitve predsednika in podpredsednika računskega sodišča
                  v Državnem zboru Republike Slovenije.<q>" K tej alinei imamo amandma, predlagateljica
                  Metka Karner-Lukač. Amandma predlaga, da se prva alinea spremeni, tako da se
                  glasi: "</q>predvidi naj način predlaganja volitev in imenovanja predsednika,
                  podpredsednika in članov računskega sodišča, tako da predsednika predlagajo in
                  izvolijo opozicijske stranke, podpredsednika stranke koalicije, ostale člane pa
                  imenuje Državni zbor z večino glasov vseh poslancev." Želi kdo besedo?
                     <stage>(Ne.)</stage> Zato dajem ta amandma na prvo alineo 4. člena na
                  glasovanje. Ugotovimo sklepčnost! <stage>(54 prisotnih.)</stage></p>
               <p>Kdo je za? <stage>(21 poslancev.)</stage> Je kdo proti? <stage>(30
                     poslancev.)</stage></p>
               <p>Ugotavljam, da amandma ni sprejet in prehajamo na glasovanje o alinei, ki se
                  glasi: - predvidi naj neposredne volitve predsednika in podpredsednika računskega
                  sodišča v Državnem zboru Republike Slovenije." Ugotovimo sklepčnost! <stage>(60
                     prisotnih.)</stage></p>
               <p>Kdo je za? <stage>(45 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je ta alinea sprejeta.</p>
               <p>Druga alinea: <q>"predvidi naj manjše število članov računskega sodišča, ki jih voli
                  Državni zbor Republike Slovenije."</q> Ugotovimo sklepčnost! <stage>(49
                     prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da je ta alinea sprejeta.</p>
               <p>Naslednja alinea. Za volitve članov računskega sodišča naj predvidi večino glasov
                  vseh poslancev. Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(10
                     poslancev.)</stage></p>
               <p>Ugotavljam, da je ta alinea sprejeta.</p>
               <p>Naslednja alinea. Predvidi naj možnost sodelovanja računskega sodišča pri
                  oblikovanju proračunskih šifer ter standardov storitev javnega sektorja. Ugotovimo
                  sklepčnost! <stage>(49 prisotnih.)</stage></p>
               <p>Kdo je za? <stage>(43 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je ta alinea sprejeta.</p>
               <p>Naslednja alinea. Vgradi naj določbo, da za člana računskega sodišča ne more biti
                  imenovan, kdor je v štirih letih pred imenovanjem bil funkcionar v izvršilni
                  oblasti.</p>
               <p>Na to alineo imamo amandma, prvopodpisani Janez Kopač, ki predlaga v 5. alinei -
                  to je v tej alinei, ki sem jo prečital, se besede <q>"funkcionar v izvršilni oblasti"</q>
                  nadomestijo z besedami <q>"član Vlade Republike Slovenije."</q> Želi kdo besedo?
                     <stage>(Ne.)</stage> Zato dajem amandma na glasovanje. Ugotovimo sklepčnost!
                     <stage>(49 prisotnih.)</stage></p>
               <p>Kdo je za? <stage>(36  poslancev.)</stage> Je kdo proti? <stage>(4
                     poslanci.)</stage></p>
               <p>Ugotavljam, da je ta amandma sprejet.</p>
               <p>Sedaj sprejemamo še alineo s tem popravkom. Ugotovimo sklepčnost! <stage>(51
                     prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(5
                     poslancev.)</stage></p>
               <p>Ugotavljam, da je alinea sprejeta.</p>
               <p>Naslednja alinea. Natančneje naj opredeli primere, v katerih lahko pride do
                  predčasne razrešitve člana računskega sodišča <stage>(npr. ravnanje proti
                     prisegi.)</stage> Ugotovimo sklepčnost! <stage>(60 prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je ta alinea sprejeta.</p>
               <p>Naslednja alinea. Črta naj se določbo o starostni omejitvi kot pogoju za
                  imenovanje člana računskega sodišča. Ugotovimo sklepčnost! <stage>(58
                     prisotnih.)</stage></p>
               <p>Kdo je za? <stage>(22 poslancev.)</stage> Je kdo proti? <stage>(20
                     poslancev.)</stage></p>
               <p>Ugotavljam, da je alinea sprejeta.</p>
               <p>Naslednja alinea. Natančneje naj določi vsebino revizije pri Banki Slovenije.
                  Ugotovimo sklepčnost! <stage>(61 prisotnih.)</stage></p>
               <p>Kdo je za? <stage>(46 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da je alinea sprejeta.</p>
               <p>Imamo še dodatne alinee. Prva - določi, da poteka revizija lastninskega
                  preoblikovanja družbenih podjetij po sedaj veljavnih postopkih. Torej predlagatelj
                  teh treh alinej je prvopodpisani Janez Kopač. Ugotovimo sklepčnost! <stage>(56
                     prisotnih.)</stage></p>
               <p>Kdo je za? <stage>(44 poslancev.)</stage> Je kdo proti? <stage>(4
                     poslanci.)</stage></p>
               <p>Ugotavljam, da je alinea sprejeta.</p>
               <p>Naslednja alinea. Predvidi angažiranje inšpektorjev Agencije Republike Slovenije
                  za plačilni promet, nadziranje in informiranje pri izvedbi revizije lastninskega
                  preoblikovanja podjetij na podlagi posebne pogodbe v prvi polovici leta 1995 ali
                  kasneje po potrebi na podlagi redne zaposlitve. Ugotovimo sklepčnost! <stage>(58
                     prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(7
                     poslancev.)</stage></p>
               <p>Ugotavljam, da je alinea sprejeta.</p>
               <p>Alinea - določi rok za uveljavitev zakona s 1.1.1995. Ugotovimo sklepčnost!
                     <stage>(61 prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da je alinea sprejeta.</p>
               <p>Še ena dodatna alinea predlagateljev poslancev, prvopodpisani je gospod Pucko:
                  ponovno preveri smiselnost tretjega odstavka 17. člena v zvezi z možnostjo, da
                  računsko sodišče preverja poslovanje vseh drugih oseb, ki vstopajo v poslovna
                  razmerja z osebami, ki jih nadzoruje na podlagi tega zakona. Ugotovimo sklepčnost!
                     <stage>(63 prisotnih.)</stage></p>
               <p>Kdo je za? <stage>(43 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je alinea sprejeta.</p>
               <p>V 6. členu ni potrebno posebej naštevati institucij, ki so povabljene k
                  predlaganju možnih kandidatov za člane računskega sodišča, ampak se le objavi
                  poziv za zbiranje predlogov možnih kandidatov za člane računskega sodišča.
                  Predlagatelji so skupina poslancev, prvopodpisani je Stane Frim. Ugotovimo
                  sklepčnost! <stage>(63 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(6
                     poslancev.)</stage></p>
               <p>Ugotavljam, da je alinea sprejeta.</p>
               <p>In še ena alinea, ki glasi: <q>"za sedež računskega sodišča se določi Celje namesto
                  Ljubljane"</q>. Ugotovimo sklepčnost. Gospod Kopše želi obrazložiti glas.</p>
            </sp>
            <sp xml:id="SDZ1-Redna-18-1994-02-22.sp136">
               <speaker>JOŽEF KOPŠE:</speaker>
               <p>Kolegice in kolegi poskušajmo enkrat s to decentralizacijo  v tej državi Ljubljana
                  in glasujmo za Celje.</p>
            </sp>
            <sp xml:id="SDZ1-Redna-18-1994-02-22.sp137">
               <speaker>PODPREDSEDNIK MIROSLAV MOZETIČ:</speaker>
               <p>Gospod Omerza.</p>
            </sp>
            <sp xml:id="SDZ1-Redna-18-1994-02-22.sp138">
               <speaker>MAG. IGOR OMERZA:</speaker>
               <p>Jaz nimam nobenih ambicij v računskem sodišču, ampak vsa ministrstva in vse zadeve
                  so v Ljubljani. Mi smo že prenesli sedež avtomobilske družbe  v Celje in jasno je,
                  da je v Ljubljani. Tudi če damo v Celje, bo sedež tukaj, tako da se okrog tega ni
                  treba sprenevedati. Jaz sem proti.</p>
            </sp>
            <sp xml:id="SDZ1-Redna-18-1994-02-22.sp139">
               <speaker>PODPREDSEDNIK MIROSLAV MOZETIČ:</speaker>
               <p>Gospod Protner, prosim.</p>
            </sp>
            <sp xml:id="SDZ1-Redna-18-1994-02-22.sp140">
               <speaker>MAG. JOŽE PROTNER:</speaker>
               <p>Glasujmo za Celje. V tem Državnem zboru smo sprejeli sklep, da nalagamo Vladi, da
                  pri tem, ko daje predloge za razne institucije, da naj vendarle upošteva, da pri
                  vseh centralnih funkcijah upošteva možnost, da se to dogaja še kje drugje kot v
                  Ljubljani. Mogoče je sprejemljiv argument gospoda Omerze. Nekaj drugega je res.
                  Dajmo glasovati za Celje, da bomo spodbudili Vlado, da vendarle izpolni sklep
                  Državnega zbora. Hvala.</p>
            </sp>
            <sp xml:id="SDZ1-Redna-18-1994-02-22.sp141">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Kopač, gospod Polajnar, gospa Skukova.</p>
            </sp>
            <sp xml:id="SDZ1-Redna-18-1994-02-22.sp142">
               <speaker>JANEZ KOPAČ:</speaker>
               <p>Hvala lepa. Meni se sicer na nek način zdi zelo neproduktivno, da se pri enem
                  takem predlogu sklepa zbudi toliko emocionalnih reakcij, prej pa, ko smo
                  razpravljali o sami vsebini, je bilo pa razprav mnogo manj. Ampak rad bi rekel
                  tole. Jaz sem bil na obisku pri več računskih sodiščih. Recimo v Nemčiji je stvar
                  taka, da je sedež računskega sodišča v Frankfurtu, sedež Vlade pa v Bonnu.
                  Predstavniki računskega sodišča v Nemčiji so rekli, naša največja težava in naša
                  največja potrata časa in denarja, naša največja zavora za večjo produktivnost je
                  to, da smo v Frankfurtu. Če želimo imeti učinkovito nadzorno institucijo, ki bo
                  nadzirala proračunske porabnike, jo moramo imeti tam, kjer proračunski porabniki
                  so, torej to, kar je govoril Omerza. Jaz sam sem se tukaj za tem govorniškim odrom
                  zavzel za to, da je sedež Družbe za gradnjo avtocest v Celju in za tem še vedno
                  stojim. In tudi se mi zdi, da je že prav, če je še kakšen drug izvrševalec ali pa
                  drug izvršilni organ kje drugje kot v Ljubljani, ampak nadzorni organ pa mora biti
                  tam, kjer je večina teh uporabnikov. To se mi zdi pa samo po sebi umevno in edino
                  smiselno. Hvala lepa.</p>
            </sp>
            <sp xml:id="SDZ1-Redna-18-1994-02-22.sp143">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Polajnar.</p>
            </sp>
            <sp xml:id="SDZ1-Redna-18-1994-02-22.sp144">
               <speaker>IGNAC POLAJNAR:</speaker>
               <p>Hvala lepa. Morda boste dobili občutek, da sem centralist. Ampak ko govorimo o
                  tem, da bomo pocenili državo, da jo bomo racionalizirali itn., jo po mojem ne bomo
                  na ta način, da bomo razpršili to državo še preden smo jo sploh do konca
                  postavili. In pri tem sploh ne vemo natančno, kako bo še oblikovana in očitno se
                  bomo še tudi pogovarjali o tem kako in kaj bodo delovala ministrstva in dokler
                  nimam te celovite slike, ne bom glasoval več za noben tak predlog, ker sem že
                  takrat nasprotoval tudi Družbi za avtocestno gradnjo. Ker pa vem, da imajo v Celju
                  zelo prizadevne, ki bi tja radi preselili ne samo pol države, ampak celo
                  Slovenijo, bo verjetno še kakšna pobuda za druge institucije. Vse te pobude so
                  zelo simpatične, hitro zadenejo srca poslancev, ampak dajmo razmišljati, kako bo
                  ta država sploh delovala. V tem smislu sem jaz proti takim predlogom, ker še vedno
                  mislim, da se moramo najprej dogovoriti, na kakšen način bomo funkcionirali, potem
                  pa tudi kje bomo sploh funkcionirali. Če se tako dogovorimo, lahko preselimo tudi
                  Vlado v Celje pa tudi Državni zbor in postane Celje glavno mesto Slovenije, tako
                  kot delajo Nemci sedaj. Samo zaenkrat je Ljubljana še glavno mesto. Hvala
                  lepa.</p>
            </sp>
            <sp xml:id="SDZ1-Redna-18-1994-02-22.sp145">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospa Skukova.</p>
            </sp>
            <sp xml:id="SDZ1-Redna-18-1994-02-22.sp146">
               <speaker>NADA SKUK:</speaker>
               <p>Hvala lepa. Lep pozdrav vsem kolegom. Jaz bom spet malo kritična, ker verjetno smo
                  vsi takrat resnično bili za ustavo in v ustavi piše, da je glavno mesto Slovenije
                  Ljubljana. Dragi kolegi, Štajerci in Gorenjci in ne vem kdo vse, se pač moramo
                  sprijazniti, da je Ljubljana približno nekje na sredi Slovenije in verjetno
                  stranke imate volivce po vsej Sloveniji, ne samo v enem ali drugem koncu. Nikakor
                  se ne morem strinjati, da bi centralne funkcije, centralne sedeže oblasti odmikali
                  iz centra Slovenije. Ker nekako moramo le zagotoviti vsem državljanom, da imajo
                  približno isto razdaljo do centra. Če se bomo pa odločali, da je center Slovenije
                  in glavno mesto kje drugje, bomo morali pa to drugače urejati, ne pa z odločitvami
                  pri zakonih, ki določajo sedeže raznim organom.</p>
               <p>Zato prosim, da ne odločamo na tak način, ampak s trezno glavo, kot so tudi
                  predhodniki govorili in se res odločamo za ureditev sodišča, ne pa za pridobitev
                  glasov volivcev v svoji občini.</p>
            </sp>
            <sp xml:id="SDZ1-Redna-18-1994-02-22.sp147">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospa Šturmova.</p>
            </sp>
            <sp xml:id="SDZ1-Redna-18-1994-02-22.sp148">
               <speaker>JADRANKA ŠTURM-KOCJAN:</speaker>
               <p>Spoštovane kolegice in kolegi! Verjetno ni čas, da sedaj izkoriščamo to za
                  razpravo o tem, kje je glavno mesto in kaj mu pritiče. Vendar moram povedati, da
                  se s tem ljubljanskim načinom razmišljanja ne strinjam.</p>
               <p>Res je, da je Ljubljana glavno mesto, ampak to še ne pomeni, da se vse poti
                  stekajo v Ljubljano. Verjetno se bodo še pojavili predlogi zato, da so določene
                  stvari tudi v drugih mestih. Konkretno recimo za pomorstvo bo prišel predlog sem,
                  da bo nekje ob obali pa še kaj drugega morda. Tako, da sem zato, da se tudi te
                  stvari decentralizirajo, še zlasti ko bomo enkrat zgradili cesto, bodo te razdalje
                  takorekoč simbolične. Hvala lepa.</p>
            </sp>
            <sp xml:id="SDZ1-Redna-18-1994-02-22.sp149">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Tancig.</p>
            </sp>
            <sp xml:id="SDZ1-Redna-18-1994-02-22.sp150">
               <speaker>DR. PETER TANCIG:</speaker>
               <p>Spoštovani predsedujoči, kolegice in kolegi! Izgleda da je ta regionalizem in
                  centralizem tako vroča tema, da takoj dvigne temperaturo in tudi malo za ozračje
                  poskrbi. Čeprav sem recimo temu pogojno Ljubljanska srajca, sem glasoval za Celje
                  in si pač laskam, da je tudi moja obrazložitev nekoliko prispela k temu, da je šel
                  DARS v Celje. Bi pa res opozoril, da ne bodimo preveč evforični in da od primera
                  do primera zelo občutljivo razmišljajmo. DARS, to je v sebi zaključen organizem,
                  ki ne komunicira toliko recimo z živčevjem in z ožiljem Slovenije, kot se to
                  dogaja v primeru Računskega sodišča.</p>
               <p>Predlagal bi nekaj drugega, da se oblikuje sklep, s katerim se naloži Vladi, da
                  naredi nek pošten pregled inštitucij, ki bi se jih dalo decentralizirati. Nekatere
                  so take, kot je recimo ravno računsko sodišče, da morajo kot neke vrste nadzorni
                  pajek tu dejansko sedeti in fizično in tudi konceptualno v sredini Slovenije, za
                  ostale pa to ni potrebno. Verjetno bi bilo zelo dobro z neko metriko določiti
                  katere inštitucije so za decentralizacijo in katere niso. Jaz bom vsekakor proti
                  temu predlogu. Hvala.</p>
            </sp>
            <sp xml:id="SDZ1-Redna-18-1994-02-22.sp151">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Pučnik.</p>
            </sp>
            <sp xml:id="SDZ1-Redna-18-1994-02-22.sp152">
               <speaker>DR. JOŽE PUČNIK:</speaker>
               <p>Spoštovani! Podpiram seveda ta amandma. Rad bi pa nekaj omenil o teh pripombah in
                  argumentih gospoda Kopača. On je rekel, da je v nemškem primeru to ena od
                  največjih ovir tega sodišča, da je v Frankfurtu. Potem je ugotovil, da so toliko
                  betežni in negibni, da sploh ne morejo tega spremeniti ali pa da še tega sami niso
                  ugotovili drugje. Meni se zdi, da ta njegova ocena ne ustreza realnosti.</p>
               <p>Naj pa povem še drugje. Recimo v severni Nemčiji imate vrhovno sodišče za celo
                  severno Nemčijo. Ampak ne v Hamburgu. Ne v Hanovru, temveč v enem mestu, ki ima 75
                  tisoč prebivalcev v Lüneburgu in podobne stvari. To se pravi, decentralizacija teh
                  inštitucij je važna zadeva. Ne podcenjevati tega. Seveda mi rečemo glavno mesto.
                  Seveda je glavno mesto Ljubljana. Samo inštitucije je mogoče dislocirati. Strinjam
                  se pa z gospodom Tancigom, da je to potrebno početi po nekem določenem sistemu in
                  celotno Slovenijo pokriti z inštitucijami, kolikor je seveda to še kolikortoliko
                  smiselno.</p>
               <p>Mislim pa, da bi v današnji dobi vse te računalniške povezave in upamo da bomo
                  imeli tudi prometne povezave kmalu malo boljše, res morali gledati na to. Naj vas
                  samo opomnim drage kolegice in kolegi, koliko smo vsi z menoj vred poudarjali
                  policentrični razvoj Slovenije. Kaj bo ta teorija, če se pa potem v konkretnih
                  primerih drugače odločamo. Pa rečemo, mogoče kasneje kdaj. Torej tudi jaz
                  predlagam, da se odločimo za ta predlog. Istočasno pa predlagam tudi pobudo
                  gospoda Tanciga, da se v Sloveniji naredi sistematičen načrt, kako dislocirati
                  celo, ne bom rekel vse, ampak celo vrsto teh državnih inštitucij po ustreznih
                  mestih v Sloveniji. Hvala lepa.</p>
            </sp>
            <sp xml:id="SDZ1-Redna-18-1994-02-22.sp153">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Šiftar.</p>
            </sp>
            <sp xml:id="SDZ1-Redna-18-1994-02-22.sp154">
               <speaker>DRAGO ŠIFTAR:</speaker>
               <p>Spoštovani! Jaz v vsakem primeru podpiram decentralizacijo. Tudi se mi zdi zelo
                  dober predlog gospoda Tanciga, samo vseeno me čudi, da Mariborčani tako zelo
                  zavzeto navijajo za Celje prav zaradi tega, ker nimajo hrabrosti, da bi enkrat
                  predlagali Maribor, to, kar bi radi, ker potem se dogodi tudi nekaj drugega:
                  takrat bo tudi prišlo na vrsto to, da bomo dejansko razpravljali po Tancigovem
                  predlogu o tem, ali je lahko kaj v Kopru, v Novem mestu, v Mariboru, ne nazadnje
                  tudi v Murski Soboti ali Kranju ali kjer koli. In to je tisti problem. Mariborčani
                  tulijo in tulijo samo zato, ker nagajajo Ljubljani, pa do Celja potem še spravimo,
                  ker se tu nekje še ujamejo, dalje si pa ne upajo. <stage>(Smeh.)</stage></p>
               <p>Mariborčan enkrat do Maribora, potem pridemo tudi do Murske Sobote ali Novega
                  mesta.</p>
            </sp>
            <sp xml:id="SDZ1-Redna-18-1994-02-22.sp155">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Lenič. <stage>(Vmes pripomba sekretarke: repliko ima.)</stage>
                  Saj bodo same replike. Gospod Lenič ima besedo. Saj so vse replike.</p>
            </sp>
            <sp xml:id="SDZ1-Redna-18-1994-02-22.sp156">
               <speaker>JOŽE LENIČ:</speaker>
               <p>Gospod podpredsednik, spoštovane dame in gospodje!</p>
               <p><stage>(Vmes PODPREDSEDNIK MIROSLAV MOZETIČ: Tišino prosim.)</stage></p>
               <p>Torej, moje mnenje je sledeče: jaz mislim, da se teza o policentrizmu Slovenije
                  dostikrat izkorišča in napačno interpretira. Vsekakor sta pa možna vsaj dva
                  pogleda na to tezo.</p>
               <p>Mi imamo - Slovenija je majhna država z nekim tipičnim poselitvenim sistemom in
                  naša kritična masa je popolnoma drugačna kot italijanska, nemška ali še kakšna
                  druga.</p>
               <p>Če bomo mi slabili Ljubljano in zadeve prenašali na druge regionalne centre, potem
                  se bomo odločili za nek poselitveni vzorec, ki bo resda policentrističen, vendar
                  bomo ostali brez nekega dostojnega centra, ki bi bil dovolj velik, da bi se kosal
                  v igri srednje-evropske igre.</p>
               <p>Mi moramo vedeti, da če hočemo v globalu dobro za Slovenijo, v Sloveniji moramo
                  imeti kljub vsemu močno Ljubljano, ki bo lahko tekmovala tako s Trstom, Münchnom,
                  Gradcem, Dunajem in še čim. Če tega ne bomo imeli ne bomo del evropske zgodbe, in
                  zato se mi zdi pavšalno, bom rekel, na pamet prenašanje razno-raznih inštitucij v
                  druge kraje je nesmiselno. Tako, da bom jaz glasoval za Ljubljano. Hvala.</p>
            </sp>
            <sp xml:id="SDZ1-Redna-18-1994-02-22.sp157">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Protner je imel repliko.</p>
            </sp>
            <sp xml:id="SDZ1-Redna-18-1994-02-22.sp158">
               <speaker>MAG. JOŽE PROTNER:</speaker>
               <p>Res ne verjamem, da se naša razprava sprevrže v en, bi rekel eno humoresko tu,
                  proti čemur pravzaprav gre, zato moram replicirati Dragu Šiftarju v tem smislu, da
                  sploh ne gre za to ali imamo dovolj hrabrosti in predlagati Maribor.</p>
               <p>Jaz sem vendar v svoji obrazložitvi povedal, da podpiram ta predlog predvsem zato,
                  ker je ta Državni zbor sprejel en sklep in naložil Vladi, da pri tem, ko z zakoni
                  in drugimi akti določa funkcije države, ki jo centraliziramo, da - in seveda tudi
                  javne funkcije, da pri tem upošteva možnosti, da so te centralne funkcije lahko
                  izven Ljubljane in mislim, da ko bo ta sklep izpolnjen, je logika, da bo nekaj
                  tega v univerzitetnem mestu Mariboru.</p>
               <p>In zdaj samo še en primer, ki ga proučujemo. Z zakonom o gospodarskih javnih
                  službah bo ena od teh funkcij, konkretno PTT sistema, ko se bo razdelil, če je to
                  v Mariboru, pomeni v Mariboru novih petdeset delovnih mest, pri tem, da
                  ugotavljamo, da Maribor ima pogoje, tako kadrovske, tako prostorske.</p>
               <p>Če pa to ne, pa pomeni v Ljubljani dvesto novih delovnih mest, v Mariboru pa nekaj
                  petdeset, šestdeset delovnih mest manj.</p>
               <p>Te zgodbe moramo gledati tudi tako, in jaz mislim, da funkcijo - nihče ne oporeka
                  proti temu, da funkcija države - tako funkcija države in kot javnih služb
                  racionalno in tudi centralno ne urejamo, vendar mislim, da je potrebno, če
                  zadovoljuje drugim pogojem, vendarle, da pridemo do tega, da ta država vendarle ne
                  funkcionira samo na enem mestu.</p>
               <p>Vsi spoštujemo glavno mesto, bomo skrbeli vsi za to, da nam bo v ponos, nedvomno,
                  vendar zavedajmo se, da država Slovenija mora funkcionirati od Kopra do Lendave,
                  pa na drugi strani od Jesenic do Novega mesta. Hvala.</p>
            </sp>
            <sp xml:id="SDZ1-Redna-18-1994-02-22.sp159">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Malovrh.</p>
            </sp>
            <sp xml:id="SDZ1-Redna-18-1994-02-22.sp160">
               <speaker>JURIJ MALOVRH:</speaker>
               <p>Spoštovani! Podprl bom ta amandma ravno zaradi tega, kar je zdaj razlagal kolega
                  Protner.</p>
               <p>Res je, da vsa pota vodijo v Rim. Ne vodijo pa vsa pota v Emono. In če bo DARS
                  uresničil svoje napovedi, bo iz Celja do Ljubljane približno toliko, kot iz enega
                  kraja Bonna v drugi kraj. Samo toliko.</p>
            </sp>
            <sp xml:id="SDZ1-Redna-18-1994-02-22.sp161">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Sisinger.</p>
            </sp>
            <sp xml:id="SDZ1-Redna-18-1994-02-22.sp162">
               <speaker>IVAN SISINGER:</speaker>
               <p>Spoštovani predsedujoči, poslanke in poslanci! Mislim, da je nam vsem dobro
                  poznano, da ne želimo v Državnem zboru narediti borbenega poligona, ki bo večja
                  moč in kje bomo pravzaprav večji navijači in tako dalje, za regionalno povezovanje
                  nekaterih institucij, ki so.</p>
               <p>Jaz moram reči iskreno: to, kar je povedal gospod Protner, da sigurno Maribor je
                  eno izmed drugih največjih mest v slovenski državi, da si je že davno zaslužilo,
                  davno zaslužilo pravim, da bi slovenska Vlada sama, brez parlamentarnega sklepa
                  prenesla nekatere institucije v Maribor, v naše univerzitetno mesto, in če tega
                  skoraj ta Vlada ne bo storila, potem bomo seveda morali v parlamentu to reči. Jaz
                  mislim, da to ni potrebno in jaz osebno moram reči, da bom glasoval za ta amandma.
                  Samo zaradi tega sem glasoval, da je bilo v Celje preneseno sedež avtocest. Ni
                  bilo ničesar narejenega, da bi še kar naredili.</p>
               <p>Vi veste, da imamo Mariborčani vendarle en program, ki je sicer pri Vladi, kaj naj
                  pride v Maribor. Ampak, če ta Vlada skoraj ne bo povedala, kaj naj v Maribor
                  pride, potem bomo v tem parlamentu morali odločati. Jaz bom pa sicer glasoval za
                  amandma prav zaradi tega, da bi tako Vlado enkrat zbudili tudi do teh regionalnih
                  vprašanj, kaj naj nekje bo. Hvala lepa.</p>
            </sp>
            <sp xml:id="SDZ1-Redna-18-1994-02-22.sp163">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Jagodnik, prosim.</p>
            </sp>
            <sp xml:id="SDZ1-Redna-18-1994-02-22.sp164">
               <speaker>JOŽE JAGODNIK:</speaker>
               <p>Hvala lepa. Rad bi spomnil samo na to, da smo mi ob materiji organizacije
                  ministrstev sprejeli tisti amandma, ki je približno povedal to: Vlada naj preuči
                  možnosti za razselitev - grobo rečeno - nekaterih od svojih 19 uradov in drugih
                  institucij po naši državi Sloveniji. Tisti amandma je bil z veliko večino sprejet
                  na moje veselje, ker sem ga pač predlagal. Zato podpiram tudi ta sklep gospoda dr.
                  Tanciga, če ga je potrebno še enkrat in resnično potrebujemo en načrt te
                  razselitve. Sicer pa v tem primeru mi dovolite, da ne glasujem za Celje. Sam sem
                  se tako odločil. Hvala lepa.</p>
            </sp>
            <sp xml:id="SDZ1-Redna-18-1994-02-22.sp165">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod dr. Rupel, prosim.</p>
            </sp>
            <sp xml:id="SDZ1-Redna-18-1994-02-22.sp166">
               <speaker>DR. DIMITRIJ RUPEL:</speaker>
               <p>Spoštovani gospod podpredsednik, spoštovane kolegice in kolegi! Ne vem, če se
                  nekateri spominjate tega, da sem jaz pred dvema letoma ali kaj takega predlagal,
                  da bi zunanje ministrstvo preselili v Maribor.  </p>
               <p>Takrat sem to predlagal zaradi tega, ker sem hotel spodbuditi razpravo tukaj v
                  Ljubljani, da bi se nekaj zgodilo s prostori, s takrat predlagano Mladiko za
                  zunanje ministrstvo ali kakšno drugačno lokacijo, predvsem zaradi tega, ker smo
                  videli, da se v Ljubljani nič ne da storiti. Če je ta predlog za Celje pogojen z
                  nemogočimi ljubljanskimi razmerami, potem ga je treba podpreti. Če imamo razlog,
                  da ne zaupamo Ljubljani zaradi ljubljanske vlade in zaradi vseh teh kolobocij,
                  zaradi vseh teh malverzacij in tako naprej, potem sem za to, da se stvar preseli v
                  Celje. Sicer pa moram nekaj povedati, če dovolite. Rad bi vam povedal to, da
                  glavno mesto ni slučajno glavno mesto. V nobeni državi glavno mesto ni slučajno
                  glavno mesto. Glavno mesto je tam, kjer se kopičijo institucije države - prestol
                  in tako naprej v davnih časih in tako dalje. Če imamo glavno mesto, potem se dajmo
                  do tega glavnega mesta vesti tako, kot se večina držav vede do glavnega mesta. Jaz
                  ne poznam nobenih razprav o decentralizaciji v ZDA, v Franciji, Sovjetski zvezi
                  bivši ali pa v Rusiji in tako naprej. To so bile države, ki so bile zelo
                  centralistične. Se strinjam. Ampak lepo prosim, ne primerjati Slovenije z Nemčijo
                  in 2 milijona prebivalcev pa 70 milijonov prebivalcev ali koliko jih že je. Tako,
                  da bi jaz prosil, da smo resni. V začetku sem mislil, da je to hec, da je nekdo za
                  hec začel razpravo o tem, da se taka pomembna institucija seli v Celje. Sedaj pa
                  vidim, da se tukaj začenja tekma za naklonjenost tega ali onega kraja in tako
                  naprej. Mislim, da se moramo strezniti. Jaz bi prosil, da tisti, ki predlagajo, da
                  se kateri koli vladni organ seli iz Ljubljane v kakšno drugo mesto, predložijo
                  izračun, koliko bo to stalo. Če bo ceneje imeti neko vladno institucijo v nekem
                  drugem mestu, če bo treba za to plačevati manj dnevnic, manj avtomobilov, manj
                  šoferjev in tako naprej, potem sem za. Moj glavni argument oziroma moja glavna
                  skrb je, da bi bila ta država čim cenejša. Lepo prosim, ne se hecati o tako resnih
                  stvareh. Hvala lepa.</p>
            </sp>
            <sp xml:id="SDZ1-Redna-18-1994-02-22.sp167">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Kopše, prosim.</p>
            </sp>
            <sp xml:id="SDZ1-Redna-18-1994-02-22.sp168">
               <speaker>JOŽEF KOPŠE:</speaker>
               <p>Ker so vsi začeli na videz zares, bom na resen del tudi repliciral kolegu iz
                  Murske Sobote. Zakaj sem recimo jaz rekel Celje in za Celje kot Mariborčan. Iz
                  enostavnega razloga in slabih izkušenj kot Mariborčan. V Mariboru smo imeli center
                  elektrogospodarstva. S tem ni bil samo center elektrogospodarstva toliko in toliko
                  zaposlenih v Mariboru, temveč je bilo to 20% kreditnega potenciala Kreditne banke
                  Maribor. In to v najtežjem trenutku leta 1990, ko se je znašlo gospodarstvo v
                  najtežjem trenutku, kjer so krediti - ker denar je <gap n="..."/><stage>(nerazumljiva
                     beseda.)</stage> svojevrstna zakladnica, da smo si na jasnem - je šel ta center
                  v Ljubljano. Sedaj se dogajajo ravno te centralizacije in malo je tudi mogoče v
                  moji hiši, v katerih besedah tukaj tega za nalašč - pa gremo z vsem drugam drugam,
                  pa kamorkoli, samo ne v Ljubljano. Samo iz tega razloga, ker centraliziramo vso
                  stvar. Mi vsa javna podjetja centraliziramo v Ljubljani. Ali je to potrebno? Ali
                  je to nujno? Enkrat sem že rekel pred tem zborom. Tukaj ustvarimo negativno
                  kadrovsko selekcijo, imamo pa še en univerzitetni center, in to je Maribor, ki pa
                  kadre proizvaja - za koga? Za Ljubljano. To nima nobenega smisla več. Moramo to
                  vlado pripraviti do tega, da se bo enkrat resno zavzela za to decentralizacijo
                  vsaj tistih stvari, ki gredo. Mislim pa, da računsko sodišče je taka stvar, da
                  gre. Čeprav težje, kot katere druge. Javna podjetja pa naj bodo vendar razporejena
                  po celi Sloveniji. Saj ni problem. Hvala lepa.</p>
            </sp>
            <sp xml:id="SDZ1-Redna-18-1994-02-22.sp169">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Černelič, prosim.</p>
            </sp>
            <sp xml:id="SDZ1-Redna-18-1994-02-22.sp170">
               <speaker>FRANC ČERNELIČ:</speaker>
               <p>Spoštovani! Kot veste, sem takrat nasprotoval, ko smo opredeljevali <q>"Dars"</q> v
                  Celje. Tudi tokrat nasprotujem, predvsem z vidika, ker je treba pač kakršnekoli
                  službe, posebno tiste, ki pridejo v stik z občani ali pa morajo občani k njim,
                  nekako postaviti tam, kjer je tudi najbližja komunikacija za vse občane, torej
                  gledano z vidika celotne Slovenije. Vsekakor bi se naredil velik razkorak ali pa
                  zelo bi se povečala razdalja in Koprskega v Celje, ali pa iz Dolenjskega v Celje,
                  kot pa, če ostane zadeva v Ljubljani. Predvsem računam, da boste upoštevali, da
                  ima vsaka neko vertikalno hierarhijo, neko piramido in seveda decentralizacija je
                  možna v tej piramidi, vendar v tistih delih, kjer se pravzaprav posamezni tokovi,
                  posamezne informacije stekajo z gravitacijskega področja. Celja naj ima svoje
                  gravitacijsko področje, Maribor naj ima svoje gravitacijsko področje, ki naj bo
                  reševano v tistem smislu, vendar tisto, kar pa gravitira iz cele Slovenije v neko
                  točko pa lepo prosim, pustite to, da je Ljubljana, ker je z vseh koncev tudi
                  najlažje priti v njo. Hvala lepa.</p>
            </sp>
            <sp xml:id="SDZ1-Redna-18-1994-02-22.sp171">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Moge.</p>
            </sp>
            <sp xml:id="SDZ1-Redna-18-1994-02-22.sp172">
               <speaker>RUDI MOGE:</speaker>
               <p>Hvala lepa. Dragi Ljubljančani, moram vam povedati, da mi okoličani, ko hodimo v
                  Ljubljano, je velikokrat ta pot kot pot v Kanoso. Upam, da veste o čem govorim.
                  Npr., če smo se šli Mariborčani pogovarjati za Koroški most, je tukaj moj kolega
                  Sisinger skoraj prosil na kolenih, drugi je tam klical na pomoč vse svetnike, da
                  bi dobili nekaj denarja in na koncu vsega tega posvetovanja je ta stvar izpadla,
                  da smo dobili 650 tisoč tolarjev za investicijo, ki je vredna 3 milijarde. Meni je
                  grenko pri duši, ko moram povedati, da so rektorju Mariborske univerze njegovo
                  odličje - verižico - kupili ljudje iz Gradca. Meni je grenko, da vam moram
                  povedati, ko smo vsi ponosni na snežni štadion in na Zlato lisico, da pretežno
                  večino sredstev dobimo iz Gradca, bodisi od firme Muniar bodisi od Gesser bear
                  itd. Če pa pridemo s temi stvarmi tukaj moram pa skoraj prositi na kolenih, da
                  potem karkoli dosežemo. Primerjave, ki jih je dal moj poslanski kolega Kopač so
                  neokusne, da ne rečem neprimerljive. Sam sem se namreč že štirikrat peljal iz
                  Frankfurta v Berlin - seveda z avtom in vem, da je ta stvar skoraj nemogoča.
                  Zagotavljam pa gotovo, da če hočem priti z avtom iz enega konca Berlina na drugi
                  konec Berlina, da porabim enkrat več časa kot, če se z avtom peljem iz Celja v
                  Ljubljano. To je zagotovo. V majhnosti kot smo, ne smemo gledati na to, da bi
                  zato, da bi državo pocenili, vse funkcije tudi zaradi glavnega mesta in zaradi
                  pocenitve locirali na enem mestu. Če pogledate sedaj okolje Ljubljane in mesta, ki
                  so zunaj, so strahotno divji nad tem, ko vidijo, kako se vsa sredstva preko teh
                  inštitucij kanalizirajo v Ljubljani oziroma v bankah okoli Ljubljane, kako se
                  tukaj zaposlenost povečuje. Kar poglejte si v tem Poročevalcu, medtem ko v drugih
                  mestih le počasi, počasi kako se dviguje in tudi navsezadnje, kar ni pomembno
                  kakšen vpliv pa imajo, če se tako izrazim, province okoli Ljubljane na odločanje o
                  določenih stvareh. Skoraj nobenega. Kdor ima le malo političnega filinga, bi potem
                  po moje moral razmišljati drugače. Zdelo bi se mi prav, kot je tukaj kolegica
                  Šturmova povedala, da bi ustrezna inštitucija za področje pomorstva bila v Kopru.
                  Sam bom tudi glasoval za te stvari, glede na razdalje, ki nas tukaj nekje
                  ločujejo.</p>
               <p>Druga stvar se mi zdi, pametno je - že sedaj naprej povem, če Vlada ni
                  razmišljala, da bi v Maribor prenesli elektrogospodarstvo kot je bilo, tam je
                  prostor, so kadri in tudi možne komunikacije in da bi se v Maribor prenesla pošta,
                  kar bi nekje lahko zaposlilo okoli 280 ljudi z ustreznimi stvarmi. To so
                  razmišljanja. Za to bi pa še rad povedal, da se ta stvar ne bi nadaljevala s temi
                  prepiri okoli tega, je pa prav gospod Drago Šiftar, ki je nekje povedal, da se ne
                  zavzemamo za Maribor, sam podpisal amandma k predlogu zakona o delovnih in
                  socialnih sodiščih za drugo obravnavo, kjer pa gospod Šiftar trdi v zadnjem
                  odstavku se nadomesti besedilo <q>"delovno in socialno sodišče v Ljubljani"</q> z
                  besedilom <q>"delovno sodišče v Mariboru."</q> To je vse, kar sem mislil povedati.</p>
            </sp>
            <sp xml:id="SDZ1-Redna-18-1994-02-22.sp173">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Potočnik. Gre za sedež računskega sodišča tako, da ne bi preveč
                  širili razprave.</p>
            </sp>
            <sp xml:id="SDZ1-Redna-18-1994-02-22.sp174">
               <speaker>FRANC POTOČNIK:</speaker>
               <p>Hvala lepa. Ni bojazni gospod predsedujoči, da bi jaz širil razpravo. Jaz bom
                  glasoval za ta amandma. Bili pa so podani tukaj vsaj trije argumenti, ki so bili
                  proti. Recimo eden od takšnih je bil prvi, da imajo stranke volivce po vsej
                  Sloveniji. Tukaj ne gre za politične stranke, ampak tukaj gre za državljane
                  Slovenije in za slovensko državo, gre za demokracijo in gre za
                  decentralizacijo.</p>
               <p>Drugi argument proti je bil, da to močno podraži. Jaz ne vem koliko to podraži,
                  ampak več, če bi samo na ceno gledali, je najcenejše, če imamo samo kralja pa enih
                  par žandarjev, pa ne rabimo Državnega zbora in nič, ni treba demokracije in to je
                  najcenejše, ni treba za nobene demokratične organe nič denarja dati, pa bomo imeli
                  najcenejše.</p>
               <p>Tretje, da to slabi položaj Ljubljane. Jaz se s tem ne strinjam, da bi sedež tega
                  računskega sodišča v Celju slabil položaj Ljubljane, tudi ne gre za razselitev,
                  ker gre za novo ustanovo, lahko pa ta sedež v Celju nekoliko okrepi Celje kot
                  regionalno središče in mislim, da je to prav. Zato bom glasoval za ta amandma.</p>
            </sp>
            <sp xml:id="SDZ1-Redna-18-1994-02-22.sp175">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Replika. Gospod Šiftar ima repliko.</p>
            </sp>
            <sp xml:id="SDZ1-Redna-18-1994-02-22.sp176">
               <speaker>DRAGO ŠIFTAR:</speaker>
               <p>Rad bi repliciral kolegu Mogetu. Nisem govoril, da nisem za Celje, ampak želel sem
                  povedati to, da slovenski Manchester, to je Maribor, rabi priliv institutov, ker s
                  tem dobi tudi priliv kapitala, ampak Mariborčani si to ne upate zahtevati, to sem
                  hotel povedati.</p>
            </sp>
            <sp xml:id="SDZ1-Redna-18-1994-02-22.sp177">
               <speaker>PODPREDSEDNIK MIROSLAV MOZETIČ:</speaker>
               <p>Hvala. Gospod Omerza.</p>
            </sp>
            <sp xml:id="SDZ1-Redna-18-1994-02-22.sp178">
               <speaker>MAG. IGOR OMERZA:</speaker>
               <p>Potrjujem to, kar je gospod Kopač povedal. Ko je bil tukaj na obisku predstavnik
                  računskega sodišča Nemčije, je rekel, da je njihova nočna mora to, da imajo
                  računsko sodišče v Frankfurtu, sedež vlade in parlamenta pa v Bonnu. To je
                  dejstvo. To je mnenje gospoda iz Nemčije, to mogoče nima zveze v Sloveniji, ima pa
                  neke druge zveze, operativno.</p>
               <p>Poglejte večina kadrov, ki bo delala na računskem sodišču, so hočeš nočeš,
                  kvalitetnih kadrov so danes v Ljubljani. Mene zanima, kateri inšpektorji se bodo
                  preselili v Celje ali Maribor. Potem bi predlagal ali Domžale, ali Grosuplje, ali
                  Kamnik ali kaj blizu Ljubljane, ker drugače večina teh ljudi bo šla v revizorske
                  hiše itn. in vi teh kadrov ne boste dobili, lahko boste imeli slabše kadre v
                  Celju, Mariboru itn. Tudi to je možno, v redu, ampak ta zaposlitev je ničelna
                  suma, kar v Ljubljani izgubite, lahko dobite v Mariboru, v celoti pa ne bo nič več
                  zaposlenih, tako da kadri, ki so najbolj sposobni, najbolj sposobnih kadrov je
                  žal, ali na srečo v Ljubljani, ki bi naj bili zaposleni v računskem sodišču.</p>
               <p>Če premestite v Maribor, potem ti kadri v Maribor ne bodo šli, to vam garantiram,
                  ker lahko službo dobijo tudi v Ljubljani. To ni morda glavni razlog. Jasno je, da
                  bo bodo vsi pregledi,  če bo stvar v Mariboru, ali v Celju, da bodo ti ljudje vsak
                  dan hodili z avti v Ljubljano, ali s čimerkoli, to je jasno, ker bo tukaj večina
                  tega, kar se bo pregledovalo, ampak to zopet ni razlog, ker je gospod rekel, da ni
                  treba, da imamo parlament, lahko so žandarji in stvar je najcenejša. Seveda, če
                  hočemo to dražje plačevati, lahko to naredimo. Mislim, da bodo stroški par
                  milijonov mark, ampak to nič ne pomeni pri 5 milijardah proračuna, ki ga mi
                  sprejemamo itn.</p>
               <p>Tako, da bi jaz predlagal, če že ne Celje, ali Maribor, pa jaz ne vem, zakaj vedno
                  Celje, pa Maribor, zakaj so Novomeščani tako sramežljivi, ali Primorci. Primorci
                  naj imajo tisti odprti register, pa  pomorsko upravo, to je gotovo, to jim
                  pripada, drugače pa jaz mislim, naj bo Domžale, Kranj, Grosuplje, tam  nekje bi se
                  moglo gibati, če hočemo imeti čim cenejše računsko sodišče.</p>
            </sp>
            <sp xml:id="SDZ1-Redna-18-1994-02-22.sp179">
               <speaker>PODPREDSEDNIK MIROSLAV MOZETIČ:</speaker>
               <p>Morda bi bilo kaj v Medvodah. Naslednji prijavljen je gospod Bučar. Imamo še vsaj
                  dva zakona, ki se bomo o raznih sedežih pogovarjali, tako, da bo zmanjkalo, če bo
                  vse šlo v Celje.</p>
            </sp>
            <sp xml:id="SDZ1-Redna-18-1994-02-22.sp180">
               <speaker>DR. FRANCE BUČAR:</speaker>
               <p>Mislim, da gre tukaj, pravzaprav ne za navijaštvo, za en ali drug kraj, ampak gre
                  pravzaprav za dva popolnoma različna koncepta. Eden je t.i. francoski koncept,
                  kjer je vse koncentrirano v Parizu, ker ti iz Bordeauxa ne moreš priti v Digeon,
                  kaj jaz vem, pa se morate prvo v Pariz peljati itn., ker je vse centralizirano v
                  centru, enem centru. To je en model, ki ima svoje prednosti pa tudi svoje slabe
                  stvari.</p>
               <p>Drugi model je predvsem ta srednjeevropski, to je najbolj izraženo v Nemčiji, ker
                  imaš ti posamezne institucije razsejane po ozemlju celotne države. Tukaj je
                  ekonomska računica potrebna, toda kot bodo vsi ekologi dobro vedeli, da samo čista
                  računica podjetja še ne vsebuje vseh ekoloških stroškov, so tudi drugi stroški, ki
                  jih je treba upoštevati. In tudi zato, če govorimo ravno o stroških, tistih par
                  milijonov - na pamet govorim, ki jih bo mogoče formalno in navidezno dražje, če
                  gre stvar iz Ljubljane, če bi mi vzeli kalkulacijo celotnih stroškov. To je ena
                  stvar.</p>
               <p>Naslednja stvar je, če vzamemo ta francoski model, vse v Ljubljano v en center,
                  potem je popolnoma logično naprej, da je treba ta center vsaj dekoncentrirati, se
                  pravi imamo poleg te - oprostite izrazu <q>"wasserkopf"</q> sistema še to, kar danes
                  opravimo oblasti, ali regije, potem so regije skoraj nujnost.</p>
               <p>Naslednja stvar, ki implicira tak koncept. Mojega predgovornika zdaj tukaj  ni
                  več, ravno je govoril o tem, da so najbolj pomembni kadri za to, ali najbolj
                  strokovni kadri v Ljubljani, saj to je ravno ta nesreča. Mi ne smemo tega modela
                  ponoviti, kar je zlasti v Srbiji in sploh na Vzhodu, če hočeš iz sebe nekaj
                  narediti, moraš priti v center. Sen vsakega Srba je bil da prideš v Beograd; sen
                  vsakega starega Avstrijca je bil, da pride na Dunaj <gap n="..."/><stage>(narazumljivve
                     besede)</stage><gap n="..."/> in kaj še vse. To se pravi, to je samo ojačevalni efekt. Že
                  iz tega razloga je potrebno, če hočeš narediti kariero, moraš priti v Ljubljano;
                  in to je nemogoče! Naslednja stvar je, če gremo na koncept razsejanosti teh
                  centralnih institucij, potem je to jasno, da nas bo to samo po sebi sililo v
                  razvoj komunikacij takih in drugačnih. To sta dva različna koncepta in mislim, da
                  je v interesu Slovenije, ki je itak majhna in glede na njeno tradicijo in vračanje
                  v Srednjo Evropo je logično, da sprejmemo ta koncept razsejanosti institucij.</p>
               <p>Če pa uporabimo argument, ki ste ga vi gospod Kopač navedel, brez zamere, to
                  pomeni spet samoojačevalni efekt. Če je neka institucija cenejša v Ljubljani
                  zaradi tega, ker je ta institucija tu, morajo biti tudi druge. Skratka, to imamo
                  prav po Keplerjevem sistemu, vse bo težilo v Ljubljano. Dajmo temu enkrat konec
                  narediti. Poleg tega tudi te fantazije, ki so bile zlasti v času tako imenovanega
                  realnega socializma ali kako se imenuje, mit, da bodo iz Ljubljane naredili eno
                  veliko oligopolis ali ne vem kaj, megapolis, to je neumnost. Hvala bogu, da bo
                  Ljubljana ostala taka kot je zdaj, da ne bo večja. Hvala lepa. <stage>(Ploskanje v
                     dvorani.)</stage></p>
            </sp>
            <sp xml:id="SDZ1-Redna-18-1994-02-22.sp181">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospa Simšič - se odpoveduje. Gospa Šturmova. Gospod Kopač ima
                  repliko.</p>
            </sp>
            <sp xml:id="SDZ1-Redna-18-1994-02-22.sp182">
               <speaker>JANEZ KOPAČ:</speaker>
               <p>Hvala lepa. Gospodu Bučarju imam repliko. Nisem govoril o stroških, čeprav je to
                  namesto mene rekel kdo drug. Ampak govoril sem o tem, da je to nadzorna
                  institucija. In če želite uveljaviti koncept, o katerem ste govorili, kot o
                  srednjeevropskem, potem ga uveljavljajte postopoma, ne pa ga začeti uveljavljati
                  ravno pri nadzorni instituciji, ki mora nadzorovati institucije, ki v tem
                  trenutku, hvala bogu ali pa na srečo, so v Ljubljani. Zakaj, vas sprašujem? Včeraj
                  smo sprejemali zakon o ustavnem sodišču, niste tam dali amandmaja vi, pa gospod
                  Kopše, pa drugi Mariborčani, zakaj ne gre ustavno sodišče v Maribor. Ustavno
                  sodišče namreč nima dnevne komunikacije. Računsko sodišče bo pa dnevno,
                  pretiravam, recimo, dnevno sedelo v parlamentu, njegovi predstavniki bodo hodili v
                  parlament, dnevno bodo hodili nadzorovati posamezne institucije na Župančičevi, na
                  Kotnikovi in na drugih ulicah. Skratka, zakaj začeti pri računskem sodišču kot
                  nadzorni instituciji? To je približno tako kot je rekel kolega Thaler, če bi
                  ljubljansko policijo kot nadzorni mehanizem postavili v Triglavski narodni park,
                  nadzorovati mora pa Ljubljano. Nadzorna institucija mora biti tam, kjer je večina
                  dejavnosti. Strinjam pa se, da če bi postopoma na podlagi tega koncepta, ki ste ga
                  vi omenili za srednjeevropskega, razselili institucije po Sloveniji, bi nekoč bilo
                  zelo smiselno seveda tudi računsko sodišče prestaviti nekam drugam, ampak ne v tem
                  trenutku.  Zato sem jaz proti temu, da ravno računsko sodišče, ki po svoji vsebini
                  najbolj sodi sem, preselimo nekam drugam.</p>
            </sp>
            <sp xml:id="SDZ1-Redna-18-1994-02-22.sp183">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospa Šturmova.</p>
            </sp>
            <sp xml:id="SDZ1-Redna-18-1994-02-22.sp184">
               <speaker>JADRANKA ŠTURM-KOCJAN:</speaker>
               <p>Hvala lepa. Se opravičujem, ker se še enkrat oglašam, vendar ne morem pristajati
                  na to logiko razmišljanja, da se Ljubljano tako centralizira v vseh pogledih.
                  Sedež nečesa ne pomeni samo fizikalno imeti sedež. Gre tudi za pristojnosti in
                  denar. Vam pustimo vse sedeže tu, dajte nam pristojnosti po regijah, pa denar, pa
                  bomo zadovoljni. Ampak tudi to se nam odvzema. Tako, da nasprotujem takemu
                  razmišljanju. Hvala.</p>
            </sp>
            <sp xml:id="SDZ1-Redna-18-1994-02-22.sp185">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Jug.</p>
            </sp>
            <sp xml:id="SDZ1-Redna-18-1994-02-22.sp186">
               <speaker>MAG. JANEZ JUG:</speaker>
               <p>Jaz bi pa repliciral gospodu Omerzi. Veste, Primorci bi vam kar vse pustili,
                  vrhovno sodišče, računsko sodišče, Vlado, kraljevino, vse. Samo več denarja nam
                  pustite, da bomo sami odločali o svoji usodi tam dol, pa bomo zelo zadovoljni.
                  Hvala. <stage>(Smeh.)</stage></p>
            </sp>
            <sp xml:id="SDZ1-Redna-18-1994-02-22.sp187">
               <speaker>PODPREDSEDNIK MIROSLAV MOZETIČ:</speaker>
               <p>Hvala. Gospod Omerza ima repliko.</p>
            </sp>
            <sp xml:id="SDZ1-Redna-18-1994-02-22.sp188">
               <speaker>MAG. IGOR OMERZA:</speaker>
               <p>Saj se strinjam, ampak moram pa nekaj tudi reči za primorske poslance ali pa
                  obalne poslance. Zdajle bodo Hrvatje kupili Splošno plovbo. O tem se dajmo tudi
                  pogovarjati, kar se tiče Kopra, Primorske in cele Slovenije.</p>
            </sp>
            <sp xml:id="SDZ1-Redna-18-1994-02-22.sp189">
               <speaker>PODPREDSEDNIK MOROSLAV MOZETIČ:</speaker>
               <p>Replika, gospod Jug.</p>
            </sp>
            <sp xml:id="SDZ1-Redna-18-1994-02-22.sp190">
               <speaker>MAG. JANEZ JUG:</speaker>
               <p>Gospod Omerza, da čisto odkrito povem. Jaz sem 14 dni nazaj v tem zboru zahteval,
                  da damo resolucijo o pomorski usmeritvi na dnevni red. Tam je tisto. Plovba in
                  Slovenci v Ljubljani se premalo zavedajo te Splošne plovbe. Sedaj, ko bomo začeli
                  trgovino z Vzhodom in z Bližnjim vzhodom in Daljnim in ravno to bo. To Plovbo
                  lahko ponudimo vsem, da bodo vozili to blago po celem svetu. Samo v Ljubljani se
                  tega premalo zavedamo. Hvala.</p>
            </sp>
            <sp xml:id="SDZ1-Redna-18-1994-02-22.sp191">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Potočnik, imate repliko.</p>
            </sp>
            <sp xml:id="SDZ1-Redna-18-1994-02-22.sp192">
               <speaker>FRANC POTOČNIK:</speaker>
               <p>Jaz bi repliciral na to, da pač ravno to računsko sodišče mora biti v Ljubljani
                  kot nadzorna institucija. Jaz pa mislim, da ravno to bi bilo prav, da ni v
                  Ljubljani. Saj sedaj ta informacijski sistem omogoča, da tečejo ti podatki sem in
                  tja. Ampak, če bi bil pa sedež v Celju, pa onemogoča to čisto po človeško, da bi
                  recimo predstavniki ministrstev, pa predstavniki računskega sodišča vsak drugi ali
                  pa vsak večer skupaj na pijačo hodili. To je pa tudi zelo pomembno. Hvala
                  lepa.</p>
            </sp>
            <sp xml:id="SDZ1-Redna-18-1994-02-22.sp193">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Partljič, prosim.</p>
            </sp>
            <sp xml:id="SDZ1-Redna-18-1994-02-22.sp194">
               <speaker>TONE PARTLJIČ:</speaker>
               <p>Bojim se, da bom razočaral centraliste in da bom razočaral mogoče tudi
                  regionaliste. Poziv gospe Skukove, da razpravljajmo trezno, lahko z dokumentom
                  dokažem, da sem zdravljen alkoholik in bom razpravljal trezno. Zato bom tudi
                  nekako pritegnil gospodu Kopaču in mislim, da morda ena taka nadzorna institucija,
                  ki nadzoruje takšno delovanje, najbrž ni tista prava stvar, o kateri se je
                  razplamtela ta diskusija. Ta čustvena diskusija, ki se je pa razplamtela ob
                  predlogu, ki je bil kot navkljub vržen, niti ne po treznem premisleku, ampak vržen
                  navkljub, da bi o nekem principu spregovorili, nam pa vendarle govori, da je to
                  stvar, o kateri bo potrebno govoriti v tem zboru zelo natančno, strpno in kakor je
                  povedal gospod dr. Bučar, pač z obeh konceptov in se odločiti, kakšen bo slovenski
                  koncept.</p>
               <p>Pri tej številni diskusiji me, če prijatelj Omerza reče, da so pač tu za to in to
                  kadri. Celo domnevam, da je to v tem primeru točno tako. In čeprav sem se pa tega
                  naposlušal, da so tu neki kadri, ki so drugačni, kot drugod, ali mislite, da imajo
                  ljudje možganske celice v Murski Soboti in v Mariboru drugače razvite, pa v
                  Dupleku, kot drugod? Povsod so kadri. V Mariboru so univerze. Ali mislite, da so
                  tam drugi programi, da se knjige drugače berejo 100 kilometrov stran od Ljubljane?
                  Tudi drugod po Sloveniji so veliko boljši kadri. Od antagonizmov, ki vladajo v
                  Ljubljani, neobremenjeni, prodornejši. Samo mi razpravljamo, kot da so tu neki
                  izvoljeni kadri. Za boga svetega! Ta diskusija bo prišla na svetlo - veste kdaj?
                  Jo že sedaj občutim v občinah. Ko se pripravljamo, kako bomo delili lokalno in
                  državno. Nihče - jaz sem bil slučajno v občini Ruše, kjer sem bil izvoljen, pa so
                  neke podatke od mene hoteli, tam nihče državnega ne šteje za svoje. Vsi pravijo,
                  Ljubljana nam te šole ne bo ukradla. Mi smo jo zgradili s samoprispevkom, mi je
                  državi ne damo in je Ljubljančani ne bodo imeli. Pomeni, da je v neki zavesti
                  ljudi to; ne moremo po butalsko opraviti.</p>
               <p>Spomnim se podcenjevanja, da ne rečem, prav ko se je ustanavljala v Mariboru
                  univerza. Je že prav, kar moj prijatelj Lenič pravi, Ljubljana mora imeti svoje
                  mesto in svojo težo, navsezadnje tudi vis-a-vis drugih srednjeevropskih mest. Ja,
                  pa <q>"porka fiks"</q> Maribor pa ne more imeti vedno možnosti, da se bo tam niti več z
                  Gradcem, ali bo ostal na nivoju avstrijske Radgone? Saj vendar tudi taka mesta
                  morajo najti svoje<gap n="..."/> ko sem slišal gospoda Sisingerja, da je več drugih mest v
                  Sloveniji, ne samo Maribor. Ampak hočem povedati. Ta diskusija nas čaka. Nisem
                  prepričan, da je pametno in tu se na vašo treznost strinjam, kadar gre nekaj
                  navkljub, takrat hudiča zgrabi za rep. Sedanja razprava mi je pokazala, da ker se
                  Ljubljana sama ni spomnila nikoli, da bi o tem premišljevala, se ne spomni niti v
                  tej novi državi, vsak tak predlog se jim zdi butalski in smešen in mislim, da nas
                  bo ta razprava v resnici čakala. Sedaj pa ne verjamem, da jo je smotrno okoli tega
                  računskega sodišča gnati še naprej.</p>
               <p>Kolega iz Murske Sobote, seveda ima prav. Mi sedaj podpiramo dvakrat Celje, da
                  bomo potem udarili z enim strašnim  hudičem - razumete in bomo rekli, če smo Celju
                  dali ti dve malenkosti, zahtevamo, jaz mislim, da bi bili sposobni imeti obrambno
                  ministrstvo v Mariboru. Skratka v Mariboru bodo računali še na svoje, ampak to vam
                  hočem reči, glorificiranje nečesa, da so tukaj v Ljubljani neki kadri, ki jih
                  drugod po Sloveniji ni, je na nek način žaljivo za Slovence. Povsod so kadri.
                  Dajmo jim možnost dela, pa boste videli, kako se bodo razvili kadri drugod. Na
                  poti do klopi bom še pravzaprav premislil, kako bom glasoval. Nisem prepričan, da
                  je to prava stvar. Razprava pa kot vidite, je prava stvar.</p>
            </sp>
            <sp xml:id="SDZ1-Redna-18-1994-02-22.sp195">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Frim.</p>
            </sp>
            <sp xml:id="SDZ1-Redna-18-1994-02-22.sp196">
               <speaker>STANE FRIM:</speaker>
               <p>Hvala. Spoštovani! Imam kompromisen predlog. Menim, da računsko sodišče mora biti
                  tam, kjer se obrača največ denarja. Vemo, da je približno 50% bruto domačega
                  proizvoda skoraj javne porabe. Večji del ostaja verjetno v Ljubljani. Zato menim,
                  da bi najprej prišli s tem predlogom, da prestavimo eno ali dva ministrstva, ki
                  imata največ denarja, v Celje ali Maribor in potem, če to dosežemo, pa še ta
                  nadzorni organ. Če bomo v Celje dali samo nadzorni organ, tam bo imel pač zelo
                  malo za kontrolirati in od tega tudi mesto ne bi imelo kaj dosti. Torej, če bo do
                  druge obravnave ta predlog, potem bi amandmajsko lahko, če dobimo ministrstva tja,
                  lahko sprejmemo v Celju tudi sodišče. Hvala.</p>
            </sp>
            <sp xml:id="SDZ1-Redna-18-1994-02-22.sp197">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospa Kožuh-Novak.</p>
            </sp>
            <sp xml:id="SDZ1-Redna-18-1994-02-22.sp198">
               <speaker>DR. MATEJA KOŽUH-NOVAK:</speaker>
               <p>Spoštovane kolegice in kolegi! Ne morem si kaj, da ne bi še jaz uporabila te
                  priložnosti in poudarila nekaj, na kar sem že opozarjala na Medicinski fakulteti,
                  ko smo se pogovarjali o medicinski znanosti.</p>
               <p>Slovenija je tako majhna - to sem rekla že večkrat, da mora izkoristiti vse
                  možgane, ki jih ima. Dejansko imajo ljudje, ki živijo v Ljubljani, bistveno več
                  možnosti za kariere preprosto zato, ker živijo v Ljubljani. Mi ne znamo
                  izkoristiti ljudi iz periferije. V Sloveniji imajo ljudje navado, da živijo tam,
                  kjer so doma, da pogosto ne menjajo svojega bivališča in zaradi tega smo v
                  preteklosti nedvomno zametavali pamet zelo pametnih ljudi, preprosto zaradi tega,
                  ker je bilo težko priti v Ljubljano. Ko sem predlagala znanstvenikom na Medicinski
                  fakulteti, da ne bi smelo biti nič težko tistega sposobnega, mladega znanstvenika,
                  željnega znanstvenega dela, mu omogočiti, da pride enkrat na teden ali kakorkoli
                  že v Ljubljano, so me gledali debelo in nisem uspela.</p>
               <p>Jaz mislim, da je današnja pobuda priložnost, da damo tistim ljudem,  ki se sicer
                  spravijo ne v svoji stroki razvijati v svojem majhnem kraju, ampak se spravijo v
                  čisto nekaj drugega, ker se pač v stroki ne morejo, ker jih Ljubljana povozi, ali
                  pa Maribor, saj to sta dva velika centra, da jim damo priložnost, da lahko tudi
                  oni bližje svojega doma delajo v republiških organih. Jaz sama ne vem, če je ravno
                  to sodišče priložnost za to, da začnemo ali pa nadaljujemo z decentralizacijo.
                  Mene moti predvsem to, da se že drugič odločamo za Celje. Zakaj pa res ne bi šlo v
                  Novo mesto, od koder sem jaz doma. Hočem reči,  da ne vem, če bom glasovala za to,
                  ker se ne morem odločiti. Sem proti temu, da gremo ponovno o Celju. Pozdravljam to
                  pobudo, da naredimo načrt in da razselimo tudi republiške ustanove po slovenskih
                  mestih. Preprosto zato, da izrabimo vso pamet, ki nam je na razpolago.</p>
               <p>Imela bi še en ugovor. Nekdo je prejel rekel, da ljudje ne bi šli delati v Novo
                  mesto. Mi gremo v tržno gospodarstvo. Mislim, da bodo tudi strokovnjaki iskali
                  delo v Novem mestu ali pa v Murski Soboti, če bo tam denar. Seveda bo pa to hkrati
                  pomagalo, kar je pa tudi že nekdo rekel, da bomo resnično razvili cestno omrežje
                  in računalniško infrastrukturo, s tem se bomo pa približali Evropi, kamor bi tak
                  radi.</p>
            </sp>
            <sp xml:id="SDZ1-Redna-18-1994-02-22.sp199">
               <speaker>PODPREDSEDNIK MIROSLAV MOZETIČ:</speaker>
               <p>Gospod Poljšak, ste tudi vi dvignili roko?</p>
            </sp>
            <sp xml:id="SDZ1-Redna-18-1994-02-22.sp200">
               <speaker>MARIJAN POLJŠAK:</speaker>
               <p>Malo za šalo malo zares. Glasoval bom za Celje, se pravi sem za decentralizacijo.
                  Zakaj? Če gledam zgodovinsko, slovenski narod je bil, je obstal in se razvijal in
                  moč slovenskega naroda je v periferiji in ne v centru.</p>
               <p>Še eno hudo bom povedal. Mogoče mi bo kdo zameril in mogoče nimam prav. Če gledam
                  malo ta centralni del Slovenije, se pravi, te močvirnike, ki so še napol
                  balkanski, bi rekel, da nikoli niso imeli smisla za slovensko narodno telo. Zakaj
                  smo izgubili južno Koroško? Zaradi nerazumevanja centra. Zakaj smo izgubili Trst,
                  Gorico in Istro? Zaradi nerazumevanja centra. Hvala.</p>
            </sp>
            <sp xml:id="SDZ1-Redna-18-1994-02-22.sp201">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Sisinger.</p>
            </sp>
            <sp xml:id="SDZ1-Redna-18-1994-02-22.sp202">
               <speaker>IVAN SISINGER:</speaker>
               <p>Spoštovane poslanke in poslanci! Tudi take prijetne občutke moramo v teh naših
                  napetih trenutkih imeti. Mislim, da je prav, da smo se malo nasmejali. Ne mislim
                  sedaj o tem govoriti, ampak hočem nekaj za to slovensko javnost in za poslanski
                  zbor - Državni zbor nekaj reči.</p>
               <p>Namreč, prej je padlo, ne vem sedaj v kateri razpravi, oziroma v enem od
                  predlogov, kako smo Mariborčani bili ob sprejemu predloga v tretji obravnavi
                  Ustavnega sodišča na nek način mirni in nismo pobude Maribora, ki se poteguje za
                  to, da se preseli ustavno sodišče v Maribor, da nismo reagirali ob tem. Moram
                  povedati in javno tudi odgovoriti sedaj na to, da smo seveda tudi poslanci
                  mariborske občine in Maribora imeli pred seboj to pobudo, vendar smo ocenili, da
                  bi verjetno bili nerealno sprejeti, da zahtevamo v enem samem trenutku prestavitev
                  ustavnega sodišča v Maribor. Mislim pa, da smo ravnali prav, da je to tako ostalo.
                  Se pa pridružujem temu, kar so moji prijatelji Mariborčani že povedali, da pa
                  seveda ne bomo opustili nekaterih predlogov naših okoli pošt, elektrogospodarstva,
                  okoli cele vrste drugih stvari, pa tudi, da se kakšno ministrstvo, ker je pobuda
                  Maribora že bila javno podana preseli, pa tudi kakšno veleposlaništvo ali
                  kakršnekoli druge institucije v Maribor, da ne bi mislili, da smo mariborski
                  poslanci to povsem zanemarili - ne bomo. Želim pa na ustavnem sodišču povedati, te
                  pobude pa seveda nismo podali, ker bi izpadli verjetno za marsikoga neresni.</p>
            </sp>
            <sp xml:id="SDZ1-Redna-18-1994-02-22.sp203">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospa Pečanova.</p>
            </sp>
            <sp xml:id="SDZ1-Redna-18-1994-02-22.sp204">
               <speaker>BREDA PEČAN:</speaker>
               <p>Hvala lepa. Gospod predsedujoči, kolegice in kolegi! Mislim, da mi ne v tem
                  Državnem zboru, ne kje drugje nihče ne more očitati, da nisem regionalistka. Sem v
                  prepričanju in pa tudi po praksi. Vendar pa mislim, da ta današnja razprava ob
                  temi, ki z regionalizmom neposredno nima nobenega opravka, počasi prehaja v
                  farso.</p>
               <p>Prosila bi vas, da ob dokumentih kot je zakon o računskem sodišču razmišljamo o
                  dokumentu, ne pa o - ne zamerite mi, nacionalisti, da bom uporabila neslovensko
                  besedo, ker jo sama ne znam sedajle direktno prevesti - prepucavati se okrog tega,
                  kje naj bi bil sedež neke državne ustanove. Mislim, da je kolega Jagodnik in potem
                  dr. Bučar, zlasti dr. Bučar mislim, da sta zelo jasno - hvala lepa za pozornost
                  kolegi tam na desni strani - povedala. Kolega Jagodnik s svojim amandmajem, ki smo
                  ga sprejeli že pred časom in dr. Bučar s svojo razlago, kaj naj bi pomenil
                  policentrizem, se pravi drugačna razporeditev državnih ustanov kot je na primer
                  danes v Sloveniji ali pa kot jo imajo v Franciji. Mislim, da bi se ta Državni zbor
                  moral lotiti stvari iz drugega konca.</p>
               <p>Če hočemo uveljaviti in razvijati regionalizem, če razmišljamo o tem, da bi
                  državne ustanove, ampak njihove centrale, ne pa izpostave bile razporejene po celi
                  Sloveniji, potem zahtevajmo od Vlade, da pripravi dokument, ki se mu reče
                  strategija policentričnega razvoja Slovenije ali dokument, kako naj bodo
                  razporejene državne inštitucije po Sloveniji izven Ljubljane, ne pa zdaj pri
                  vsakem zakonu, pri katerem se govori o sedežu neke ustanove, zlasti take ustanove,
                  kot je računsko sodišče, in tukaj moram reči, da se popolnoma strinjam s kolego
                  Kopačem in kolego Omerzo, ki govorita o tem, da je treba, da je nadzorni organ
                  tam, kjer so subjekti nadzora, ne pa, da imamo nadzorni organ, bom na komično
                  stran obrnila, v Izoli, objekti nadzora bodo pa v Murski Soboti. Jaz mislim, da je
                  to nesmiselno. Lotimo se stvari na pravem koncu in ne izgubljajmo energije tam,
                  kjer je to neproduktivno in nepotrebno.</p>
               <p>Lotimo se je tako, da zahtevamo od Vlade, mimogrede naj povem, kolega Partljič se
                  je jezil zaradi tega, ker je bilo govora o tem, da so v Ljubljani kadri bolj
                  primerni ali bolj sposobni.</p>
               <p>Poglejmo malo, kako je sestavljena naša Vlada! Naša Vlada je sestavljena v glavnem
                  iz neljubljančanov. Poglejmo iz česa je sestavljen naš Državni zbor. Poglejmo, kaj
                  so po izvoru delavci v posameznih ministrstvih. Ljubljana je v glavnem sestavljena
                  iz ljudi, ki niso rojeni v Ljubljani, ampak jih je pritegnila k sebi, je
                  pritegnila k sebi najbolj sposobne možgane iz preostalih delov Slovenije.</p>
               <p>Tega se moramo zavedati in me ni nič sram ali pa nič nisem užaljena, če kdo reče,
                  da so v Ljubljani najsposobnejši kadri. Seveda! Tudi iz Izole, Kopra in Pirana so
                  prišli ravno tako, kot iz Murske Sobote. Iz vseh koncev Slovenije smo tukaj v
                  Ljubljani in mislim, da smo sposobni, da se znamo tudi tako organizirati, da si
                  bomo razdelili urade po celi Sloveniji.</p>
               <p>Zato mislim - jaz bom glasovala proti temu, da bi bil sedež tega računskega
                  sodišča v Celju, ker se mi zdi to nesmiselno, bom pa glasovala za to, da se že
                  enkrat policentrično, regionalno organizira naša državna uprava in njeni uradi, ki
                  so lahko na posameznem področju.</p>
            </sp>
            <sp xml:id="SDZ1-Redna-18-1994-02-22.sp205">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Zagožen.</p>
            </sp>
            <sp xml:id="SDZ1-Redna-18-1994-02-22.sp206">
               <speaker>DR. FRANC ZAGOŽEN:</speaker>
               <p>Spoštovani zbor! Mislim, da gre res za dva različna koncepta. Enega je prej
                  predstavil profesor Bučar in zdaj drugega gospa Pečanova, kakšen naj bo ta
                  slovenski regionalizem.</p>
               <p>Ali naj bo hierarhično organiziran z močno centralno oblastjo in potem s
                  provincami, ki so podrejene ali pa naj se Slovenija razvija na drugi način, kot
                  recimo enakopravne regije, ki ne bodo prizadete tako, tudi na tak način, da velik
                  center, kjer se skoncentrira vsa dogajanja, potegne vse kadre in potem seveda
                  regije dejansko trpijo pomanjkanje kadrov.</p>
               <p>Naša obrobja se seveda ne morejo pohvaliti. Maribor še, Celje tudi, marsikatero
                  središče še, ampak ta vzorec se seveda potem samo prenaša in potem pridemo do hudo
                  ubobožanih občin in predelov in regij v Sloveniji tudi kadrovsko. In potem
                  infrastrukturno, finančno in razvojno, in če je kdo kdaj gledal morda eno analizo
                  razvojnih potencialov slovenskih občin, potem je lahko videl, kako ta hierarhija
                  dejansko deluje in vsaj polovica slovenskih občin po mnogih kriterijih enostavno
                  nima tistih razvojnih potencialov kot druga polovica, skoncentrirana predvsem
                  seveda okoli teh večjih centrov. In če bomo gradili hierarhijo, potem se bojim, da
                  se bomo odmikali demokraciji.</p>
               <p>Jaz bom torej glasoval seveda tudi za ta amandma in za tak skladen regionalen
                  razvoj Slovenije, ki bo omogočal veliko večjo enakopravnost.</p>
               <p>Rad bi rekel še to. Računsko sodišče je neodvisen državni organ, nikakor ni to
                  Vladni organ. Država pač ne more imeti več kot enega glavnega mesta, tam sta
                  seveda Državni zbor in sedež Vlade, čeprav niti ni nujno, da vse vladne
                  inštitucije, še manj je seveda potreba, da bi tam bile tudi vse druge državne
                  inštitucije in menim, da se bomo odločili prav. Navsezadnje smo se že enkrat
                  odločili prav, po moji oceni, ko smo sprejeli volilni zakon, ki je vendar
                  zagotovil, da je v Državnem zboru zastopana vsa Slovenija in mislim, da se bomo
                  tudi danes odločili prav, torej za dekoncentracijo in za decentralizacijo.
                  Hvala.</p>
            </sp>
            <sp xml:id="SDZ1-Redna-18-1994-02-22.sp207">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo razpravljati? Po zelo izčrpni razpravi dajem na glasovanje
                  zadnjo alineo pri četrtem sklepu: za sedež računskega sodišča se določi Celje
                  namesto Ljubljane. Ugotovimo sklepčnost! <stage>(57 prisotnih.)</stage></p>
               <p>Kdo je za? <stage>(24 poslancev.)</stage> Je kdo proti? <stage>(31
                     poslancev.)</stage></p>
               <p>Ugotavljam, da ta alinea ni sprejeta.</p>
               <p>Sklep: <q>"Predlagatelj naj predloži predlog zakona za drugo obravnavo do 19.4.1994
                  za sejo Državnega zbora v mesecu maju 1994."</q> Ugotovimo sklepčnost! <stage>(52
                     prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je ta sklep sprejet.</p>
               <p>Sklep, ki ga tudi predlaga odbor: <q>"Državni zbor zadolžuje Vlado Republike
                  Slovenije, da mu ob drugi obravnavi predloga zakona o računskem sodišču predloži
                  organizacijsko shemo delovanja računskega sodišča ter oceno stroškov njegovega
                  delovanja"</q>. Ugotovimo sklepčnost! <stage>(55 prisotnih.)</stage></p>
               <p>Kdo je za? <stage>(28 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da je sklep sprejet. S tem zaključujemo to točko dnevnega reda.</p>
               <p>Prehajamo na <title>19. TOČKO DNEVNEGA REDA - PRVA OBRAVNAVA PREDLOGA ZAKONA O
                     AGENCIJI REPUBLIKE SLOVENIJE ZA PLAČILNI PROMET, NADZIRANJE IN
                     INFORMIRANJE</title>.</p>
               <p>Predlog zakona je v obravnavo zboru predložila Vlada Republike Slovenije. Želi
                  predstavnik Vlade besedo? <stage>(Ne želi.)</stage> Predlog zakona je obravnaval
                  Odbor za finance in kreditno-monetarno politiko kot matično delovno telo. Prosim
                  poročevalca za poročilo.</p>
            </sp>
            <sp xml:id="SDZ1-Redna-18-1994-02-22.sp208">
               <speaker>JANEZ KOPAČ:</speaker>
               <p>Hvala za besedo. Odbor za finance je obravnaval ta predlog zakona sočasno s
                  predlogom zakona o računskem sodišču. Navsezadnje, vsaj tako, kot je bilo prvotno
                  zamišljeno, to sta zakona dvojčka. Zdaj pravzaprav glede na predloge matičnega
                  odbora, pa naj to več ne bi bila, čeprav za oba predlagamo sočasen rok uveljavitve
                  z izjemo nekaterih določb.</p>
               <p>Matični odbor je predlog zakona podprl, na njega je imelo precej pripomb Vrhovno
                  sodišče, zaradi upravnega postopka in menili smo, da bi bilo prav, da predlagatelj
                  ta stališča, tudi pri pripravi predloga zakona za drugo obravnavo upošteva. Prav
                  tako je imela nanj nekaj malega pripomb SDK, tudi za te smo predlagatelja
                  zadolžili, da jih prouči in ustrezno upošteva, sicer pa je glavno stališče od teh
                  tukaj prisotnih 11 to, da naj bi zakon nič več ne predvideval najprej enotne
                  agencije, ki bi se ukvarjala tudi z revizijo javnih financ, s čimer bi se nehala
                  ukvarjati po uveljavitvi zakona o računskem sodišču. Predlagali smo, da je zakon
                  napisan za Agencijo kot tako, ki začne delovati na približno isti dan, kot
                  računsko sodišče in vsak opravlja svoje delo. Zaenkrat bo to še Agencija za
                  plačilni promet, nadzor in informiranje, nekoč v prihodnosti, pa bo še plačilni
                  promet izločen oziroma se bosta plačilni promet in nadzor ločila.</p>
               <p>Od takih, bolj zanimivih stališč predloga odbora je eno tudi to, da se ne bi ime
                  SDK v zakonu nič več uporabljalo, ampak da se izključno in ves čas uporablja
                  besedo Agencija za plačilni promet, nadzor in informiranje oziroma skrajšano
                  Agencija, da pa se v prehodnih določbah vpiše, da vsi tisti dokumenti, ki sedaj
                  vsebujejo besedo oziroma kratico <q>"SDK"</q>, ostanejo naprej v veljavi kot dokumenti,
                  računalniški programi, obrazci in tako naprej te nove agencije.</p>
               <p>Toliko na kratko, kar se tiče odbora. Odbor predlaga, da predlog zakona v prvi
                  obravnavi sprejmemo skupaj s temi stališči, 11 jih je, ki jih je pripravil matični
                  odbor. Hvala lepa.</p>
            </sp>
            <sp xml:id="SDZ1-Redna-18-1994-02-22.sp209">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi besedo predstavnik Sekretariata za zakonodajo in pravne zadeve?
                     <stage>(Ne.)</stage> Želijo besedo predstavniki poslanskih skupin? Gospod Frim
                  za Krščanske demokrate, prosim.</p>
            </sp>
            <sp xml:id="SDZ1-Redna-18-1994-02-22.sp210">
               <speaker>STANE FRIM:</speaker>
               <p>Spoštovani predsedujoči, poslanke in poslanci! Tudi v naši skupini, kjer smo
                  govorili o tem zakonu, smo se bolj nagibali k temu, da bi bilo ustrezneje, da bi
                  Vlada prišla v tem času, ko v lanskem letu pač ni bil sprejet zakon o SDK-ju, o
                  agenciji, kjer bi pač ta zakon ji dal neko pravno podlago, da bi za sedanji čas do
                  sedaj lahko pripravili te zakone, ki manjkajo. Torej sklop zakonov, zakon o
                  računskem sodišču, zakon o davčnem postopku, zakon o davčni službi in pa zakon o
                  plačilnem prometu in v okviru teh pač prek prehodnih določb določili
                  funkcioniranje in postopek preobrazbe sedanje SDK, ker pač je problem, da SDK v
                  slovenski zakonodaji nima ustrezne osnove, izvira pač iz prejšnje.</p>
               <p>Vendar, ker smo pred dejstvom, da ta sklop zakonov še ni pripravljen, da pa mora
                  SDK oziroma ta agencija dobiti ustrezno podlago in da lahko nadalje vrši svoje
                  funkcije, to so davčne za nadzorno funkcijo nad pravnimi osebami, plačilni promet
                  in nadzor nad javno porabo, ki je še v njeni pristojnosti, je potrebno te postopke
                  v tem zakonu doreči, zato podpiramo ta zakon skupaj s sklepi, ki jih je sprejelo
                  matično telo, in nekaterimi amandmaji, ki določajo, da ti postopki nujni veljajo
                  že v tem letu. Prav tako določbe glede plačilnega prometa in posebno pomembno je
                  tudi to, da se v letu, ko začne agencija formalno tako delovati, kot je določeno v
                  zakonu, da se agencijo zaveže k obveznemu sodelovanju z računskim sodiščem glede
                  kontrol pri izvajanju lastninske preobrazbe podjetij. Torej, bomo podprli zakon
                  skupaj s sklepi. Hvala.</p>
            </sp>
            <sp xml:id="SDZ1-Redna-18-1994-02-22.sp211">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Feri Horvat, prosim.</p>
            </sp>
            <sp xml:id="SDZ1-Redna-18-1994-02-22.sp212">
               <speaker>FRANC (FERI) HORVAT:</speaker>
               <p>Gospod podpredsednik, spoštovane kolegice in kolegi. Poslanci Združene liste prav
                  tako podpiramo sprejem zakona o agenciji za plačilni promet. Podpiramo tudi
                  stališča matičnega odbora in pa tudi dopolnila, ki so nam bila dana na mizo. Tako
                  dopolnilo v zvezi z datumom 1.1.95, kajti to je realen rok in pa tudi dopolnilo v
                  zvezi z obveznim sodelovanjem agencije, z računskim sodiščem pri izvajanju revizij
                  lastninskega preoblikovanja, ker bo to zagotovilo kontinuiteto in normalno
                  kvalitetno delo na tem projektu naprej.</p>
               <p>Ustavil bi se pri enem dodatnem predlogu, ki ga je dal kolega Omerza, k točki 7 -
                  stališč matičnega odbora. To stališče se nanaša na tarifo za plačilo storitev
                  agencije pri plačilnem prometu. Kolega Omerza predlaga, da se tekst, ki je v točki
                  7, nadomesti z novim tekstom, kjer se daje pristojnost za določanje tarife za
                  plačilni promet Svetu agencije. Ne nasprotujem temu delu, vendar nasprotujem temu,
                  da bi se pa tekst, ki je sedaj v točki 7, brisal, kajti ta tekst ni brez osnove.
                  Namreč, izkušnja kaže in to je tudi enotna ugotovitev gospodarstva, da je doslej
                  bil plačilni promet v okviru SDK dober, učinkovit, hiter. To so priznavali tudi
                  tuji strokovnjaki, vendar je bil ta plačilni promet predrag tudi v primerjavi s
                  tujino. Tudi vemo iz kakšnega razloga, namreč s prihodki iz plačilnega prometa se
                  je v veliki meri pokrivalo stroške drugih dejavnosti SDK. To seveda ni čisto v
                  redu, po novem to tudi ne bo potrebno, ker bo v glavnem plačilni promet v okviru
                  te Agencije in bi zato bilo dobro in je prav, da se na to opozori predlagatelja
                  zakona, da eventualno le opredeli določene kriterije za določanje tarife
                  plačilnega prometa. Ne nasprotujem pa temu, kar predlaga kolega Omerza, ko govori
                  v svojem dodatnem predlogu o pristojnostih, kdo določa tarifo za plačevanje
                  oziroma za plačilni promet. Hvala lepa.</p>
            </sp>
            <sp xml:id="SDZ1-Redna-18-1994-02-22.sp213">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Še kdo od poslanskih skupin? Gospod Omerza.</p>
            </sp>
            <sp xml:id="SDZ1-Redna-18-1994-02-22.sp214">
               <speaker>MAG. IGOR OMERZA:</speaker>
               <p>Hvala. Poslanska skupina podpira zakon, ker je potrebno pač to urediti seveda v
                  samem zakonu. Potrebno ga je vezati na zakon o računskem sodišču. Postavlja se pa
                  čisto vprašanje, kot se postavlja pri računskem sodišču - razmejitev teh
                  pristojnosti.</p>
               <p>Sedaj je bilo že nekaj sprejeto okoli računskega sodišča tako, da je v bistvu
                  stvar lažja na nek način, Državni zbor je že nekaj sprejel. Rekel pa bi, da se
                  tukaj meša vendarle veliko pristojnosti. Na eni strani Vlada Slovenije, na drugi
                  strani Banka Slovenije, na tretji strani Državni zbor Slovenije. Te stvari niso
                  jasne.</p>
               <p>Sedaj se je sicer podaljšal rok iz septembra do Novega leta, ampak pri tem se mi
                  zdi pomembno povedati naslednje stvari. Mislim, da niso dobre rešitve v predlogu
                  zakona, kjer se dajejo Banki Slovenije pooblastila, da predpisuje pogoje, načine,
                  varovanje plačilnega prometa. Vse to je doslej bilo v domeni SDK, jutri Agencije,
                  verjetno bomo ta ime SDK vrgli ven. Tak je predlog tudi odbora, s tem se strinjam.
                  To se pravi predlagam, da vendarle Agencija predpisuje stvari okoli plačilnega
                  prometa, da pa Banka Slovenije izvaja nadzor nad plačilnim prometom v smislu
                  zakonitosti, to se pravi, kontrolira, da ne prihaja do primarne emisije, kar je
                  seveda možno tako v bančnem plačilnem sistemu, kot v sistemu, ki ga imamo seveda v
                  Sloveniji preko SDK. Emisije so vedno možne, ker vedno je možno, da gre banka v
                  negativni saldo, tako kot je možno, da gre zaradi napake ali namenoma nek uradnik
                  na SDK v neko emisijo. To je možno. To se pravi, tukaj je potreben nadzor Banke
                  Slovenije. Nadzor Banke Slovenije je potreben pri zakonitosti, to se pravi, kjer
                  je ona tudi po zakonu dolžna skrbeti za količino denarja v obtoku. Tukaj bi morala
                  imeti nadzor in si lahko na nek način predpiše nadzor nad zakonitostjo plačilnega
                  prometa, dočim nad samo izpeljavo plačilnega prometa - iz lastnih izkušenj vem, da
                  Banka Slovenije tukaj nima potrebnih izkušenj, nima potrebnega znanja, nima
                  potrebnih kadrov in tudi nima potrebne infrastrukture. Celo več, moram reči, da je
                  predlagala zelo neprimerne predloge za reorganizacijo plačilnega prometa, predloge
                  - jaz jih lahko dokumentiram, ki bi lahko povzročili kaos o tem, kar je prej
                  govoril minister zaradi tega, ker ni bilo razumevanja kako je danes pomemben
                  plačilni promet, ker so to hkrati kapilare slovenskega davčnega sistema. Preko SDK
                  se pobere 90 in več procentov davkov za proračun Republike Slovenije.</p>
               <p>Ta rešitev ni tako, bom rekel samo slovenska ali hrvaška ali danes srbska ali
                  črnogorska, makedonska itd. To, da nekdo drug pobira davke namesto države, to je
                  recimo, nekatere države dajejo pooblastila bančnemu sistemu, da pobira davke za
                  njih. Če je ta sistem tako uspešen, potem mene ne zanima kako je drugje, če je ta
                  sistem uspešnejši in cenejši kot drugje, potem ga zaradi mene tudi lahko ohranimo,
                  ampak to je dolgoročnejše vprašanje, ki je vezano na ločitev davčnega in
                  plačilnega sistema, kar pa sedaj ni predmet diskusije pri tem zakonu, ker, kar se
                  tiče plačilnega in davčnega pobiranja davkov ostaja tako kot je. Sedaj to ni
                  problem, bo pa morda problem, ko se bomo tega lotili in bomo hoteli to spremeniti
                  ali pa bomo spremenili, takrat pa je seveda to stvar, ki sedaj ni trenutno tako
                  pomembna. Opozarjam na to, da bi lahko tudi trajno pooblastili plačilno
                  organizacijo, da pobira davke, če je to bolj učinkovito in cenejše.</p>
               <p>Poslanska skupina ugotavlja - obstaja dokumentacija, da je plačilni sistem ne
                  glede na to, da financira še nekatere druge funkcije - iz tega plačilnega sistema
                  cenejši, kot je primerjalni plačilni sistem v Sloveniji in kot so primerjalni
                  plačilni sistemi - bančni plačilni sistemi izven Slovenije. Recimo v Avstriji je
                  sam plačilni sistem cenejši kot v Sloveniji, vendarle so uzance, da se denar nekaj
                  časa zadržuje v bančnih kanalih, dva, tri dni, v Nemčiji še več in skozi to seveda
                  banke, ker pridobivajo obresti iz tega denarja in imajo, kar je zanimivo, čeprav
                  niso lastniki denarja, pa zadržujejo denar v kanalih plačilnega prometa, to pa je
                  tisto notranje nasprotje, da bančni sistem ni sistem, ki bi omogočal hitro
                  cirkulacijo denarja, ker ga hoče zadrževati zase in ga obračati po svojih obrestih
                  in seveda na ta način dobivati ekstra profit. Mi podpiramo to zadevo, s tem da
                  mislimo, da bi si morala SDK predpisovati pogoje in načine dela, tako kot je bilo
                  to doslej. Tako tudi napeljuje mnenje sekretariata, kot sem ga jaz razumel, za
                  pravne zadeve, morda v nekem soglasju ali sodelovanju Banke Slovenije. Nadzor pa
                  absolutno naj bi bil, mislim, da je to primerno pod Banko Slovenije. To so potem
                  tudi dodatna stališča, ki sem jih jaz dal. Pravzaprav so to tudi stališča
                  poslanske skupine.</p>
               <p>Kar se tiče tarife za opravljanje plačilnega prometa, skupina meni, da je
                  popolnoma neprimerno vezati kakorkoli že. Ali bo to določala Vlada ali Državni
                  svet ali Državni zbor ali kdorkoli na plačilne naloge. Plačilni nalogi tako
                  fluktuirajo, da je to način, ki ni primeren. Opozarjam na to, da vsaj iz moje
                  izkušnje je jasno, da se je zaradi osamosvojitve, zaradi razpršenosti pravnih oseb
                  - še tisoče novih oseb, so se posli drobili in je plačilni promet kljub izgubi
                  plačilnega trga ali pa plačilnega sistema v Jugoslaviji, je število nalogov
                  narastlo. Tako, da je morala Služba družbenega knjigovodstva konec leta
                  zmanjševati tarife, ker so bili prihodki večji, kot so bili predvideni v letnem
                  planu. Se pravi vezati na plačilne naloge je popolnoma nesmiselno. Treba je pač
                  vezati na stroške te institucije. Vsi primerjalni stroški, s primerjalnimi stroški
                  plačilnega prometa bank, kažejo celo ob obremenitvi s plačilom inšpekcije, kar se
                  delno kompenzira z večjim izračunavanjem storitev plačilnih proračunov, vendarle
                  so bančne storitve neprimerno dražje. Nato kaže tudi zahteva obrtnikov, dolgoletne
                  zahteve, da lahko vodijo svoje račune tudi pri Službi družbenega knjigovodstva,
                  kar je bilo sicer v stari Jugoslaviji mogoče.</p>
               <p>Ostale stvari bom povedal še potem, ko bom predlagal še svoja posebna stališča,
                  dodatna stališča in sklepe.</p>
            </sp>
            <sp xml:id="SDZ1-Redna-18-1994-02-22.sp215">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Še kdo od poslanskih skupin želi besedo? <stage>(Nihče.)</stage>
                  Besedo dajem poslankam in poslancem. Pisnih prijav ni. Želi kdo besedo? <stage>(Ne
                     želi.)</stage> Zato zaključujem splošno razpravo.</p>
               <p>Prehajamo na razpravo in odločanje o stališčih in sklepih matičnega delovnega
                  telesa. Odpiram razpravo k predlogu stališč in sklepov. Kdo želi razpravljati? Ker
                  ne želi nihče razpravljati, prehajamo na odločanje. Stališča in sklepe imate v
                  poročilu matičnega delovnega telesa z datumom 11.2.1994.</p>
               <p>Prvi sklep. Predlog zakona o Agenciji Republike Slovenije za plačilni promet,
                  nadziranje in informiranje naj se po opravljeni prvi obravnavi sprejme kot
                  primerna podlaga za pripravo predloga zakona za drugo obravnavo. Ugotovimo
                  sklepčnost! <stage>(44 prisotnih.)</stage> Nismo sklepčni. Prosim vodje skupin ali
                  pa predstavnike, njihove namestnike, da poiščejo svoje poslance.</p>
            </sp>
            <stage type="time">(Seja je bila prekinjena ob 17.50 uri in se je nadaljevala ob 17.51
               uri.)</stage>
            <sp xml:id="SDZ1-Redna-18-1994-02-22.sp216">
               <speaker>PODPREDSEDNIK MIROSLAV MOZETIČ:</speaker>
               <p>Spoštovane poslanke in poslanci! Nadaljujemo z 18. sejo Državnega zbora. Ugotovimo
                  sklepčnost! <stage>(52 prisotnih.)</stage></p>
               <p>Odločali bomo o prvem sklepu.</p>
               <p>Kdo je za? <stage>(50 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je prvi sklep sprejet.</p>
               <p>Drugi sklep. Predlagatelj naj pri pripravi predloga zakona za drugo obravnavo
                  prouči in ustrezno upošteva pripombe Sekretariata za zakonodajo in pravne zadeve,
                  Vrhovnega sodišča Republike Slovenije, mnenje Državnega sveta Republike Slovenije,
                  pripombe Službe družbenega knjigovodstva Republike Slovenije - centrala Ljubljana,
                  Sveta Službe družbenega knjigovodstva Republike Slovenije in Obrtne zbornice
                  Slovenije. Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da je sklep sprejet.</p>
               <p>Tretji sklep. Vlada Republike Slovenije na splošnem delu predloga zakona opredeli
                  naloge, ki se bodo trajno opravljale v agenciji, v prihodnjih določbah pa naloge
                  do uvedbe delovanja inštitucije računskega sodišča. Ugotovimo sklepčnost!
                     <stage>(54 prisotnih.)</stage></p>
               <p>Kdo je za? <stage>(44 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je sklep sprejet.</p>
               <p>Četrti sklep. Predlagatelj zakona naj v besedilu zakona besedo <q>"Služba družbenega
                  knjigovodstva"</q> zamenja z besedo agencija, v prihodnjih določbah pa pove, da
                  dokumenti, ki so označeni s kratico Službe družbenega knjigovodstva, veljajo v
                  naprej kot dokumenti te agencije. Ugotovimo sklepčnost! <stage>(52
                     prisotnih.)</stage></p>
               <p>Kdo je za? <stage>(43 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je sklep sprejet.</p>
               <p>Peti sklep. Predlagatelj naj v predlogu zakona opredeli odnos Službe družbenega
                  knjigovodstva, agencije do Zavoda za statistiko Republike Slovenije v zvezi z
                  funkcijo statistike in informiranja, ki sta opredeljena v 4. členu predloga
                  zakona. Ugotovimo sklepčnost! <stage>(55 prisotnih.)</stage></p>
               <p>Kdo je za? <stage>(44 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je sklep sprejet.</p>
               <p>Šesti sklep. Vlada Republike Slovenije naj dikcijo prve točke 35. člena: <q>"prejemki
                  delavcev, ki se uresničujejo od druge pravne osebe v skladu s predpisi, določneje
                  opredeli, ker ni jasno, katere pravne osebe so mišljene s to določbo."</q></p>
               <p>Še nekaj, se opravičujem, ni še konec. Ta sklep ima še: "v 39. členu pa natančneje
                  definira zainteresirano pravno osebo, ki jo Služba družbenega knjigovodstva,
                  agencija sme in mora obvestiti o stanju in gibanju plačilne sposobnosti.</p>
               <p>To je cel sklep. Ugotovimo sklepčnost! <stage>(56 prisotnih.)</stage></p>
               <p>Kdo je za? <stage>(47 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je sklep sprejet.</p>
               <p>Sedmi sklep. Vlada Republike Slovenije naj tarifo za plačilo storitev Službe
                  družbenega knjigovodstva, agencije določneje opredeli in jo veže na določen
                  kriterij. Na primer: na število nalogov, danih Službi družbenega knjigovodstva
                     <stage>(73. člen.)</stage></p>
               <p>K temu sklepu imamo amandma: sedma točka stališč in sklepov naj se spremeni tako:
                  <q>"tarifo za opravljanje plačilnega prometa naj določa svet agencije in to v skladu
                  s finančnim načrtom in z zaključnim računom agencije."</q></p>
               <p>Predlagatelj sklepa: Igor Omerza. Želi kdo razpravljati? Gospod Omerza,
                  prosim.</p>
            </sp>
            <sp xml:id="SDZ1-Redna-18-1994-02-22.sp217">
               <speaker>MAG. IGOR OMERZA:</speaker>
               <p>No, saj ti stvari nista čisto v neskladju, ker v končni fazi bi lahko Vlada
                  Slovenije določneje opredelila kaj so pogoji za oblikovanje tarife. Vendar, vezati
                  na določen kriterij, na primer na število nalogov, se mi pa zdi nesmiselno.</p>
               <p>Poglejte, ker je opravljanje plačilnega prometa danes - to je produktivna storitev
                  in zaposluje, mislim, tisočtristo ali tisočpetsto delavcev. To ni davščina ali
                  taksa ali pristojbina in zahteva stroškovni in ne kosovni pristop.</p>
               <p>Če hočemo dati svetu agencije kakšno veljavo, ki jo je do sedaj pač imel, ker je
                  pač te stvari sprejemal, potem mora svet imeti možnost oblikovanja finančnega
                  načrta in zaključnega računa, ki ga sicer Državni zbor potem tudi sprejme, kar je
                  tudi bilo do sedaj in je tudi naprej mišljeno.</p>
               <p>Kar je pa seveda - ves ta finančni načrt je pa odvisno od tarif plačilnega
                  prometa. Poglejte, samo število nalogov zelo varira in nihče ne more predvideti,
                  kakšno bo število nalogov v enem ali drugem letu. Odvisno je od gospodarske
                  situacije, odvisno je od drobljenja poslov in še od kakšnih drugih faktorjev, ki
                  jih je vnaprej težko izračunati in je gro stroškov plačilnega prometa popolnoma
                  ali pa večinoma neodvisen od števila transakcij.</p>
               <p>Če bi imeli eno transakcijo ali pa milijardo ne bi bilo velike stroškovne razlike,
                  ker je pač tako, kot z železnicami ali pa kot z žičnicami, imaš ogromno fiksnih
                  stroškov in seveda vezati na število nalogov se mi ne zdi smiselno.</p>
               <p>Podobno kot Svet radio-televizije določa najemnino za storitve verjetno na
                  stroške, ki jih ima Radio-televizija Slovenija glede na razvojne potrebe, glede na
                  kadrovske potrebe in seveda oni ne delajo tega v odvisnosti. Lahko delajo tudi
                  odvisnosti od ur programa, ampak ne samo v tej odvisnosti, ker to je nemogoče
                  naprej predvideti, pa tudi je še dosti drugih fiksnih faktorjev, ki na to
                  vplivajo. Moram reči, vsaj kot je meni znano, je do sedaj svet SDK-ja dobro
                  obvladoval tarifo, ker so bili notri tudi predstavniki gospodarstva in so seveda
                  te stvari dosti podrobno zasledovali. Moram reči, da so te zadeve v Hrvaški in
                  Makedoniji zanimivo rešene. Če so bili presežki, tako kot pri Banki Sloveniji -
                  danes v zakonu piše, se je moralo to odvajati v proračun. Potem pa seveda
                  institucija nima kakšnega velikega motiva, da bi napenjala tarifo. Kolektivni
                  element je pa še Svet, v katerem je bilo vsaj do sedaj veliko število
                  predstavnikov gospodarstva. Ponavadi se je tako dogajalo, da konec leta, če se je
                  ugotovilo, da so prihodki premajhni glede na odhodke, se je povečala tarifa. Ali
                  obratno, se je zvišala tarifa. Ne vem, če vam je sedaj znano - verjetno niste več
                  toliko v praksi - decembra ali januarja - ne vem natančno - SDK ni obračunavala
                  tarife, ker je bilo število prihodkov večje, kot je bil predviden finančni plan.
                  Tako, da so potem oni manipulirali glede na prihodke in odhodke in glede na
                  stvarno potrebo po tem, kako financirati plačilni sistem in zraven tega pa seveda
                  še neke druge službe. S tem, ko se ločuje računsko sodišče, seveda se avtomatsko
                  se bodo stroški plačilnega prometa znižale, ker bo to sedaj Računsko sodišče šlo
                  na račun proračuna. In to bo seveda nek faktor, ki bo po mojem najmanj 10, 20%
                  znižal tarifo, ki jo ima sedaj SDK v plačilnem prometu.</p>
               <p>Seveda primerjave, ki jih pa delamo z bančnim sistemom doma, pa kažejo, da je ta
                  promet celo cenejši, primerjalno,  če gledamo. Tam, kjer se da primerjati tarife,
                  je ta promet cenejši, kot je promet preko komercialnega bančnega sistema, posebej
                  še, če upoštevamo to, da komercialni bančni sistem po sami logiki svojega interesa
                  ta sredstva čim dalj časa zadržuje in jih obrača in na ta račun dobiva preko
                  obresti še dosti nevidnih dohodkov.</p>
               <p>Jaz mislim, kakorkoli že, zaradi mene lahko tudi Vlada določi tarifo, ampak
                  kosovni pristop je pa popolnoma neprimeren. To se mi zdi malo realsocialistično
                  planski pristop in seveda treba je gledati na stroške z amortizacijo, na obratne
                  stroške in seveda stroške za razvoj, posodabljanje, izobraževanje in tako naprej.
                  Vse, kar pade v neko tako institucijo, ki pa je seveda zaenkrat še neprofitna
                  institucija. Pozneje pa, ko bo to morda neka delniška družba, ker edino tukaj bi
                  bilo pametno delniško družbo narediti, ker tukaj bi se lahko kakšen profit
                  naredil, ob tem, da bi tudi državni proračun lahko dobil dodatna, da bi se
                  dokapitaliziral preko tega, če bi to agencijo v nekem naslednjem časovnem obdobju
                  prodal. Zdi se mi, da  do sedaj ta praksa ni bila taka, da bi jo bilo potrebno
                  spreminjati. Samo toliko.</p>
               <p>Nista pa čisto v neskladju ti dve zadevi.  Vlada Republike Slovenije naj tarifo
                  določneje opredeli, to je možno, in jo veže na določen kriterij. To je možno,
                  ampak na število nalogov, na primer - to pa ni dobro - ko pa določi kriterij Vlada
                  Slovenije, ali pa kriterije, po katerih se oblikuje tarifa - jaz sem rekel, naj bo
                  to nek normalen stroškovni princip, potem pa mislim, da mora ta Svet agencije te
                  tarife potrjevati. Treba pa bo gledati, da bo čim več predstavnikov gospodarstva v
                  tem svetu SDK, ker bo potem seveda neka taka notranja kontrola. Skratka, vztrajam
                  na tem dodatnem stališču k temu predlogu.</p>
            </sp>
            <sp xml:id="SDZ1-Redna-18-1994-02-22.sp218">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod minister, prosim.</p>
            </sp>
            <sp xml:id="SDZ1-Redna-18-1994-02-22.sp219">
               <speaker>MAG. MITJA GASPARI:</speaker>
               <p>Gospod predsedujoči, gospe in gospodje! Mislim, da je ta diskusija, ne glede na
                  pozno uro, koristna. Prvič se resno diskutira o stroških opravljanja plačilnega
                  prometa na takem zboru in evidentno se kaže - številke obstajajo, morda se bo kdaj
                  našel čas, da se to pogleda. Ta plačilni promet je kljub vsemu relativno zelo
                  draga zadeva. Tudi v slovenskem prostoru je bil in je tisto, kar je - se strinjam
                  z gospodom Omerzo, da kosovni, kot je on imenoval princip, nima smisla. Je pa
                  seveda SDK uporabljal nek drug princip, ki pa tudi nima nobenega smisla, do pred
                  kratkim. Namreč, da je zaračunaval isti odstotek na kakršno koli velikost
                  transakcije. Kar je neka podobna neumnost, kot bi bila recimo lahko, če bi delali
                  število transakcij. Namreč, cel svet pozna na majhne transakcije določen odstotek,
                  na velike transakcije pavšalni znesek. Ker tega ni bilo, so se nabirali ogromni
                  zneski. Recimo, poglejte samo transakcije državnih organov celega proračuna, kjer
                  so običajno transakcije velike, medbančne transakcije po principu zelo velike -
                  bom rekel malo številčne, pa velike. Na njih, če se uporablja isti princip, kot na
                  majhne transakcijo, obrtnika, ki nakaže nek znesek - to se pravi procent, ki je
                  bil tam, če se dobro spomnim - pa sedaj ne bo trdil 0,5 promil ali toliko je bilo,
                  so se tu pri velikih zneskih nabrale ogromne<gap n="..."/> Jaz vam lahko povem, da gre v
                  milijarde zneski za plačilni promet državnega proračuna. Po svoje je vprašljivo,
                  zakaj bi država sama sebi plačevala za transakcije znotraj, čeprav seveda po drugi
                  strani ima tudi to smisel, ker tudi konec koncev državni organi plačujejo
                  davke.</p>
               <p>Tisto, kar je bistveno in mislim, da je tukaj kompetenčnost manj izrazit problem,
                  kot je ureditev področja. Mislim, da bi bilo dobro, da Svet agencije - mislim, da
                  je ta osnovni organ, če je to neka strokovna institucija, ki nadzoruje delo
                  agencije po zakonu oziroma upravljalska institucija, ki nadzoruje delo, da se pa
                  to vprašanje uskladi tudi z Vlado. Konec koncev so posledice za segment, ne samo
                  sedaj gospodarstva, ampak vseh gospodarskih subjektov, ki se ukvarjajo z
                  gospodarsko dejavnostjo, kar pa ni več samo stvar agencije, ampak je stvar Vlade,
                  ki je odgovorna za funkcioniranje gospodarstva po definiciji oziroma je odgovorna
                  za vsa vprašanja v funkcioniranju narodnega gospodarstva. Se pravi, da ni
                  potrebno, da Vlada o temu ekskluzivno odloča, mora pa dati svoje mnenje, ki se
                  mora upoštevati. V tem primeru se bo racionaliziral stroškovnik, in drugič,
                  mislim, da je neumestno izražati stroške plačilnega prometa s stroškovnikom
                  dejavnosti, ki vsebuje tako tekočo dejavnost, kot investicije. Za tako institucijo
                  bo v bodoče moralo veljati, kot za nekatere druge, ki so paradržavne institucije,
                  da se v programu dela, razvoja in ivnestiranja, odloča v državnem parlamentu in da
                  se o virih sredstev odloča ob programu v državnem parlamentu, ne pa avtomatično z
                  oblikovanjem stroškovnika, ki potem opredeli ceno storitve. Investicije v taki
                  dejavnosti ne morejo biti stvar samo Sveta agencije, ampak so evidentno stvar
                  države kot take v celoti, ker rezultat dela take agencije je interes države v
                  celoti.</p>
               <p>To ni bilo do sedaj tako urejeno in mislim, da nekatere stvari, kot recimo celotna
                  investicija v posodobitev SDK, ki je šla iz tekočih sredstev tarife, je lahko
                  možna varianta, ni pa po mojem najbolj racionalna varianta v razvoju, to se pravi
                  državne uprave, ker v tem primeru bi recimo davčna uprava pri svojih taksah
                  zaračunala toliko več, da bi sedaj lahko investirali v razvoj davčne uprave. In
                  nekatere druge institucije bi ravno tako sedaj v okviru svojega stroškovnika
                  zaračunale svoj razvoj. V takem primeru bi prihajalo do ene čudne parcializacije
                  gospodarstva, seveda na škodo tistih, ki uporabljajo take vrste storitev. Se
                  pravi, tukaj mislim, da je le potrebna neka sistematičnost v okviru parlamenta in
                  ob soglasju Vlade. Hvala lepa.</p>
            </sp>
            <sp xml:id="SDZ1-Redna-18-1994-02-22.sp220">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Horvat, prosim.</p>
            </sp>
            <sp xml:id="SDZ1-Redna-18-1994-02-22.sp221">
               <speaker>FRANC (FERI) HORVAT:</speaker>
               <p>Hvala za besedo gospod podpredsednik. Kolegice in kolegi. Najprej moram izraziti
                  hvaležnost ministru Gaspariju, ker je del tega, kar sem mislil povedati povedal,
                  tako da bi jaz predlagal zaključek oziroma predlog sklepa. Najprej predlagam, da
                  7. točka ostane, kajti to, čemur ugovarja deloma upravičeno kolega Omerza, ni
                  potrebe, namreč on se sklicuje na 7. točko, kot da je tukaj dano kot izključni
                  kriterij število nalogov, tu pa piše <q>"na primer"</q>, kar ne izključuje kombiniranja
                  tega kriterija z drugim kriterijem, to o čemer je minister Gaspari govoril, tudi
                  obseg plačila oziroma vrednost posameznih nalog. Iz te razprave se že ponuja
                  rešitev, da bo verjetno treba kombinirati en in drug kriterij.</p>
               <p>Naslednje pa predlagam, da se ne nadomesti te 7. točke s predlogom, ki ga daje
                  kolega Omerza, ampak da njegov predlog postane drugi odstavek 7. točke s tem, da
                   predlagam, da se tam doda pri njegovem predlogu in zaključnem računu agencije v
                  soglasju z Vlado.</p>
            </sp>
            <sp xml:id="SDZ1-Redna-18-1994-02-22.sp222">
               <speaker>PODPREDSEDNIK MIROSLAV MOZETIČ:</speaker>
               <p>Gospod Omerza je dal znak, da se strinja. Gospod Kopač, mislim, da je bil
                  prijavljen. <stage>(Ne.)</stage> Še kdo želi besedo? <stage>(Nihče.)</stage> Na
                  glasovanje dajem amandma, ki ga predlaga gospod Omerza in smo ga zdaj dopolnili v
                  soglasju z Vlado in ga sprejmemo kot drugi odstavek 7. točke oziroma 7. sklepa.
                  Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(44 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je amandma sprejet in sedaj sprejemamo še 7 točko v celoti.
                  Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(42 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je 7. točka sprejeta.</p>
               <p>Osma točka: "Predlagatelj naj v predlogu zakona nedvoumno opredeli, da generalni
                  direktor, njegov namestnik in pooblaščeni delavci nadaljujejo delo kot
                  funkcionarji oziroma pooblaščene osebe Agencije oziroma zavoda <stage>(četrti
                     odstavek 77. člena)</stage>." Ugotovimo sklepčnost! <stage>(48
                     prisotnih.)</stage></p>
               <p>Kdo je za? <stage>(31 poslancev.)</stage> Je kdo proti? <stage>(4
                     poslanci.)</stage></p>
               <p>Ugotavljam, da je osma točka sprejeta.</p>
               <p>Deveta točka: "Predlagatelj naj splošni del zakona in prehodne določbe opredeli,
                  tako da bo Agencija <stage>(SDK)</stage> pristojna le za plačilni promet,
                  kontroliranje in inšpiciranje davčnih obveznosti za statistiko in informiranje,
                  ter za morebitne druge naloge, ne pa za revidiranje." Ugotovimo sklepčnost!
                     <stage>(47 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je 9. točka sprejeta. Še drugi odstavek 9. točke.</p>
               <p><q>"Rok za uveljavitev zakona naj bo vezan na začetek delovanja računskega sodišča,
                  razen za postopkovne določbe, ki veljajo takoj po sprejetju zakona že za sedanji
                  SDK. "</q> Ugotovimo sklepčnost! <stage>(39 prisotnih.)</stage> Ni dovolj. Ugotovimo
                  sklepčnost! <stage>(49 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je ta drugi drugi odstavek tudi sprejet.</p>
               <p>10. točka. Predlagatelj zakona naj nedokončane zadeve v postopkih revizije
                  lastninskega preoblikovanja, ki jih je SDK začela na podlagi sklepov po zakonu o
                  lastninskem preoblikovanju podjetij 78. člen, v predlogu tega zakona ali predloga
                  zakona o računskem sodišču opredeli tako, da ostanejo pod pristojnostjo Državnega
                  zbora in tako, da jih bo moč nemoteno izvajati naprej. Ugotovimo sklepčnost!
                     <stage>(51 prisotnih.)</stage></p>
               <p>Kdo je za? <stage>(46 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je 10. točka sprejeta.</p>
               <p>11. točka. Predlagatelj naj uskladi določbe zakona z dikcijo določb predloga
                  novega kazenskega zakona, 43. člen in kazenske določbe. Ugotovimo sklepčnost!
                     <stage>(49 prisotnih.)</stage></p>
               <p>Kdo je za? <stage>(46 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je 11. točka sprejeta.</p>
               <p>Dodatne točke. 12. točka. Predlagatelj je skupina poslancev, prvopodpisani Janez
                  Kopač. Predlagatelj naj predvidi rok za delovanje Agencije s 1.1.1995, razen za
                  postopkovne določbe, ki opredeljujejo pristojnosti Banke Slovenije pri plačilnem
                  prometu. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(5
                     poslancev.)</stage></p>
               <p>Ugotavljam, da je 12. točka sprejeta.</p>
               <p>13. točka. Predlagatelj naj v prehodnih določbah Agencijo zaveže k obveznemu
                  sodelovanju z računskih sodiščem pri izvajanju lastninskega preoblikovanja
                  podjetij. Predlagatelji so isti kot za 12. točko. Ugotovimo sklepčnost! <stage>(50
                     prisotnih.)</stage></p>
               <p>Kdo je za? <stage>(39 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je 13. točka sprejeta.</p>
               <p>14. točka. Predlagatelj Igor Omerza. Nadaljnja reorganizacija Agencije naj poteka
                  po normalnih zakonodajnih poteh s sprejemanjem ustrezne zakonodaje npr. zakona o
                  davčni službi ipd. V zakonu zato ni potrebno opredeljevati, da SDK opravlja tudi
                  naloge v zvezi s program preobrazbe SDK, ki ga sprejme Vlada Republike Slovenije
                  in da je za opravljanje nalog v zvezi s programom preobrazbe SDK odgovorna
                  Vladi.</p>
               <p>Želi kdo razpravljati? Gospod Omerza.</p>
            </sp>
            <sp xml:id="SDZ1-Redna-18-1994-02-22.sp223">
               <speaker>MAG. IGOR OMERZA:</speaker>
               <p>Namreč to se nanaša na 4. in 5. člen  predloga zakona. Pobude za zakonodajno
                  preobrazbo pridejo lahko tudi izven vladnih krogov. Ne moremo je omejevati samo na
                  program Vlade. Preobrazba SDK sedaj ni potekala po nobenem načrtu, po nekem od
                  Vlade sprejetem planu, ali pa v Državnem zboru, ali pa kjerkoli drugje, da bi bil
                  nek plan, ampak po sili zakona in po vseh postopkih, ki so potrebni za izdelavo
                  razprav in sprejem zakonov. Tako se je reorganizacija SDK že davno začela z
                  zakonom o davčni službi, novih davčnih zakonih, zelo konkretno z zakonom o
                  komercialni reviziji, ker je odšlo cel kup revizorjev iz SDK - še odhajajo v
                  komercialno revizijo v različne komercialne firme. Sedaj zakon o računskem
                  sodišču, se reorganizira SDK, z zakonom o Agenciji se reorganizira, dobiva tudi
                  neka nova pooblastila in izgublja neka stara pooblastila. S predvidenim zakonom o
                  centralni davčni ali skupni davčni upravi, z zakonom o davčnem postopku, z zakonom
                  o davku na dodano vrednost, vse to so zakoni, ki bodo prestrukturirali - zakonsko
                  opredelili funkcije, ki jih opravlja SDK. Nekaj jih bodo izločili, nekaj jih bodo
                  na drug način definirali znotraj SDK tako, da jaz ne vidim nobenega razloga za nek
                  planski projekt, projekta reorganizacije. Komaj so sprejeli bom rekel neke zakone
                  za reorganizacijo, sedaj pa morajo že plan reorganizacije tega, kar smo
                  reorganizirali. Dajmo rajši strokovno, postopno sprejemati zakone, ki bodo sami po
                  sebi reorganizirali to, ne pa da sedaj Vlado zadolžimo za nek projekt, SDK mora ta
                  projekt uresničevati itd., to so socialistični planski <q>"flanci"</q> in jaz mislim, da
                  jih ne potrebujemo. Mi pač sprejmimo zakonodajo glede na <q>"taiming"</q>, ki je nam
                  mogoč glede na strokovno razpravo in ta razprava lahko prihaja tudi izven Vlade,
                  iz poslanskih skupin, iz vseh možnih institucij, ki so sposobne predlagati
                  kakršnekoli spremembe in ki jih mi potem preko vseh teh mukotrpnih postopkov lahko
                  sprejmemo, ali pa zavržemo. Seveda ob tem, da nek plan pomeni, da se nečesa
                  oprimemo, morda pa praksa, izkušnje, zahteve tudi drugih segmentov, ki se bodo
                  pojavljali, oblikovali, tržne ekonomije lastninjenja itd. predlagali potem neke
                  druge rešitve, ali pa bomo prišli do nekih strokovnih ugotovitev drugih rešitev,
                  specifik, ki jih ima Slovenija v svojem razvoju, jih je imela in jih bo še imela v
                  svojem razvoju. Neko plansko sprejemanje se mi ne zdi smiselno, rajši dajmo
                  prostor temu strokovnemu in potem zakonodajnih postopkov. Okoli tega bo seveda
                  minilo še nekaj let, da bomo vse te funkcije in vsebine uspeli spreminjati in, ko
                  jih bomo spreminjali jih bomo začeli znova spreminjati, ker je žal pač taka
                  lastnost človeške družbe, da je stalno v nekem razvoju, stalno v nekih spremembah
                  in sedaj, ko ravno sprejemamo neke zakone, ki precej spreminjajo SDK, že govorimo
                  <q>"dajmo pa nek plan, kako bomo pa to še enkrat reorganizirali."</q> Ne, dajmo rajši z
                  zakonodajo, ki se pripravlja, te stvari posamično reševati, ker en celovit plan
                  jaz v njega pač ne verjamem, ker bo neživljenjski in ga bomo morali potem zopet
                  spreminjati, veliko dela bo šlo v nič.</p>
            </sp>
            <sp xml:id="SDZ1-Redna-18-1994-02-22.sp224">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Prosim, gospod Debeljak.</p>
            </sp>
            <sp xml:id="SDZ1-Redna-18-1994-02-22.sp225">
               <speaker>MAG. STANKO DEBELJAK:</speaker>
               <p>Gospod predsedujoči, gospe in gospodje poslanci! Predlog, da bi nova agencija od
                  1.1., ki bo delala sedaj na področju plačilnega prometa, davčne kontrole pa
                  statistike, bila odgovorna Vladi je v tem, da bi si zagotovila kooperativnost enih
                  in drugih s pripravo teh projektov o katerih je gospod Omerza govoril. To pomeni
                  zakon o plačilnem sistemu, davčni postopki, davčni upravi. Nadzor nad tem pa bi
                  sigurno imel parlament, ker bodo ti projekti v parlamentu in bo ocenjeval delo
                  enega in drugega. Zato menimo, da bi bilo prav, da to ostane tako kot je sedaj v
                  predlogu zakona, da za to področje je Agencija odgovorna Vladi, da se zagotovi
                  kooperativnost in izpelje tudi te postopke.</p>
               <p>Razume se pa, ker s 1.1. revizija oziroma nadzor nad javno porabo in tisti del, ki
                  je vezan na revizijo postopkov lastninjenja, je pa izključno pod parlamentom, ker
                  bo to v računskem sodišču. Tako da mislim, da ta predlog daje večjo garancijo za
                  hitrejšo in uspešnejšo preobrazbo tistega dela Službe družbenega knjigovodstva, ki
                  bo ostal v Agenciji po 1.1.l995.</p>
            </sp>
            <sp xml:id="SDZ1-Redna-18-1994-02-22.sp226">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Omerza ima besedo.</p>
            </sp>
            <sp xml:id="SDZ1-Redna-18-1994-02-22.sp227">
               <speaker>MAG. IGOR OMERZA:</speaker>
               <p>Saj sem pravzaprav hotel olajšati delo Vladi. Poglejte, v zakonu itak piše, tega
                  nisem osporaval, sedaj ko smo že sprejeli, da gre revizija pod Računsko sodišče.
                  Nisem osporaval tega. Po zakonu bo ta Agencija odgovarjala Vladi. Zato ni nobene
                  potrebe, če bo odgovorna Vladi, potem seveda bo morala biti kooperativna, če jaz
                  prav razumem. Drugače jaz ne vem, kako bi lahko to drugače bilo, če bo odgovorna
                  Vladi, ne pa Državnemu zboru. Zakaj si potem nalagate, da mora Vlada skupaj s
                  Službo družbenega knjigovodstva pripraviti program preobrazbe, če boste to lahko
                  kooperativno delali. Vam bo veliko lažje, če ne boste imeli nekega striktnega ali
                  pa da vam sedaj naložimo še nekaj dodatnega plana, če boste od 1.1.1995 vi
                  odgovorni oziroma Služba družbenega knjigovodstva vam odgovorna, potem se boste
                  lahko dogovarjali o vseh možnih spremembah.</p>
               <p>Jasno pa je, da kakršen plan vi sprejmete, ga boste morali zakonodajno spreminjati
                  v Državnem zboru. To bo šlo preko vseh teh postopkov. Če pa v zakon damo, da mora
                  Vlada programirati reorganizacijo oziroma - prosim, tako piše - Služba družbenega
                  knjigovodstva opravlja tudi naloge v zvezi s programom preobrazbe Službe
                  družbenega knjigovodstva, ki ga sprejme Vlada Republike Slovenije. Vi s tem
                  onemogočate tu, da bi iniciative prišle tudi izven Vlade zakonodajne spremembe. Ne
                  vem, zakaj sami sebi hočete naložiti, da boste sprejeli nek program, ki ga bo
                  potem Služba družbenega knjigovodstva morala izvrševati? Vi boste morali pač preko
                  te koordinacije odgovornosti, oziroma ker boste sedaj nadrejeni pač boste vodili
                  svojo politiko kakor jo boste pač vodili in če ne boste vi pripravili zakonodajne
                  spremembe, potem bo morda kdo drug ali pa nihče. Jaz ne vem. Sedaj govorim na
                  pamet. Strinjam se, če smo tako sklenili, da gre 1.1. pod odgovornost Vlade, potem
                  ne vidim še posebnega razloga, da bi Vlada morala še poseben program sprejemati,
                  ki bi ga morala Služba družbenega knjigovodstva uresničevati, ker boste itak
                  morali še na teh stvareh delati, če boste hoteli reorganizirati, če pa ne boste,
                  pa puščamo prostor prazen tudi za druge iniciative izven Vlade. Samo to sem hotel
                  povedati. Nekako hočem olajšati delo Vladi.</p>
            </sp>
            <sp xml:id="SDZ1-Redna-18-1994-02-22.sp228">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod minister.</p>
            </sp>
            <sp xml:id="SDZ1-Redna-18-1994-02-22.sp229">
               <speaker>MAG. MITJA GASPARI:</speaker>
               <p>Gospod predsedujoči, gospe in gospodje. To, kar je sedaj gospod Omerza rekel, je
                  točno, situacija pa se je spremenila z vašim sklepom. Do tega trenutka, ko ta
                  sklep ni bil sprejet, je bila osnovna rešitev, da ta Agencija odgovarja
                  parlamentu, za določene funkcije pa Vladi. Zaradi tega je ta tekst v tisti
                  verziji, ki je bil pač pred vašimi sklepi sprejet, vsebovana.</p>
               <p>Mi menimo, da je potrebno Vladi odgovornost oziroma kooperativnost, ali kakorkoli
                  se pač to imenuje v tistem delu za katerega Vlada sicer odgovarja po vseh
                  predpisih, to pa je davčno področje in plačilni promet, ker konec koncev za
                  plačilni promet so odgovorne državne inštitucije. Vlada na eni strani, na drugi
                  strani upajmo v bodoče Banka Slovenije. Zato jaz v tem delu podpiram predlog
                  gospoda Omerze, ki je relevanten s tem sklepom, ki ste ga sprejeli danes v
                  razpravi o računskem sodišču. Hvala lepa.</p>
            </sp>
            <sp xml:id="SDZ1-Redna-18-1994-02-22.sp230">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Še kdo želi besedo? <stage>(Nihče.)</stage> Zato dajem ta dodatni
                  sklep na glasovanje. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(27 poslancev.)</stage> Je kdo proti? <stage>(4
                     poslanci.)</stage></p>
               <p>Ugotavljam, da je ta sklep sprejet.</p>
               <p>Še dodatni sklep istega predlagatelja. V vseh primerih, kjer se predpisuje način
                  in postopek vrste računov, način in pogoji, pod katerimi pravne osebe odpirajo in
                  zapirajo račune, zagotavlja učinkovitost in varnost plačilnega prometa, obliko in
                  vsebino in uporabo obrazcev za opravljanje plačilnega prometa, naj te predpise
                  sprejme in predpiše Svet Agencije. Banka Slovenije naj le izvaja nadzor nad
                  zakonitostjo opravljanja plačilnega prometa. Gospod Omerza bo obrazložil.</p>
            </sp>
            <sp xml:id="SDZ1-Redna-18-1994-02-22.sp231">
               <speaker>MAG. IGOR OMERZA:</speaker>
               <p>Jaz se opravičujem. Pri nobenem zakonu ne bom več tako tečen, ampak dve leti sem
                  pač delal na tem in bi rad, da bi bila stvar čim boljša.</p>
               <p>Zopet pri tem amandmaju se stvar nekoliko zakomplicira s tem, kar smo sprejeli
                  prej. Če smo rekli, da gre s 1.1., to je bil sklep pri računskem sodišču
                  pravzaprav, da gre Agencija pod odgovornost Vlade potem imamo zopet neko čudno
                  situacijo. Plačilni promet bo pod Vlado, v predlogu zakona pa je, da bi Banka
                  Slovenije nekako predpisovala pogoje. Ker je bila tista zmeda okoli Državnega
                  zbora - Vlada - Banka Slovenije, se mi je tukaj zdelo primerno  tudi glede na
                  izkušnje, ki jih imam z Banko Slovenije na tem področju - jaz se spoštujem o njeni
                  monetarni politiki - ampak na sistemu plačilnega prometa pa so vendarle kadri,
                  znanje, izkušnje in stroka, strokovnost in izobraževanje je bilo vendarle v tej
                  inštituciji. Zato se mi je zdelo malo nevarno, da bi Banka Slovenije predpisovala
                  načine, postopke, vrste računov, način in pogoje pod katerimi pravna oseba odpira
                  in zapira račune, zagotavlja učinkovitost, kajti Banka Slovenije bi morala po moje
                  v funkciji, kar je sedaj, če pa pozneje v naslednjih fazah bo šel izpod Vlade
                  plačilni promet pod Banko Slovenije, potem bo seveda ona dobila neke nove
                  kompetence. V trenutku, kot pa je mišljeno sedaj, bi bilo pa potrebno reči, da bi
                  vendarle SDK predpisovala te obrazce in seveda, da bi Vlada morda dajala neko
                  soglasje. Jaz sem sicer tukaj samo predvidel, da vse te zadeve predpiše Svet
                  Agencije, hkrati pa mora že v sedanjem trenutku to zagotavljati Banka Slovenije,
                  kar do sedaj ni bilo. Banka Slovenije mora imeti nadzor nad zakonitostjo o
                  opravljanju plačilnega prometa. To pa pomeni, da mora ona paziti, da ne prihaja do
                  primarne emisije skozi plačilni promet, ki ga bo izvajala Agencija. To pa je
                  nujno, da lahko kadarkoli Banka Slovenije poseže z inšpekcijo, z nadzorom, z
                  zahtevo SDK, da poroča - saj cel kup stvari mora tako ali tako poročati Banki
                  Slovenije, ampak to je pa zelo važno. V vsakem sistemu plačilnega prometa so možne
                  primarne emisije, posebej seveda možnosti ponarejenega gotovinskega denarja
                  seveda, ampak to je kriminalno dejanje. Kriminalno dejanje pa je seveda tudi, če
                  se knjižni denar emitira, tudi to je možno tako v bančnem plačilnem prometu, kot v
                  tem plačilnem prometu, ki naj bi ga izvajala po zakonu Agencija. Tukaj pa mora
                  biti seveda Banka Slovenije absolutno tista institucija, ki je zadolžena za nadzor
                  in edina, ki sme <q>"manipulirati"</q> s količino denarja, gotovinskega in seveda
                  knjižnega v obtoku.</p>
               <p>Ne zdi pa se mi smiselno, da bi Banka Slovenije predpisovala tudi obrazce, načine
                  plačilnega prometa. Mogoče, da bi dajala soglasje, ampak ali naj to predpisuje SDK
                  ob soglasju Banke Slovenije, ali pa sedaj v novi situaciji ob soglasju Vlade
                  Slovenije, ki bo sedaj pravzaprav prevzela odgovornost tudi za plačilni sistem -
                  vsaj za njegovo izvedbo, če že ne nad njegovo zakonitostjo, kot sem rekel, da to
                  absolutno pripada po zakonodaji Banke Slovenije. V tem smislu so šle tudi
                  pripombe, če sem jih jaz prav razumel Sekretariata za pravne zadeve.  V tem smislu
                  jaz nekako še vedno vztrajam na tem predlogu.</p>
            </sp>
            <sp xml:id="SDZ1-Redna-18-1994-02-22.sp232">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod minister.</p>
            </sp>
            <sp xml:id="SDZ1-Redna-18-1994-02-22.sp233">
               <speaker>MAG. MITJA GASPARI:</speaker>
               <p>Se opravičujem, da se zopet javljam, ampak plačilni promet je nekoliko bolj
                  pomemben kot izgleda na prvi pogled običajno v  - verjetno je najbolj pomembna
                  funkcija v posamezni državi, poleg drugih financ.</p>
               <p>V tem primeru bi se delno strinjal z gospodom Omerzo v tistem delu, da je
                  alternativa v soglasju z Banko Slovenije. Zakaj z Banko Slovenije, ne z državo?
                  Zaradi tega, ker sistem vedno bolj gravitira k Banki Slovenije, ker bo to normalen
                  konec razvoja plačilnega sistema v Sloveniji. Takrat se bo normaliziral v odnosu
                  na tiste države, s katerimi se želimo primerjati, kot je bilo rečeno, za celoten
                  monetarni sistem in pa plačilni promet v državi, ker namreč monetarnega sistema
                  brez plačilnega prometa ni. Zaradi tega in ker je institucija, ki je odgovorna za
                  monetarni sistem in pa za stabilnost tega sistema. Centralna banka je normalno in
                  pričakovano, da bo Centralna banka imela osnovno ingerenco vpliv nad tem, kako bo
                  ta plačilni promet v državi teoretično in praktično izgledal. Zato mislim, da je
                  poleg tistega, kar je bilo rečeno, da je odgovorna za zakonitost poslovanja
                  absolutno Centralna banka oziroma v našem primeru Banka Slovenije, v tem primeru
                  zelo modro, če bi rekli, ali da daje soglasje na sklepe o instrumentariju za
                  izplačevanje plačilnega prometa, ki jih sprejema, po mojem ne Svet agencije, ampak
                  Agencija. Svet ni strokovno telo, svet je telo upravljanja, medtem ko bi morala o
                  strokovnih vprašanjih dati predlog Agencija sama, ki je z neko koncesijo
                  pooblaščena institucija za opravljanje te funkcije, vendar v soglasju najmanj s
                  tisto institucijo, ki odgovarja za zakonitost. Sicer težko ogovarja za zakonitost,
                  če nima vpliva na postopke, ki pripeljejo do zakonitega ali nezakonitega
                  poslovanja. Torej se mi zdi minimalno in se s tem strinjam z gospodom Omerzo, da
                  prvič sprejema lahko take sklepe Agencija, vendar v soglasju z Banko
                  Slovenije.</p>
            </sp>
            <sp xml:id="SDZ1-Redna-18-1994-02-22.sp234">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Omerza, prosim.</p>
            </sp>
            <sp xml:id="SDZ1-Redna-18-1994-02-22.sp235">
               <speaker>MAG. IGOR OMERZA:</speaker>
               <p>Jaz se s tem absolutno strinjam. Pač je dobro, da skozi diskusijo pridemo do
                  določenih rešitev. Če lahko kar ustno popravim ta - in bi takole rekel: V vseh
                  primerih, kjer se predpisuje način in postopek vrste računov, načini in pogoji,
                  pod katerimi pravne osebe odpirajo in zapirajo račune, zagotavlja učinkovitost in
                  varnost plačilnega prometa, oblika in vsebina in uporaba obrazcev za opravljanje
                  plačilnega prometa, naj te predpise sprejme Agencija v soglasju z Banko
                  Slovenije.</p>
               <p>Potem pa še naprej: Banka Slovenije poleg tega izvaja tudi nadzor nad zakonitostjo
                  opravljanja plačilnega prometa.</p>
               <p>Jaz se strinjam z ministrom, da smo prišli v razpravi do neke rešitve, ki se mi
                  zdi optimalna.</p>
            </sp>
            <sp xml:id="SDZ1-Redna-18-1994-02-22.sp236">
               <speaker>PODPREDSEDNIK MIROSLAV MOZETIČ:</speaker>
               <p>Želi še kdo besedo? <stage>(Ne.)</stage> Zato dajem tako dopolnjen sklep, kot je
                  bil sedaj na koncu dopolnjen iz strani predlagateljev, na glasovanje. Ugotovimo
                  sklepčnost! <stage>(49 prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(8
                     poslancev.)</stage></p>
               <p>Ugotavljam, da je sklep sprejet.</p>
               <p>Še sklep. Predlagatelj naj predloži predlog zakona za drugo obravnavo do 19.4.94
                  za sejo Državnega zbora v maju 1994. Ugotovimo sklepčnost! <stage>(47
                     prisotnih.)</stage></p>
               <p>Kdo je za? <stage>(34 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je ta sklep tudi sprejet.</p>
               <p>S tem zaključujemo to točko dnevnega reda.</p>
               <p>Prehajamo na <title>15. TOČKO DNEVNEGA REDA</title>.</p>
               <p>To je na <title>DRUGO OBRAVNAVO PREDLOGA ZAKONA O SODIŠČIH</title>.</p>
               <p>Predlog zakona je zboru predložila Vlada Republike Slovenije. Želi predstavnik
                  Vlade besedo? <stage>(Ne želi.)</stage></p>
               <p>Predlog zakona je obravnaval Odbor za notranjo politiko in pravosodje kot matično
                  delovno telo. Prosim poročevalca odbora za poročilo.</p>
               <p>Gospod Pukl, prosim.</p>
            </sp>
            <sp xml:id="SDZ1-Redna-18-1994-02-22.sp237">
               <speaker>VITODRAG PUKL:</speaker>
               <p>Spoštovani gospod podpredsednik, spoštovani zbor!</p>
               <p>Pred seboj imate predlog zakona o sodiščih, pripravljen za drugo obravnavo. V prvi
                  obravnavi smo že ocenili, kaj želimo doseči s tem zakonom in usmerili s sklepi in
                  stališči nadaljnjo izgradnjo tega zakona po predlagatelju. Predvsem je naš odbor
                  ugotovil, da je predlagatelj v glavnem v vseh točkah sledil sklepom in stališčem
                  odbora. Morda je nekaj malega prezrl glede bodoče organizacije sodišč za prekrške,
                  kar smo seveda poskušali dopolniti z amandmaji.</p>
               <p>Pri razpravljanju o oceni zakona za drugo obravnavo tako odbor meni, da je zakon
                  primerno pripravljen in da je sposoben za drugo obravnavo.</p>
               <p>Pri amandmiranju tega zakona imate pred seboj pregled amandmajev in prosim, da ga
                  vsaj za minuto vzamete v roke, smo upoštevali predvsem osnovni namen, da bi zakon
                  omogočil organizacijo sodišč, ki je enaka v ostalih evropskih državah oziroma
                  organizacijo sodišč, ki je primerna za obstoj parlamentarne demokracije.</p>
               <p>Ozirali smo se na funkcionalnost, na koeksistentnost in pa seveda na racionalnost
                  samih posledic zakona, v čemer smo predvsem imeli v mislih, da se doseže tisto
                  učinkovito sodstvo in čim manj boleč prehod iz dosedanje ureditve temeljnih sodišč
                  s stvarno pristojnostjo v vseh zadevah, v moderno in že preizkušeno organizacijo
                  sodišč, ki so ločena po stvarni pristojnosti na okrajna, okrožna, višja in pa
                  Vrhovno sodišče.</p>
               <p>Pri razpravljanju ob posameznih opozorilih in predlogih za amandmaje, je naš odbor
                  sodeloval s predstavniki sodnega sveta, s predstavniki vseh sodišč, Društva
                  sodnikov za prekrške in ostalimi zainteresiranimi.</p>
               <p>Sprejeli smo nekatere pobude teh in smo jih prelili v amandmaje, pri katerih
                  nastopa skupina poslancev zaradi naših poslovniških določil in sem prvopodpisani
                  sam kot predsednik odbora. To dam na znanje zaradi tega, da boste lahko
                  upoštevali, da je predlagatelj amandmaja, kjer piše skupina poslancev in sem
                  prvopodpisani, odbor in pa ne skupina poslancev.</p>
               <p>Opozoril bi samo na dvoje dopolnil, da ne bi prišlo do kakih pomot pri odločanju.
                  K 18. členu je vložil amandma gospod Marijan Poljšak in sicer glede volitev
                  predsednika Sodnega sveta. Tu bi opozoril, da so te volitve že v drugem zakonu
                  precizirane tako, da bi ta določba ne bila uporabljiva. Potem bi opozoril še samo,
                  če vzamete na tretji strani pregleda amandmajev k 61. členu, je četrti odstavek,
                  ki ga predlaga skupina poslancev, prvopodpisani Maks Lavrinc. Tu gre tudi za
                  amandma odbora in sicer gre za ureditev kandidature za Sodni svet, če gre za enako
                  število kandidatov.</p>
               <p>Posebej bi še opozoril na 127. člen, ki ga imate na 10. strani pregleda
                  amandmajev, in sicer k 127. členu, kjer se je odbor odločil, da amandmira osnovni
                  tekst zakona glede poslovnih prostorov, ki bi naj prišli v last države tako, kot
                  smo že analogno storili v zakonu o lokalni samoupravi. In sicer, da ti poslovni
                  prostori, katera sodišča uporabljajo, prevzamejo v uporabo sodišča v skladu z
                  navodili, ki jih izda minister za pravosodje. Samolastništvo in delitev bomo pač
                  morali v tem zboru na nek način s posebnim aktom urediti.</p>
               <p>V osnovi predlagam, spoštovane kolegice in kolegi, da ker gre za konsistentnost
                  zakona in smo upoštevali načela, kot sem jih uvodoma povedal, upoštevate pri
                  odločanju stališče odbora, ki je res temeljito, bi lahko rekel in tudi z
                  upoštevanjem vseh sugestij, predlogov in pobud prečesal stališča za drugo branje
                  in se odločil za amandmiranje oziroma za podporo ali nepodporo amandmajev. Hvala
                  lepa.</p>
            </sp>
            <sp xml:id="SDZ1-Redna-18-1994-02-22.sp238">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi besedo predstavnik Sekretariata za zakonodajo in pravne zadeve?
                     <stage>(Ne želi.)</stage></p>
               <p>Prehajamo na obravnavo in odločanje o posameznih členih zakona. Pred tem pa zboru
                  predlagam, da skladno z zadnjo alineo 189. člena Poslovnika razpravlja in glasuje
                  o vseh tistih členih skupaj, h katerim niso bili vloženi amandmaji. Želi o tem
                  predlogu sklepa kdo razpravljati? <stage>(Ne.)</stage> Zato dajem predlog tega
                  sklepa na glasovanje. Ugotovimo sklepčnost! <stage>(46 prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je predlog sklepa sprejet.</p>
               <p>Prehajamo na obravnavo tistih členov in amandmajev k tem členom.</p>
               <p>Pregled amandmajev k predlogu zakona o sodiščih za drugo obravnavo imate na mizi z
                  datumom 21.2.1994. Še nekaj je amandmajev, ki jih ni v pregledu, vendar vas bomo
                  na te amandmaje sproti obvestili. V obravnavo dajem 11. člen in amandmaje k 11.
                  členu. Še prej pa prosim, v kolikor nima nihče nič proti, če mi dovolite, da ne
                  berem amandmajev. Ugovorov ni na to. V razpravo dajem amandma na 11. člen,
                  predlagatelj skupina poslancev, prvopodpisani Vitodrag Pukl, Vlada se strinja.
                  Želi kdo razpravljati o 11. členu in amandmaju k 11. členu? Ker ni razpravljalcev,
                  dajem amandma k 11. členu na glasovanje. Ugotovimo sklepčnost! <stage>(48
                     prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je amandma sprejet in na glasovanje dajem 11. člen. Ugotovimo
                  sklepčnost! <stage>(47 prisotnih.)</stage></p>
               <p>Kdo je za? <stage>(47 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je 11. člen sprejet.</p>
               <p>V obravnavo dajem 16. člen in amandma k 16. členu. Predlagatelj je skupina
                  poslancev, prvopodpisani Vitodrag Pukl, Vlada se strinja. Želi kdo razpravljati?
                  Ker ni razpravljalcev, dajem amandma k 16. členu na glasovanje. Ugotovimo
                  sklepčnost! <stage>(45 prisotnih.)</stage> Ugotovimo sklepčnost! <stage>(52
                     prisotnih.)</stage></p>
               <p>Kdo je za? <stage>(42 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je amandma sprejet in na glasovanje dajem 16. člen. Ugotovimo
                  sklepčnost! <stage>(48 prisotnih.)</stage></p>
               <p>Kdo je za? <stage>(41 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je 16. člen sprejet.</p>
               <p>V obravnavo dajem 18. člen in amandma k 18. členu, ki ga predlaga Marijan Poljšak,
                  Vlada bo obrazložila. Gospod minister ima besedo.</p>
            </sp>
            <sp xml:id="SDZ1-Redna-18-1994-02-22.sp239">
               <speaker>MIHA KOZINC:</speaker>
               <p>Hvala lepa. Spoštovane poslanke, cenjeni poslanci! Vlada je proti temu amandmaju,
                  in sicer iz preprostega razloga. Sestavo in izvolitev članov sodnega sveta določa
                  131. člen Ustave, ki določa, da sodni svet sestavlja 11 članov, 5 članov izvoli na
                  predlog predsednika Republike Državni zbor izmed univerzitetnih profesorjev itn.,
                  6 članov pa izmed sebe izvolijo sodniki. Predsednika izberejo člani sodnega sveta
                  izmed sebe. Če bi obveljala takšna omejitev, kot je določena v tem amandmaju, bi
                  seveda s tem bila po našem mnenju kršena ustava, glede na to, da te omejitve v
                  131. členu ustave ni in so člani sodnega sveta po svoji funkciji enakovredni, se
                  ne delijo na tiste, ki so izvoljeni izmed članov, predlaganih s strani predsednika
                  republike in izmed članov, ki jih izvolijo sodniki. Hvala lepa.</p>
            </sp>
            <sp xml:id="SDZ1-Redna-18-1994-02-22.sp240">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi kdo besedo? <stage>(Nihče.)</stage> Razpravo zaključujem in dajem
                  amandma k 18. členu na glasovanje. Ugotovimo sklepčnost! <stage>(54
                     prisotnih.)</stage></p>
               <p>Kdo je za? <stage>(6 poslancev.)</stage> Je kdo proti? <stage>(38
                     poslancev.)</stage></p>
               <p>Ugotavljam, da amandma k 18. členu ni sprejet.</p>
               <p>Na glasovanje dajem 18. člen. Ugotovimo sklepčnost! <stage>(48
                  prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da je 18. člen sprejet.</p>
               <p>V obravnavo dajem 31. člen in amandma k temu členu, ki ga predlaga Marijan
                  Poljšak. Odbor ga ne podpira, Vlada je proti, ga ne podpira. Želite obrazložiti?
                  Gospod minister ima besedo.</p>
            </sp>
            <sp xml:id="SDZ1-Redna-18-1994-02-22.sp241">
               <speaker>MIHA KOZINC:</speaker>
               <p>Res je, da je predsednik sodišča po svoji funkciji član personalnega sveta, vendar
                  je tudi res, da predsednika in podpredsednika personalnega sveta s tajnim
                  glasovanjem izvolijo izmed sebe člani tega personalnega sveta. Zato, če se bodo
                  tisti, ki bodo volili v ta personalni svet, odločili, da je primeren predsednik
                  sodišča, ki sicer ni bil izvoljen v ta personalni svet, temveč je po svoji
                  funkciji primeren za predsednika, potem seveda naj ga izvolijo. Kot sem že rekel,
                  volitve v personalni svet so tajne, in je popolnoma prepuščeno volji tistih, ki
                  volijo, kdo bo predsednik in se nam ne zdi umestno, da bi omejevali možnost
                  tistega, ki je po funkciji prišel v personalni svet, da bi bil predsednik tega
                  sveta.</p>
            </sp>
            <sp xml:id="SDZ1-Redna-18-1994-02-22.sp242">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? <stage>(Ne.)</stage> Razpravo zaključujem,  in
                  dajem amandma na glasovanje. Ugotovimo sklepčnost! <stage>(53
                  prisotnih.)</stage></p>
               <p>Kdo je za? <stage>(13 poslancev.)</stage> Je kdo proti? <stage>(33
                     poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem 31. člen. Ugotovimo sklepčnost! <stage>(52
                  prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je 31. člen sprejet.</p>
               <p>V obravnavo dajem 52. člen in amandma k temu členu. Predlagatelj je skupina
                  poslancev. Prvi je podpisan Vitodrag Pukl. Kakšno stališče ima Vlada?</p>
            </sp>
            <sp xml:id="SDZ1-Redna-18-1994-02-22.sp243">
               <speaker>MIHA KOZINC:</speaker>
               <p>Vlada temu amandmaju nasprotuje iz razloga, ker menimo, da bi strokovni sodelavci
                  morali opraviti tudi ta opravila, kakršna so bila določena v osnovnem 52. členu.
                  Namreč gre za opravila in dejanja, ki se opravljajo izven glavne obravnave, ne na
                  glavni obravnavi. Ravno iz teh razlogov so strokovni sodelavci na sodišču, da
                  pomagajo sodnikom.</p>
               <p>Gre za dejanja pravne pomoči in druga strokovna opravila, ki se opravljajo pri
                  sodiščih. Zato mi predlagamo, da se sprejme prvotni oziroma da ostane 52. člen v
                  dikciji, kakršna je bila in da se ta amandma zavrne.</p>
            </sp>
            <sp xml:id="SDZ1-Redna-18-1994-02-22.sp244">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Pukl.</p>
            </sp>
            <sp xml:id="SDZ1-Redna-18-1994-02-22.sp245">
               <speaker>VITODRAG PUKL:</speaker>
               <p>Hvala za besedo. Obrazložil bom samo svoj glas, ne glede na stališče odbora, ki je
                  bilo pač nekako večinsko sprejeto. Glasoval bom proti temu amandmaju, ker menim,
                  da so razlogi, kot jih je navedel minister resnični in je potrebno, da ti
                  strokovni sodelavci delajo tudi ta opravila, če hočemo zmanjšati število sodnikov
                  in jih obremeniti res samo s sodniškim delom. Hvala.</p>
            </sp>
            <sp xml:id="SDZ1-Redna-18-1994-02-22.sp246">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? <stage>(Nihče.)</stage> Razpravo zaključujem in
                  dajem na glasovanje amandma k 52. členu. Ugotovimo sklepčnost! <stage>(55
                     prisotnih.)</stage></p>
               <p>Kdo je za? <stage>(9 poslancev.)</stage> Je kdo proti? <stage>(34
                     poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem 52. člen. Ugotovimo sklepčnost! <stage>(48
                  prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je 52. člen sprejet.</p>
               <p>V obravnavo dajem 53. člen in amandma k 53. členu. Predlagatelji skupina
                  poslancev, prvopodpisani je Vitodrag Pukl. Stališče Vlade, se strinja. Želi kdo
                  razpravljati? <stage>(Nihče.)</stage> Zato dajem amandma na glasovanje. Ugotovimo
                  sklepčnost! <stage>(46 prisotnih.)</stage></p>
               <p>Kdo je za? <stage>(41 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je amandma sprejet.</p>
               <p>Na glasovanje dajem 53. člen. Ugotovimo sklepčnost! <stage>(46
                  prisotnih.)</stage></p>
               <p>Kdo je za? <stage>(40 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je 53. člen sprejet.</p>
               <p>V obravnavo dajem 58. člen in amandma k 58. členu, ki ga predlaga Marijan Poljšak.
                  Odbor ga ne podpira, Vlada ga ne podpira. Želi kdo razpravljati?
                     <stage>(Nihče.)</stage> Dajem ta amandma na glasovanje. Ugotovimo sklepčnost!
                     <stage>(46 prisotnih.)</stage></p>
               <p>Kdo je za? <stage>(7 poslancev.)</stage> Je kdo proti? <stage>(34
                     poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem 58. člen. Ugotovimo sklepčnost! <stage>(50
                  prisotnih.)</stage></p>
               <p>Kdo je za? <stage>(32 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je 58. člen sprejet.</p>
               <p>V obravnavo dajem 61. člen in imamo tri amandmaje. Dva imate v pregledu, in še
                  dodatni amandma, ki ga predlaga skupina poslancev. Prvopodpisani je Miroslav
                  Mozetič. Amandma glasi: Prvi odstavek se spremeni tako, da glasi: <q>"Predsednika
                  sodišča imenuje minister za pravosodje izmed kandidatov, ki jih predlaga sodni
                  svet za dobo šestih let z možnostjo ponovnega imenovanja."</q> To bi bil kot prvi
                  amandma. Potem je drugi amandma, ki je v pregledu kot prvi, in tretji amandma, ki
                  v pregledu kot drugi.</p>
               <p>Želi kdo razpravljati? Torej za prvi amandma v pregledu pod številko 1 je
                  predlagatelj Marijan Poljšak. Odbor ga ne podpira, Vlada tudi ne podpira. Za drugi
                  amandma v pregledu je predlagatelj skupina poslancev, prvopodpisani je Maks
                  Lavrinc. Odbor nima stališča, Vlada ga podpira. In še amandma skupine poslancev,
                  prvopodpisani je Miroslav Mozetič, odbor nima stališča, Vlada ga podpira.</p>
               <p>Želi kdo razpravljati? Gospod Janez Podobnik.</p>
            </sp>
            <sp xml:id="SDZ1-Redna-18-1994-02-22.sp247">
               <speaker>JANEZ PODOBNIK:</speaker>
               <p>Hvala. Spoštovani podpredsednik, poslanke in poslanci. Na 61. člen imamo tri
                  amandmaje. Po pregledu njihove vsebine sem se odločil, da bom podprl amandma, ki
                  ga je vložila Samostojna poslanska skupina. Osebno ocenjujem, da je ta člen
                  izjemno pomemben, kajti govori o tem, kdo imenuje predsednika sodišča. Rad bi
                  povedal to, da je bilo tudi eno tolmačenj Vrhovnega sodišča tako, da naj
                  predsednika sodišča imenuje Državni zbor izmed kandidatov, ki ga predlaga sodni
                  svet.</p>
               <p>Rad bi povzel, in s tem bi tudi argumentiral svoje glasovanje, namreč ocenjujem,
                  da je rešitev, ki jo predlaga zakon, na nek način lahko sporna za obstoječo
                  ustavo. Kajti predsednik sodišča ni samo vrh sodne uprave na sodišču, kateremu
                  predseduje, ampak ima tudi številne pristojnosti po procesnih zakonih. To berem iz
                  utemeljitve, ki jo je vložila Samostojna poslanska skupina. Tako npr., odloča o
                  zahtevah za izločitev sodnikov, postavlja zagovornika po uradni dolžnosti, določa
                  nadomestnega sodnika itd. Namreč prav zato vidim to rešitev, ki jo uveljavlja
                  obstoječa, torej predlog zakona je na nek način poskus izvršne oblasti, da bi
                  direktno uvedla nadzor nad delovanjem pravosodne veje oblasti. Prav tako je pa
                  tudi res, da ima predsednik sodišča v upravni sferi - torej v upravni - številne
                  pristojnosti, ki lahko - to pa je znano - zelo pomembno vplivajo na položaj
                  sodnika. Ena od teh pristojnosti je tudi, da ugovarja ocenjevanju sodnika in
                  njegovega napredovanja. Prav princip napredovanja je tisti - to sem v razpravi ob
                  prvem branju zelo poudarjal, da je zelo pomembno, da bo ta zakon stimulativen za
                  sodnike. Mislim, da je zelo pomembno, da bo ta zakon pomenil, da se bo odprlo okno
                  in da bo prišlo do prepiha in da bo zakon uvedel možnost, da bodo sposobni sodniki
                  čutili možnost, da bodo lahko ustvarialno delovali.</p>
               <p>Zato podpiram prvi amandma, ki je bil vložen. Hvala lepa.</p>
            </sp>
            <sp xml:id="SDZ1-Redna-18-1994-02-22.sp248">
               <speaker>PODPREDSEDNIK MIROSLAV MOZETIČ:</speaker>
               <p>To je prvi v pregledu, predlagatelj Marijan Poljšak. Hvala lepa. Želi še kdo
                  besedo? Gospod Bučar.</p>
            </sp>
            <sp xml:id="SDZ1-Redna-18-1994-02-22.sp249">
               <speaker>DR. FRANCE BUČAR:</speaker>
               <p>Hvala lepa. Tudi jaz bi podprl ta amandma. Moram povedati temu zboru, da se je
                  name obrnilo Društvo sodnikov, ki ima približno podoben amandma - vložili so ga
                  prepozno, tako da ga ne morem vložiti. Vendarle, v glavnem sovpada s tem
                  predlogom, ki je bil tukaj predložen, zato ga tudi podpiram. Moram reči, da je
                  predlog, kot je v zakonu, povsem legitimen in mu ni kaj ugovarjati z legalnega
                  stališča. Tu gre za politično vprašanje. Pravim, pravno je možno eno in drugo,
                  ampak ker nam gre za to, da bi zagotovili v čim večji meri neodvisnost sodišč,
                  mislim, da bi bilo umestno in ustrezno, da sprejmemo to varianto, to solucijo, ki
                  jo predlaga skupina poslancev, sopodpisani Marijan Poljšak. Mislim, da bi to bila
                  bolj ustrezna rešitev, kot tista, ki je priložena zakonu.</p>
               <p>Zato bom podprl ta amandma. Hvala lepa.</p>
            </sp>
            <sp xml:id="SDZ1-Redna-18-1994-02-22.sp250">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? <stage>(Nihče.)</stage></p>
               <p>Zaključujem razpravo.</p>
               <p>Na glasovanje dajem amandma k 61. členu, ki je v pregledu<gap n="..."/> Gospod Zagožen.</p>
            </sp>
            <sp xml:id="SDZ1-Redna-18-1994-02-22.sp251">
               <speaker>DR. FRANC ZAGOŽEN:</speaker>
               <p>Spoštovani zbor! Gre za zelo pomembno odločitev, da se ne bi prenaglili. Naša
                  poslanska skupina želi odmor in predlagam prekinitev te točke.</p>
            </sp>
            <sp xml:id="SDZ1-Redna-18-1994-02-22.sp252">
               <speaker>PODPREDSEDNIK MIROSLAV MOZETIČ:</speaker>
               <p>Z veseljem dajem odmor, zaključujemo današnjo sejo in nadaljujemo jutri ob 10.
                  uri.</p>
            </sp>
            <stage type="time">(SEJA JE BILA PREKINJENA 22. FEBRUARJA 1994 OB 18.58 URI IN</stage>
         </div>
      </body>
   </text>
</TEI>