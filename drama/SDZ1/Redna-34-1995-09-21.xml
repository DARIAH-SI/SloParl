<?xml version="1.0" encoding="UTF-8"?>
<TEI xmlns="http://www.tei-c.org/ns/1.0" xml:id="SDZ1-Redna-34-1995-09-21">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">2F8EF2721E4BFAE0C1257832004838F1</idno>
               <idno type="URI">2F8EF2721E4BFAE0C1257832004838F1</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Redna-34-1995-09-21.DZ" n="34">
               <name>Redna</name>
               <date when="1995-09-21"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Redna-34-1995-09-21.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 21. SEPTEMBRA 1995 OB 10.13 URI.)</stage>
            <sp xml:id="SDZ1-Redna-34-1995-09-21.sp1">
               <speaker>PODPREDSEDNIK DR. LEV KREFT:</speaker>
               <p>Spoštovane kolegice poslanke in kolegi poslanci, gospe in gospodje, pričenjam nadaljevanje 34. seje Državnega zbora Republike Slovenije. Obveščen sem, da so zadržani in se današnje seje ne morejo udeležiti naslednje poslanke in poslanci: dr. Bojan Korošec, dr. Leo Šešerko, dr. Vladimir Topler, Vitodrag Pukl, dr. Janko Predan, Igor Bavčar, mag. Igor Omerza, Miroslav Geržina, dr. Janez Podobnik, dr. Peter Tancig, Peter Petrovič, Nada Skuk, Miroslav Mozetič in Matjaž Peskar.</p>
               <p>Prosim, da ugotovimo prisotnost v dvorani. Ugotavljamo prisotnost v dvorani. Prosim, da vsi zasedete svoja mesta. Ugotavljam, da je v dvorani prisotnih 62 poslank in poslancev, torej Državni zbor je sklepčen in lahko odloča.</p>
               <p>Na to sejo sem vabil predstavnike Vlade Republike Slovenije in jih lepo pozdravljam.</p>
               <p>Današnje nadaljevanje bomo pričeli z obravnavo prekinjene 12. točke dnevnega reda - predloga zakona o spremembah in dopolnitvah zakona o privatizaciji pravnih oseb v lasti sklada Republike Slovenije za razvoj in obveznostih Agencije Republike Slovenije za prestrukturiranje in privatizacijo, in sicer s tretjo obravnavo v okviru hitrega postopka, nato pa po dnevnem redu dalje. To se pravi, da bomo nadaljevali z 22. točko dnevnega reda, s predlogom zakona o vrtcih in tako naprej.</p>
               <p>Prehajam torej na 12. točko dnevnega reda. Gospod Kopše ima proceduralno, izvolite.</p>
            </sp>
            <sp xml:id="SDZ1-Redna-34-1995-09-21.sp2">
               <speaker>JOŽEF KOPŠE:</speaker>
               <p>Dober dan vsem skupaj. Gospod predsedujoči, v skrbi za vodenje te seje in šolske zakonodaje me zanima, ali mi lahko odgovorite na vprašanje. Ali vas res ta kolegij prisiljujejo, da boste celo, kompletno zakonodajo vodili vi, ali imamo še kakšnega drugega podpredsednika in predsednika Državnega zbora? Hvala lepa.</p>
            </sp>
            <sp xml:id="SDZ1-Redna-34-1995-09-21.sp3">
               <speaker>PODPREDSEDNIK DR. LEV KREFT:</speaker>
               <p>Hvala lepa. Jaz sem prepričan, gospod Jožef Kopše, da vam je že dolgčas mene, ves čas istega tukaj gori gledati, ampak v tem trenutku, če ste slišali tudi opravičila, sem jaz edini podpredsednik ta trenutek v hiši. Eden je službeno odsoten, drugi je zbolel, predsednik ima pa, ta trenutek je sicer tu, vrsto obveznosti, ki ga kot veste kličejo dostikrat ven iz tega prostora, bodisi protokolarne bodisi druge, zato seveda druge rešitve ni. Morali se boste torej z mojim obrazom sprijazniti. (Smeh.)</p>
               <p>Prehajam torej k <title>12. TOČKI DNEVNEGA REDA</title>, to je na obravnavo <title>PREDLOGA ZAKONA O SPREMEMBAH IN DOPOLNITVAH ZAKONA O PRIVATIZACIJI PRAVNIH OSEB V LASTI SKLADA REPUBLIKE SLOVENIJE ZA RAZVOJ IN OBVEZNOSTI AGENCIJE REPUBLIKE SLOVENIJE ZA PRESTRUKTURIRANJE IN PRIVATIZACIJO</title>, ki ga obravnavo po hitrem postopku, prišli pa smo do tretje obravnave. Je še kakšno proceduralno? Imate proceduralno? Ja, izvolite, gospod Izidor Rejc ima proceduralno.</p>
            </sp>
            <sp xml:id="SDZ1-Redna-34-1995-09-21.sp4">
               <speaker>IZIDOR REJC:</speaker>
               <p>Spoštovani gospod podpredsednik, gospe in gospodje! Mi smo 12. točko dnevnega reda prestavili. Danes vidim, da naj bi tekla kot prva tega dne. Sklicana je komisija, ki bi lahko obravnavala te amandmaje. Menim, da se lahko ta zakon danes sprejme, če se umakne amandma na 5. člen. Sicer bi pa morali počakati komisijo, da se izreče o tem, ker se veže ta člen na zakon o začasni prepovedi lastninskega preoblikovanja pravnih oseb, ki prirejajo posebne igre na srečo, se pravi, na igralnice. Menim, da je dana možnost, da bi danes to sprejeli, če se umakne ta 5. člen in da se tudi amandma, ki je na 34. člen, se pravi na 34.a člen in menim, da bi bilo realno, če bi bilo tam namesto 7 let 10 let, ker je 7 let praktično že mimo. Prosim, da tega amandmaja na 5. člen ne bi umaknili, da se počaka na ponedeljek oziroma torek. Hvala.</p>
            </sp>
            <sp xml:id="SDZ1-Redna-34-1995-09-21.sp5">
               <speaker>PODPREDSEDNIK DR. LEV KREFT:</speaker>
               <p>Hvala. Glede na to, da sem točko šele začel, predlagam, da speljemo proceduro takole. Ker smo terjali poročilo sekretariata, ki smo ga dobili v pisni obliki, bom najprej vprašal sekretariat, če želi še ustno obrazložiti svoje dodatno mnenje, potem pa bom dal besedo zastopniku Liberalne demokracije Slovenije kot predlagatelju spornega oziroma amandmaja, za katerega smo želeli dobiti mnenje, ki bo povedal, ali umika amandma ali ne in če ga ne umika, bom dal na glasovanje predlog, da se prekine točka in da se vmes sestane matično delovno telo, torej komisija in da nadaljujemo to točko, ko pridobimo še mnenje komisije. Mislim, da je bil to vaš predlog. Najprej sprašujem predstavnika sekretariata, če želi še ustno obrazložiti dodatno mnenje? Besedo ima gospod Baškovič.</p>
            </sp>
            <sp xml:id="SDZ1-Redna-34-1995-09-21.sp6">
               <speaker>MILAN BAŠKOVIČ:</speaker>
               <p>Vi ste dobili naše mnenje šele sedaj na klop, ker smo ga danes zjutraj uspeli razmnožiti. Če ste ga prebrali, potem ne bi ničesar več dodajal. Če niste, bi eventualno razložil na kratko. Če ni potrebe, ne bi.</p>
            </sp>
            <sp xml:id="SDZ1-Redna-34-1995-09-21.sp7">
               <speaker>PODPREDSEDNIK DR. LEV KREFT:</speaker>
               <p>Hvala. Besedo ima gospod Anderlič kot predstavnik predlagatelja amandmaja, za katerega smo želeli dobiti mnenje sekretariata. Izvolite.</p>
            </sp>
            <sp xml:id="SDZ1-Redna-34-1995-09-21.sp8">
               <speaker>TONE ANDERLIČ:</speaker>
               <p>Spoštovani! Nesporno je, da je bil ta amandma poskus storiti korak naprej tudi pri urejanju problematike igralništva oziroma družbenega kapitala v igralništvu in v privatizaciji. Želeli smo, da se preprosto uvede vsaj upravljanje s tem kapitalom na način, da bi država imela možnost vplivanja in izvajanja vseh ukrepov, ki bi sodili zraven, da pa se skladno z zakonom, ki bo sprejet v zboru. Je pa vprašanje, kdaj se opravi lastninska transformacija družbenega kapitala. Očitno ta poskus ni sprejet dobronamerno. Ne morem se strinjati, da je ta amanmdma sporen. Amandma je, kakršen je in sodba o tem ne more biti podana tako na hitro. Še enkrat pravim, da je bil to poskus, ki ni uspel. Gospod Rejc je to zablokiral in zato umikam ta amandma. Hvala.</p>
            </sp>
            <sp xml:id="SDZ1-Redna-34-1995-09-21.sp9">
               <speaker>PODPREDSEDNIK DR. LEV KREFT:</speaker>
               <p>Hvala. Se opravičujem. Saj sem se že prej popravil. Ni šlo za sporen amandma, ampak za amandma, za katerega smo želeli dobiti mnenje sekretariata. Ta amandma je torej umaknjen. V tretji obravnavi imamo dva amandmaja k 6. členu, in sicer amandma poslanske skupine Slovenske ljudske stranke in amandma poslanske skupine Liberalne demokracije Slovenije. V obravnavo dajem najprej amandma k 6. členu, ki se glasi: v 34. členu se dodata nova odstavka, ki se glasita: "Pravico iz prejšnjega odstavka imajo tudi družbeniki oziroma delničarji podjetja iz 32. člena tega zakona po vpisu pravnih posledic lastninskega preoblikovanja v sodni register. Pravico iz prvega odstavka tega člena ima tudi sklad, če bi do zmanjšanja družbenega kapitala oziroma premoženja družbe prišlo v pravnih osebah, katerih družbeni kapital je na podlagi 26. člena tega zakona prešel v last in upravljanje sklada. Predlagatelj je poslanska skupine Slovenske ljudske stranke. Besedo ima državni sekretar, gospod Rop. Izvolite.</p>
            </sp>
            <sp xml:id="SDZ1-Redna-34-1995-09-21.sp10">
               <speaker>MAG. TONE ROP:</speaker>
               <p>Torej, želel bi povedati, da gre za amandma, o katerem smo že govorili in je po nesreči padel ven iz obravnave, tako da ga vsekakor podpiramo, je pravi amandma in mislim, da ga velja podpreti.</p>
            </sp>
            <sp xml:id="SDZ1-Redna-34-1995-09-21.sp11">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne in dajem ta amandma na glasovanje. Ugotovimo sklepčnost! (59 prisotnih.)</p>
               <p>Kdo je za? (56 poslancev.) Je kdo proti? (1 poslanec.)</p>
               <p>Ugotavljam, da smo ta amandma sprejeli.</p>
               <p>Dajem v obravnavo in sprejem drugi amandma k istemu členu. Za 34. členom se doda nov 34.a člen, ki se glasi: "34.a člen. Ne glede na določbe zakona o obligacijskih razmerjih, Uradni list SFRJ, št. 28/78, 39/85 in 57/89, ki urejajo roke za vložitev tožb se lahko tožba iz 34. člena tega zakona vloži v sedmih letih." Predlagatelj je poslanska skupina Liberalne demokracije Slovenije. Želi kdo besedo? Izvolite, gospod Anderlič.</p>
            </sp>
            <sp xml:id="SDZ1-Redna-34-1995-09-21.sp12">
               <speaker>TONE ANDERLIČ:</speaker>
               <p>V tem amandmaju je potrebna redakcijska sprememba in sicer, da se lahko tožba iz 31. in 34. člena tega zakona vloži in predlagamo, da je to rok 10 let in  ne 7, ker smo ugotovili, da bi to vendarle pomenilo izboljšanje teh zadev. Hvala.</p>
            </sp>
            <sp xml:id="SDZ1-Redna-34-1995-09-21.sp13">
               <speaker>PODPREDSEDNIK DR. LEV KREFT:</speaker>
               <p>Hvala lepa. Če lahko, prosim, to oddate tudi v pisni obliki zaradi dokumentacije. Amandma bi se pa potem s tem popravkom glasil takole. Za 34. členom se doda nov 34.a člen, ki se glasi: "34.a člen. Ne glede na določbe zakona o obligacijskih razmerjih, Uradni list SFRJ, št. 28/79, 39/85 in 57/89, ki urejajo roke za vložitev tožb, se lahko tožba iz 31. in 34. člena tega zakona vloži v desetih letih." Sem pravilno razumel popravek? Dajem torej ta... Da, gospod Baškovič, izvolite.</p>
            </sp>
            <sp xml:id="SDZ1-Redna-34-1995-09-21.sp14">
               <speaker>MILAN BAŠKOVIČ:</speaker>
               <p>Če se že redigira, bi samo predlagal najmanj še tole. Namreč, če se citira tukaj zvezni uradni list, bi redakciji, vsaj da to upoštevamo, da bomo lahko mi sami napravili, ni treba, da se tu posebej, ampak da se smatra to kot ponavadi, potem če hočemo zvezni uradni list nekje omenjati in uporabljati, da se zraven napiše še v zvezi s 4. členom ustavnega zakona za izvedbo temeljne listine, ker ta ustavni zakon je zmeraj zraven napisan, da se razume, da je to prišlo v našo pravno ureditev. Tako, da bo potem iz tega vidika citat v redu. Bi se pa lahko temu izognili povsem, če bi napisali, samo da je ta rok tak in tak, brez tega zveznega zakona bi tudi šlo, ampak to je pa že velika operacija, ki bi terjala nov amandma. Minimalno pa je treba vsaj ta naš ustavni zakon notri v oklepaju še citirati. Mislim, da to ni problem, da se da kolikor toliko čista redakcija.</p>
            </sp>
            <sp xml:id="SDZ1-Redna-34-1995-09-21.sp15">
               <speaker>PODPREDSEDNIK DR. LEV KREFT:</speaker>
               <p>Hvala lepa. Mislim, da lahko predlagam, da damo sekretariatu pooblastilo, da v redakciji dopolni navajanje Uradnega lista SFRJ v oklepaju tako, da mu doda podlago, na osnovi katerega je uvrščen v naš pravni sistem. Sprašujem, če želi še kdo besedo o tem amandmaju? Ugotavljam, da nihče in ga dajem na glasovanje. Ugotovimo sklepčnost! (55 prisotnih.)</p>
               <p>Kdo je za? (50 poslancev.) Je kdo proti? (3 poslanci.)</p>
               <p>Ugotavljam, da smo ta amandma sprejeli.</p>
               <p>To je tudi zadnji amandma, ki ga imamo v tretji obravnavi, zato dajem zdaj zakon v celoti na glasovanje. Želi pred tem še kdo besedo? Zlasti od tistih, ki so poklicani za konsistentnost. Ugotavljam, da ne in dajem zakon v celoti na glasovanje. Ugotovimo sklepčnost! (54 prisotnih.)</p>
               <p>Kdo je za? (43 poslancev.) Je kdo proti? (1 poslanec.)</p>
               <p>Ugotavljam, da smo zakon v celoti sprejeli. S tem zaključujem to točko dnevnega reda.</p>
               <p>Prehajamo k <title>22. TOČKI DNEVNEGA REDA - DRUGA OBRAVNAVA PREDLOGA ZAKONA O VRTCIH</title>.</p>
               <p>Predlog zakona je v obravnavo zboru predložila Vlada Republike Slovenije. Želi predstavnik Vlade besedo? Sprašujem predstavnika Vlade, če želi besedo pri predlogu zakona o vrtcih? (Ne.) Predlog zakona je obravnaval Odbor za kulturo, šolstvo in šport kot matično delovno telo. Želi poročevalec odbora besedo? (Ne.) Želi besedo predstavnik Sekretariata za zakonodajo in pravne zadeve? (Ne.) Prehajamo torej na obravnavo in odločanje o posameznih členih predloga zakona. Najprej seveda dajem na glasovanje običajni proceduralni sklep, da bomo o vseh tistih členih zakona, na katere ni bil vložen noben amandma, glasovali in pred tem jih seveda tudi obravnavali, skupno. Glasujemo o tem procedualnem sklepu. (40 prisotnih). Prosim vodje in sekretarje poslanskih skupin, da zagotovijo sklepčnost. Vračamo se le tisti vrsti dela, ki terja stalno prisotnost in sklepčnost. Ugotovimo sklepčnost! (47 prisotnih.)</p>
               <p>Kdo je za? (39 poslancev.) Je kdo proti? (Nihče.)</p>
               <p>Ugotavljam, da smo proceduralni sklep sprejeli.</p>
               <p>Dajem v obravnavo 4. člen in amandma, ki se glasi - pregled ste dobili z datumom 20. september. V šesti alinei se za besedo "vspodbujanje" dodajo naslednje besede: "doživljanje umetniških del in umetniškega izražanja", besede "umetniškega doživljanja in izražanja" pa se črtajo. Predlagatelj je matični odbor, Vlada amandma podpira. Ali želi kdo besedo o tem amandmaju? Ugotavljam, da ne in ga dajem na glasovanje. Ugotovimo sklepčnost! (39 prisotnih.) Ugotovimo sklepčnost! (49 prisotnih.)</p>
               <p>Kdo je za? (32 poslancev.) Je kdo proti? (Nihče.)</p>
               <p>Ugotavljam, da smo ta amandma sprejeli.</p>
               <p>Na glasovanje dajem 4. člen v celoti. Ugotovimo sklepčnost! (47 prisotnih.)</p>
               <p>Kdo je za? (37 poslancev.) Je kdo proti? (1 poslanec.)</p>
               <p>Ugotavljam, da smo 4. člen sprejeli.</p>
               <p>K 5. členu je vloženih pet amandmajev, in sicer: prvi odstavek se spremeni: "Vzgojno delo v vrtcih poteka v slovenskem jeziku." Predlagatelj je matični odbor, Vlada amandma podpira. Drugi: doda se nov drugi odstavek, ki se glasi: "Na območjih itd.", vendar matični odbor ta amandma umika, zato ga ne bom bral. Tretji: doda se nov drugi odstavek 5. člena, ki se glasi - je umaknjen. Imamo še četrtega: besedilo drugega odstavka 5. člena se spremeni, tako da se glasi: "Na narodno mešanih območjih, kjer živijo pripadniki slovenskega naroda in pripadniki italijanske narodne skupnosti, se v vrtcih, v katerih se uporablja slovenski jezik, otroci seznanjajo z italijanskim jezikom in v vrtcih, v katerih se uporablja italijanski jezik, otroci seznanijo s slovenskim jezikom." Predlagatelj je poslanska skupina italijanske in madžarske narodne skupnosti, gospa Maria Pozsonec je podpisala; matični odbor podpira, Vlada ne podpira. Peti: tretji odstavek se spremeni, tako da se glasi: "V vrtcih na narodno mešanih območjih, kjer živijo pripadniki slovenskega naroda in pripadniki madžarske narodne skupnosti, se v skladu s posebnim zakonom pri vzgojnem delu uporablja dvojezičnost oziroma slovenski in madžarski jezik." Predlagatelj je matični odbor in poslanska skupina italijanske in madžarske narodne skupnosti, zanjo gospa Maria Pozsonec, Vlada amandmaja ne podpira. Preostale amandmaje dajem v razpravo. Ali želi kdo besedo? Gospod minister, izvolite.</p>
            </sp>
            <sp xml:id="SDZ1-Redna-34-1995-09-21.sp16">
               <speaker>DR. SLAVKO GABER:</speaker>
               <p>Gospod podpredsednik, gospe in gospodje! Da ne bi bilo nejasnosti, bi želel opozoriti na to, da je sicer res, da Vlada ne podpira četrtega in petega amandmaja, vendar tem amandmajem tudi ne nasprotuje in to jemljem kot našo proceduralno napako in se za njo opravičujem.</p>
            </sp>
            <sp xml:id="SDZ1-Redna-34-1995-09-21.sp17">
               <speaker>PODPREDSEDNIK DR. LEV KREFT:</speaker>
               <p>Hvala. Ali želi še kdo besedo? Ugotavljam, da ne in prehajam h glasovanju. Na glasovanje dajem - gospod Battelli, izvolite.</p>
            </sp>
            <sp xml:id="SDZ1-Redna-34-1995-09-21.sp18">
               <speaker>ROBERTO BATTELLI:</speaker>
               <p>Hvala. Gre pač za to, da je osnovna dikcija zakona povsem dobronamerna, ampak ni dovolj jasna. Situacijo, čeprav na imperfekten način, le bolje pojasnjujeta četrti in peti amandma skupaj. Priporočljivo bi bilo, da jih proučite in podprete oba. Ker, če bolje pogledate, četrti rešuje in pojasnjuje situacijo, ki zadeva narodnostno mešano območja na Obali, medtem ko peti rešuje in pojasnjuje situacijo na narodnostno mešanih območjih Prekmurja. Obstajajo sicer določeni, čisto strokovni pomisleki predvsem o tem, da se v določenih vrtcih uporablja jezik, kar je, me opozarjajo strokovnjaki, nezadostno. Ne gre samo za uporabo jezika, ampak gre pravzaprav za celotno organiziranje poteka vzgoje v teh ustanovah in to se bo dalo spremeniti in urediti v tretjem branju. Nujno je pa, če hočemo urediti stvari tako kot je potrebno, odpreti in sprejeti četrti in peti amandma. Kot ste slišali, Vlada sama ne nasprotuje temu in ugotavlja, da bi bila taka rešitev konsistentna s strokovnimi dopolnili, ki bi jih potem dali v tretjem branju. Hvala lepa.</p>
            </sp>
            <sp xml:id="SDZ1-Redna-34-1995-09-21.sp19">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne in prehajamo h glasovanju. Na glasovanje dajem amandma k 5. členu pod točko 1. Ugotovimo sklepčnost! (49 prisotnih.)</p>
               <p>Kdo je za? (42 poslancev.) Je kdo proti? (4 poslanci.)</p>
               <p>Ugotavljam, da smo amandma sprejeli.</p>
               <p>Dajem na glasovanje amandma pod točko 4, na drugi strani pregleda. Ugotovimo sklepčnost! (47 prisotnih.)</p>
               <p>Kdo je za? (28 poslancev.) Je kdo proti? (13 poslancev.)</p>
               <p>Ugotavljam, da smo ta amandma sprejeli.</p>
               <p>Dajem na glasovanje še amandma pod točko 5. Ugotovimo sklepčnost! (47 prisotnih.)</p>
               <p>Kdo je za? (31 poslancev.) Je kdo proti? (3 poslanci.)</p>
               <p>Ugotavljam, da je amandma sprejet.</p>
               <p>Dajem na glasovanje 5. člen v celoti. Ugotovimo sklepčnost! (47 prisotnih.)</p>
               <p>Kdo je za? (31 poslancev.) Je kdo proti? (12 poslancev.)</p>
               <p>Ugotavljam, da smo ta člen sprejeli.</p>
               <p>K 9. členu je vložen amandma: doda se nov drugi odstavek, ki se glasi: "Za otroke, ki zaradi bolezni ne smejo biti vključeni v vrtec, se lahko predšolska vzgoja opravlja tudi na domu". Predlagatelj je matični odbor. Vlada amandma podpira.</p>
               <p>Želi kdo besedo? Ugotavljam, da ne in dajem amandma na glasovanje. Ugotovimo sklepčnost! (48 prisotnih.)</p>
               <p>Kdo je za? (36 poslancev.) Je kdo proti? (1 poslanec.)</p>
               <p>Ugotavljam, da smo amandma sprejeli.</p>
               <p>Dajem na glasovanje 9. člen v celoti. Ugotovimo sklepčnost! (48 prisotnih.)</p>
               <p>Kdo je za? (31 poslancev.) Je kdo proti? (2 poslanca.)</p>
               <p>Ugotavljam, da smo tudi člen sprejeli.</p>
               <p>Prehajam k 10. členu, kjer je vložen amandma: pred sedanjim odstavkov se doda nov prvi odstavek, ki se glasi: "Okoliš vrtca določi lokalna skupnost ali več lokalnih skupnosti z dogovorom". Predlagatelj je poslanska skupina Združene liste socialnih demokratov. Matični odbor in Vlada amandmaja ne podpirata.</p>
               <p>Želi kdo besedo? Ja, prosim, gospod minister, izvolite.</p>
            </sp>
            <sp xml:id="SDZ1-Redna-34-1995-09-21.sp20">
               <speaker>DR. SLAVKO GABER:</speaker>
               <p>Gospod podpredsednik, gospe in gospodje. Moja želja je zgolj opozoriti na dejstvo, da Vlada ne podpira tega amandmaja zaradi tega, ker je v 12. členu smiselno povzela to, kar je predlagano v prvem amandmaju k 10. členu. Hvala.</p>
            </sp>
            <sp xml:id="SDZ1-Redna-34-1995-09-21.sp21">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne in dajem ta amandma na glasovanje. Ugotovimo sklepčnost! (52 prisotnih.)</p>
               <p>Kdo je za? (15 poslancev.) Je kdo proti? (27 poslancev.)</p>
               <p>Ugotavljam, da ta amandma ni bil sprejet.</p>
               <p>Dajem 10. člen v celoti na glasovanje. Ugotovimo sklepčnost! (51 prisotnih.)</p>
               <p>Kdo je za? (31 poslancev.) Je kdo proti? (3 poslanci.)</p>
               <p>Ugotavljam, da smo 10. člen sprejeli.</p>
               <p>K 11. členu je vložen amandma, ki se glasi: Prvi in drugi odstavek 11. člena se nadomestita z besedilom, ki se glasi: "Javni in zasebni vrtec mora staršem v posebni publikaciji predstaviti programe, ki jih izvaja in njihove cilje, vsebino, metode dela in mnenje Strokovnega sveta Republike Slovenije za splošno izobraževanje o ustreznosti programov". Predlagatelj je gospod Sašo Lap, matični odbor in Vlada amandmaja ne podpirata. Želi kdo besedo? Ugotavljam, da ne in dajem amandma na glasovanje. Ugotovimo sklepčnost! (51 prisotnih.)</p>
               <p>Kdo je za? (12 poslancev.) Je kdo proti? (30 poslancev.)</p>
               <p>Ugotavljam, da amandma ni bil sprejet.</p>
               <p>Dajem 11. člen v celoti na glasovanje. Ugotovimo sklepčnost! (50 prisotnih.)</p>
               <p>Kdo je za? (29 poslancev.) Je kdo proti? (2 poslanca.)</p>
               <p>Ugotavljam, da smo člen sprejeli.</p>
               <p>K 12. členu je vložen amandma, ki se glasi: Na koncu tretjega odstavka se pred piko doda besedilo, ki se glasi "oziroma več lokalnih skupnosti, če se tako dogovorijo". Predlagatelj je matični odbor, Vlada amandma podpira. Želi kdo besedo? Ugotavljam, da ne in dajem ta amandma na glasovanje. Ugotovimo sklepčnost! (52 prisotnih.)</p>
               <p>Kdo je za? (30 poslancev.) Je kdo proti? (Nihče.)</p>
               <p>Ugotavljam, da smo amandma sprejeli.</p>
               <p>Dajem na glasovanje 12. člen v celoti. Ugotovimo sklepčnost! (52 prisotnih.)</p>
               <p>Kdo je za? (31 poslancev.) Je kdo proti? (Nihče.)</p>
               <p>Ugotavljam, da smo člen sprejeli.</p>
               <p>K 18. členu je vložen amandma, ki se glasi: V tretjem odstavku tega člena se črta beseda "predhodno". Predlagatelj je matični odbor, Vlada amandma podpira. Želi kdo besedo? Ne, zato dajem amandma na glasovanje. Ugotovimo sklepčnost! (52 prisotnih.)</p>
               <p>Kdo je za? (31 poslancev.) Je kdo proti? (2 poslanca.)</p>
               <p>Ugotavljam, da smo amandma sprejeli.</p>
               <p>Dajem na glasovanje 18. člen v celoti. Ugotovimo sklepčnost! (49 prisotnih.)</p>
               <p>Kdo je za? (32 poslancev.) Je kdo proti? (1 poslanec.)</p>
               <p>Ugotavljam, da smo člen sprejeli.</p>
               <p>Imamo predlog za nov 18.a člen, ki se glasi. Za 18. členom se doda nov 18.a člen, ki se glasi: "18.a člen. Varstvo na domu. Vrtec organizira za otroke, ki zaradi bolezni ne smejo biti vključeni v vrtec, vzgojo in varstvo otrok na domu. Vzgojo in varstvo otrok na domu lahko opravljajo osebe, ki izpolnjujejo pogoje iz drugega odstavka 18. člena tega zakona ter starši, skrbniki oziroma rejniki otroka. Vzgojo in varstvo iz prvega odstavka lahko organizira pravna oseba, ki ni vrtec, če je registrirana za opravljanje tovrstne dejavnosti in ima strokovne delavce, ki izpolnjujejo pogoje iz drugega odstavka 18. člena tega zakona. Natančnejše pogoje za opravljanje predšolske vzgoje na domu določi minister." Predlagatelj je matični odbor, Vlada amandma podpira. Želi kdo besedo? Ugotavljam, da ne in dajem ta amandma na glasovanje. Ugotovimo sklepčnost! (53 prisotnih.)</p>
               <p>Kdo je za? (32 poslancev.) Je kdo proti? (Nihče.)</p>
               <p>Ugotavljam, da smo ta novi člen sprejeli.</p>
               <p>Imamo še predlog za nov 20.a člen. Za 20. členom se doda novi 20.a člen, izvršilni predpis o dokumentaciji, ki se glasi: "Vrtci vodijo dokumentacijo o vzgojnem delu, ki ga predpiše minister." Predlagatelj je Vlada, matični odbor podpira. Želi kdo besedo? Ugotavljam, da ne in dajem ta amandma na glasovanje. Ugotovimo sklepčnost! (48 prisotnih.)</p>
               <p>Kdo je za? (22 poslancev.) Je kdo proti? (1 poslanec.)</p>
               <p>Ugotavljam, da smo ta amandma sprejeli in s tem tudi novi 20.a člen.</p>
               <p>K 21. členu so vloženi štirje amandmaji, in sicer, v prvem odstavku člena se za uvodno besedo vrtec vstavi naslednje besedilo: "ali druga neprofitna organizacija s koncesijo". Ostali tekst ostane nespremenjen. Predlagatelj je poslanska skupina Združene liste socialnih demokratov, matični odbor in Vlada amandmaja ne podpirata.</p>
               <p>Drugi. Na koncu drugega odstavka 21. člena se črta pika in doda besedilo "ali osebe, ki imajo vsaj 5 let izkušenj v vzgojno-izobraževalnem delu". Predlagatelj je Vlada, matični odbor amandma podpira.</p>
               <p>Tretji. V tretjem odstavku 21. člena se črta besedilo "obvladajo slovenski jezik in". Predlagatelj je Vlada, matični odbor podpira.</p>
               <p>Ter četrti. Doda se nov zadnji odstavek, ki se glasi: "Pod pogoji, določenimi s tem zakonom, lahko organizirajo občasno varovanje otrok na domu tudi druge pravne osebe, registrirane za opravljanje tovrstne dejavnosti." Predlagatelj je Vlada, matični odbor podpira. Želi kdo besedo? (Ne.) Dajem amandma pod točko 1 na glasovanje. Ugotovimo sklepčnost! (48 prisotnih.)</p>
               <p>Kdo je za? (11 poslancev.) Je kdo proti? (22 poslancev.)</p>
               <p>Ugotavljam, da ta amandma ni bil sprejet. Dajem na glasovanje amandma pod točko 2. Ugotovimo sklepčnost! (47 prisotnih.)</p>
               <p>Kdo je za? (35 poslancev.) Je kdo proti? (Nihče.)</p>
               <p>Ugotavljam, da je amandma sprejet.</p>
               <p>Na glasovanje dajem amandma pod točko 3. Ugotovimo sklepčnost! (51 prisotnih.)</p>
               <p>Kdo je za? (30 poslancev.) Je kdo proti? (Nihče.)</p>
               <p>Ugotavljam, da je amandma sprejet.</p>
               <p>Na glasovanje dajem še amandma pod točko 4. Ugotovimo sklepčnost! (51 prisotnih.)</p>
               <p>Kdo je za? (36 poslancev.) Je kdo proti? (Nihče.)</p>
               <p>Ugotavljam, da smo amandma sprejeli.</p>
               <p>Na glasovanje dajem še 21. člen v celoti. Ugotovimo sklepčnost! (46 prisotnih.)</p>
               <p>Kdo je za? (31 poslancev.) Je kdo proti? (1 poslanec.)</p>
               <p>Ugotavljam, da smo člen sprejeli.</p>
               <p>K 22. členu je vložen amandma, ki se glasi: V zadnjem odstavku se za besedo "trajni" doda besedilo "in se lahko posredujejo le vrtcu iz 21. člena tega zakona". Predlagatelj je Vlada, matični odbor podpira. Želi kdo besedo? (Ne.) Zato dajem amandma na glasovanje. Ugotovimo sklepčnost! (48 prisotnih.)</p>
               <p>Kdo je za? (34 poslancev.) Je kdo proti? (Nihče.)</p>
               <p>Ugotavljam, da smo amandma sprejeli.</p>
               <p>Na glasovanje dajem še 22. člen v celoti. Ugotovimo sklepčnost! (49 prisotnih.)</p>
               <p>Kdo je za? (29 poslancev.) Je kdo proti? (Nihče.)</p>
               <p>Ugotavljam, da je 22. člen v celoti sprejet.</p>
               <p>V obravnavo dajem 27. člen s tremi amandmaji. Prvi: Za dvopičjem se doda nova prva alinea, ki se glasi: "financiranje izravnave občinskih stroškov za javne vrtce". Predlagatelj je matični odbor, Vlada ne podpira. Drugi: Za dvopičjem se doda nova prva alinea, ki se glasi: "izravnava primanjkljaja sredstev za vrtce v lokalni skupnosti". Predlagatelj je poslanska skupina Združene liste socialnih demokratov, matični odbor in Vlada ne podpirata. In tretji: Tretja alinea 27. člena se spremeni tako, da se glasi: "Plačilo višjih stroškov za oddelke, kjer se pri vzgojnem delu uporablja italijanski jezik oziroma, kjer vzgojno delo poteka dvojezično v slovenskem in madžarskem jeziku ter za oddelke otrok Romov". Predlagatelja sta Roberto Battelli in Maria Pozsonec, matični odbor ne podpira, Vlada se ni opredelila. Želi kdo besedo? Gospod Roberto Battelli, izvolite.</p>
            </sp>
            <sp xml:id="SDZ1-Redna-34-1995-09-21.sp22">
               <speaker>ROBERTO BATTELLI:</speaker>
               <p>Spoštovane kolegice in kolegi! Ta amandma ima samo eno ambicijo. To je naslednja, da pojasni stvari, ker tako, kot je v osnovnem tekstu, je pač narobe napisano. Narobe je napisano zaradi tega, ker ni dvojezičnih vrtcev na Obali, jih ni, niti za slovenske otroke niti za italijanske otroke. Na Obali je sistem drugačen. So vrtci, v katerih poteka vzgoja v italijanskem jeziku in so vrtci, v katerih poteka vzgoja v slovenskem jeziku. V obeh primerih se otroci seznanjajo z drugim jezikom. Se pravi, v tistih, kjer poteka vzgoja v italijanskem jeziku, se otroci seznanjajo z drugim jezikom, v tistih, seveda na narodnostno mešanih območjih, to je 1 kilometer od Obale, računajte, torej v vrtcih, kjer poteka vzgoja v slovenskem jeziku se pa otroci seznanjajo z italijanskim jezikom. Enako je pri šolah. Zdaj tu piše: "Plačilo višjih stroškov dvojezičnih oddelkov za otroke italijanske in madžarske narodnosti". Ni dvojezičnih oddelkov, jih ni. S tem amandmajem mi povemo, da tega ni in upoštevamo obe stvarnosti, na Obali in v Prekmurju. Tako, da ne razumem, zakaj je nekdo proti temu, razen če ni problem v tem, da obstajajo neki vrtci samo v slovenskem jeziku in neki vrtci samo v italijanskem jeziku, kjer se pa otroci seznanjajo, kot sem povedal, z jezikom okolja. Če pa kdo pravi, da to ni prav, naj pove, da se ukinejo ti vrtci, da se naredi ne vem kaj, ampak situacija je taka. Zaradi tega priznam, da se mi zdi marsovska situacija ta, da lahko 18 poslancev ali pa 20 poslancev nasprotuje temu. Hvala lepa.</p>
            </sp>
            <sp xml:id="SDZ1-Redna-34-1995-09-21.sp23">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod dr. Slavko Gaber. Izvolite.</p>
            </sp>
            <sp xml:id="SDZ1-Redna-34-1995-09-21.sp24">
               <speaker>DR. SLAVKO GABER:</speaker>
               <p>Gospod podpredsednik, gospe in gospodje! Želel bi v imenu Vlade podpreti to formulacijo pod točko 3, ker tudi mi presojamo, da je jasnejša od osnovne formulacije. Hvala.</p>
            </sp>
            <sp xml:id="SDZ1-Redna-34-1995-09-21.sp25">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Gospod Rudi Moge, izvolite.</p>
            </sp>
            <sp xml:id="SDZ1-Redna-34-1995-09-21.sp26">
               <speaker>RUDI MOGE:</speaker>
               <p>Gospod podpredsednik, hvala za besedo. Ko smo se na odboru o tem opredeljevali, smo nekako ta postopek sodili tako, če pouk poteka samo v slovenskem jeziku, je samo ena situacija. Če pouk poteka samo v italijanskem jeziku, je podobna situacija, neprimerno in več imajo dela tisti učitelji, kjer pouk poteka dvojezično, zato smo bili pri tej osnovni, zato smo ostali pri osnovni formulaciji, ki je v zakonu in zaradi tega samo nismo tale amandma podprli.</p>
            </sp>
            <sp xml:id="SDZ1-Redna-34-1995-09-21.sp27">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne in dajem na glasovanje najprej, kot so me opozorili, amandma pod točko 2, ker je dlje od osnovnega predloga, nanaša se namreč na vse vrtce, medtem ko se pod točko 1 nanaša samo na javne vrtce. Najprej dajem na glasovanje amandma pod točko 2. Ugotovimo sklepčnost! (47 prisotnih.)</p>
               <p>Kdo je za? (16 poslancev.) Je kdo proti? (26 poslancev.)</p>
               <p>Ugotavljam, da ta amandma ni bil sprejet.</p>
               <p>Dajem zdaj na glasovanje amandma pod točko 1. Ugotovimo sklepčnost! (49 prisotnih.)</p>
               <p>Kdo je za? (37 poslancev.) Je kdo proti? (1 poslanec.)</p>
               <p>Ugotavljam, da smo ta amandma sprejeli.</p>
               <p>Dajem na glasovanje še amandma pod točko 3. Ugotovimo sklepčnost! Saj ta resor je zadolžen tudi za šport, tako da je v redu. (45 prisotnih.) Ni pomagalo. Ponovno prosim, da ugotovimo sklepčnost! Glasujemo o amandmaju k 27. členu pod točko 3. (51 prisotnih.)</p>
               <p>Kdo je za? (20 poslancev.) Je kdo proti? (19 poslancev.)</p>
               <p>Ugotavljam, da je bil amandma sprejet.</p>
               <p>Dajem na glasovanje 27. člen v celoti. Ugotovimo sklepčnost! (34 prisotnih.) Ponovno vas prosim, da ugotovimo sklepčnost. (47 prisotnih.)</p>
               <p>Kdo je za? (29 poslancev.) Je kdo proti? (7 poslancev.)</p>
               <p>Ugotavljam, da smo člen sprejeli.</p>
               <p>Dajem v obravnavo amandma k 30. členu, ki se glasi. Besedilo 30. člena se črta in nadomesti z besedilom: "Plačilo staršev se določi na podlagi lestvice, ki starše razvršča v razrede, upoštevaje dohodek na družinskega člana v primerjavi s povprečno plačo na zaposlenega v Sloveniji in upoštevaje premoženje družine. Če je v vrtec vključen več kot en otrok iz družine starši za starejše otroke plačujejo za en dohodkovni razred nižjo ceno." Predlagatelj poslanska skupina Liberalne demokracije Slovenije. Želi kdo besedo? Ugotavljam, da ne in dajem ta amandma na glasovanje. Ugotovimo sklepčnost! (49 prisotnih.)</p>
               <p>Kdo je za? (28 poslancev.) Je kdo proti? (1 poslanec.)</p>
               <p>Ugotavljam, da smo ta amandma sprejeli in s tem spremenili celoten 30. člen.</p>
               <p>V obravnavo dajem 31. člen z amandmajem. 31. člen se spremeni, tako da se glasi: "Lestvico ter dohodke, prejemke in premoženje, ki se upoštevajo za določitev plačila, način njihovega ugotavljanja ter način in postopek uveljavljanja subvencij določi Vlada na predlog ministra, pristojnega za predšolsko vzgojo." Predlagatelj je poslanska skupina Liberalne demokracije Slovenije. Ali želi kdo besedo? Piše predlagatelja, ampak navedena je pa samo skupina. Gre tudi za druge poslance, to se pravi, v pregledu je oznaka napačna. Ne gre samo za eno poslansko skupino, ampak gre za več tudi drugih poslank in poslancev. Ali želi kdo besedo? (Nihče.) Zato dajem ta amandma na glasovanje. Ugotovimo sklepčnost! (45 prisotnih.) Ugotovimo sklepčnost! (43 prisotnih.) Ugotovimo sklepčnost! Zdaj vam lahko samo to rečem, da še ne bomo tako kmalu končali. Prosil bi, da sodelujete. (47 prisotnih.)</p>
               <p>Kdo je za? (33 poslancev.) Je kdo proti? (2 poslanca.)</p>
               <p>Ugotavljam, da smo ta amandma in s tem tudi celotni novi 31. člen, novo besedilo 31. člena sprejeli.</p>
               <p>K 32. členu sta vložena dva amandmaja.</p>
               <p>V tretjem odstavku člena v prvi vrstici se številka "85%" nadomesti s številko "50%". Predlagatelj je poslanska skupina Združene liste socialnih demokratov, matični odbor in Vlada ne podpirata. Drugi: Doda se četrti odstavek, ki se glasi: "V primeru, da na območju lokalne skupnosti ni javnega vrtca, se obseg sredstev iz prejšnjega odstavka izračuna na podlagi povprečnega obsega sredstev, ki se v Republiki Sloveniji zagotavlja na otroka v javnem vrtcu". Predlagatelj je Vlada, matični odbor podpira. Želi kdo besedo? (Nihče.) Zato dajem na glasovanje najprej amandma pod točko 1. Ugotovimo sklepčnost! (48 prisotnih.)</p>
               <p>Kdo je za? (21 poslancev.) Je kdo proti? (23 poslancev.)</p>
               <p>Ugotavljam, da amandma ni bil sprejet.</p>
               <p>Dajem na glasovanje amandma pod točko 2. Ugotovimo sklepčnost! (43 prisotnih.) Preden bom ponovno prosil, da ugotovimo sklepčnost, jaz vem, da nas je dovolj v dvorani, res pa je, da smo na meji in bi prosil sekretarje poslanskih skupin, da opravijo svojo nalogo in da ugotovijo, kje so tiste poslanke in poslanci, ki jih v dvorani ni, pa so na začetku seje v dvorani bili in jim razložijo, da Državni zbor dela v veliki dvorani. Glasujemo o amandmaju pod točko 2. Ugotovimo sklepčnost! (49 prisotnih.)</p>
               <p>Kdo je za? (34 poslancev.) Je kdo proti? (1 poslanec.)</p>
               <p>Ugotavljam, da smo amandma sprejeli.</p>
               <p>Dajem na glasovanje 32. člen v celoti. Ugotovimo sklepčnost! (50 prisotnih.)</p>
               <p>Kdo je za? (35 poslancev.) Je kdo proti? (Nihče.)</p>
               <p>Ugotavljam, da smo ta člen sprejeli.</p>
               <p>Prehajam k amandmaju za novo 2.a točko četrtega poglavja in nov 34.a člen. Za 34. členom se doda nova 2.a točka in 34.a člen, ki se glasita. 2.a - Vzgoja in varstvo otrok na domu. 34.a člen - Obseg sredstev. Vrtcu oziroma drugi pravni osebi, ki organizirajo vzgojo in varstvo otrok na domu, pripadajo sredstva v višini, ki jih lokalna skupnost zagotavlja zasebnim vrtcem. Sredstva iz prejšnjega odstavka se dodelijo na podlagi odločbe o dovolitvi vzgoje in varstva otrok na domu, ki jo izda šolska uprava, na območju katere ima otrok stalno bivališče. Predlagatelj je matični odbor, Vlada amandma podpira. Želi kdo besedo? (Ne.) Zato dajem amandma na glasovanje. Ugotovimo sklepčnost! (49 prisotnih.)</p>
               <p>Kdo je za? (34 poslancev.) Je kdo proti? (Nihče.)</p>
               <p>Ugotavljam, da smo amandma sprejeli.Prehajam k 37. členu. Naziv "organizator higienskega režima in organizator prehrane", v prvem in zadnjem odstavku 37. člena se zamenjajo z nazivom "vodja službe za prehrano in zdravstveno-higienski režim". Predlagateljica je gospa Mateja Kožuh-Novak in poslanska skupina Socialdemokratske stranke Slovenije. Matični odbor in Vlada amandmaja ne podpirata. Ta amandma je povezan, neločljivo celo piše, z amandmajem k 55. členu.</p>
               <p>Želi kdo besedo? Ugotavljam, da ne in dajem ta amandma na glasovanje. Ugotovimo sklepčnost! (48 prisotnih.)</p>
               <p>Kdo je za? (15 poslancev.) Je kdo proti? (18 poslancev.)</p>
               <p>Ugotavljam, da ta amandma ni bi sprejet in neločljivo prehajam k amandmaju k 55. členu, ki se glasi: "Naziv organizator prehrane in organizator zdravsteno-higieskega režima v prvem, drugem in tretjem odstavku 55. člena naj se zamenja z nazivom vodja službe za prehrano in zdravstveno-higienski režim". Predlagateljica je gospa Mateja Kožuh Novak in pa poslanska skupina Socialdemokratske stranke Slovenije. Matični odbor in Vlada ne podpirata. Ugotovimo sklepčnost! (49 prisotnih.)</p>
               <p>Kdo je za? (14 poslancev.) Je kdo proti? (20 poslancev.)</p>
               <p>Ugotavljam, da ta amandma ni bil sprejet.</p>
               <p>Dajem na glasovanje 55. člen v celoti. Ugotovimo sklepčnost! (46 prisotnih.)</p>
               <p>Kdo je za? (33 poslancev.) Je kdo proti? (1 poslanec.)</p>
               <p>Ugotavljam, da smo 55. člen sprejeli.</p>
               <p>Dajem na glasovanje še 37. člen v celoti. Ugotovimo sklepčnost! (49 prisotnih.)</p>
               <p>Kdo je za? (35 poslancev.) Je kdo proti? (4 poslanci.)</p>
               <p>Ugotavljam, da smo 37. člen sprejeli.</p>
               <p>42. člen, amandma: 42. člen se spremeni tako, da se glasi: "Evidenca plačil staršev vsebuje podatke o dohodkih, prejemkih in premoženju družinskih članov, številu družinskih članov, plačilu staršev. Ustanovitelj zbira te podatke zaradi določitve plačil in evidence plačevanje. Ustanovitelj zbira podatke iz prve in druge alinee prvega odstavka tega člena samo za starše, ki uveljavljajo znižano plačilo storitev vrtca". Predlagatelj je poslanska skupina Liberalne demokracije Slovenije, zraven pa so še druge poslanke in poslanci. Ta naziv, sem bil opozorjen, je tu v pregledu zaradi tega, ker je rok za druge vlagatelje potekel.</p>
               <p>Sprašujem, če želi kdo besedo? Ja, gospod Janez Kopač.</p>
            </sp>
            <sp xml:id="SDZ1-Redna-34-1995-09-21.sp28">
               <speaker>JANEZ KOPAČ:</speaker>
               <p>Hvala lepa. Tako, kot že za prejšnja dva amandmaja istih predlagateljev, gre tudi v tem primeru za amandma, ki je prvotno nastal pod peresom gospoda Lenarčiča in mene. Vsebinsko pa ta amandma, glede na obstoječi člen, pomeni samo to, ker se mi zdi pomembno poudariti, da evidence zbira ustanovitelj, torej občina, ki seveda lahko da pooblastilo za ažuriranje evidenc tudi vrtcu, ne pa več vrtec. Obvezno vrtec, tako kot je do sedaj veljalo in kot tudi predvideva zakon. To je pomembno zaradi tega, da se vrtce razbremeni tega nepotrebnega dela. To je pomembno zaradi tega, da se zmanjša možnost morebitne zlorabe osebnih podatkov, in to je pomembno zaradi tega, ker bi hipotetično lahko prišlo do situacije, ko bi vrtec sicer zbiral evidence, vendar ne bi želel, ker nikjer v zakonu ne piše, da mora, hipotetično se pa lahko to zgodi v praksi. Ne bi želel torej podati ali pa predati podatkov, vsaj agregatnih podatkov iz evidence ustanoviteljev, torej občini, ki pa je plačnik subvencij, kakršne zakon pač predvideva. Prišlo bi torej do nevzdržne situacije, ko mora občina nekaj plačevati, ne more pa imeti možnosti, da bi vsaj agregatno podatke preverila. To se lahko v praksi zgodi, čeprav seveda verjetno bi to bilo silno redko, če bi sploh bilo. Skratka iz teh treh vidikov se mi zdi pomembno ta člen popraviti v skladu s tem amandmajem. In da ne bi bil problem z avtorstvom, še enkrat povem, da je že v prvi obravnavi to idejo podal tudi gospod  Lenarčič in menim, da je en velik civilizacijski premik v odnosu med državo oziroma oblastjo in institucijami, ki opravljajo neko javno storitev. Hvala lepa.</p>
            </sp>
            <sp xml:id="SDZ1-Redna-34-1995-09-21.sp29">
               <speaker>PODPREDSEDNIK DR. LEV KREFT:</speaker>
               <p>Hvala. Ali želi še kdo besedo? Ugotavljam, da ne in dajem amandma na glasovanje. Ugotovimo sklepčnost! (46 prisotnih.)</p>
               <p>Kdo je za? (28 poslancev.) Je kdo proti? (2 poslanca.)</p>
               <p>Ugotavljam, da smo amandma sprejeli. Narejen je velik civilizacijski premik. 42. člen smo spremenili v celoti.</p>
               <p>K 43. členu je vložen amandma: v 43. členu se v drugem odstavku za besedo "pomoč" postavi pika, nadaljevanje besedila pa se črta. Predlagatelj je skupina poslancev s prvopodpisano gospo Viko Potočnik, matični odbor in Vlada ta amandma podpirata. Ali želi kdo besedo? Ugotavljam, da ne in dajem amandma na glasovanje. Ugotovimo sklepčnost! (49 prisotnih.)</p>
               <p>Kdo je za? (31 poslancev.) Je kdo proti? (Nihče.)</p>
               <p>Ugotavljam, da smo amandma sprejeli.</p>
               <p>43. člen v celoti dajem na glasovanje. Ugotovimo sklepčnost! (50 prisotnih.)</p>
               <p>Kdo je za? (29 poslancev.) Je kdo proti? (2 poslanca.)</p>
               <p>Ugotavljam, da smo člen v celoti sprejeli.</p>
               <p>Imamo predlog za novi 49.a člen. Za 49. členom se doda novo 9. poglavje: Kazenska določba, prehodne in končne določbe pa postanejo novo 10. poglavje zakona. Doda se 49.a člen: Odgovorna oseba, ki se glasi: "Z denarno kaznijo najmanj 50 tisoč tolarjev se za prekršek kaznuje odgovorna oseba vrtca, če je v oddelek prvega starostnega obdobja vključenih več kot 12 otrok in v oddelek drugega starostnega obdobja več kot 22 otrok"; prvi odstavek 17. člena: "Če sta v oddelku prvega starostnega obdobja vzgojitelj in pomočnik vzgojitelja hkrati prisotna manj kot 6 ur in v oddelku drugega starostnega obdobja manj kot 4 ure dnevno"; drugi odstavek 17. člena: "Če zaposli strokovnega delavca, ki ne izpolnjuje pogojev"; 37. člen: če ne vodi predpisanih zbirk podatkov; 40., 41., 42., 43., 44., 45., 46. in 47. člen. Predlagatelj je Vlada, matični odbor podpira. Ali želi kdo besedo? (Ne.) Zato dajem ta amandma na glasovanje. Ugotovimo sklepčnost! (51 prisotnih.)</p>
               <p>Kdo je za? (35 poslancev.) Je kdo proti? (1 poslanec.)</p>
               <p>Ugotavljam, da smo ta amandma sprejeli.</p>
               <p>K 50. členu je vložen amandma, ki se glasi: doda se tretji odstavek, ki se glasi: "Določbe 26. in 27. člena tega zakona se začnejo uporabljati v proračunskem letu 1996. V proračunskem letu 1995 za financiranje uporabljajo določbe zakona o organizaciji in financiranju vzgoje in izobraževanja, Uradni list Republike Slovenije, številka 12/91-1. Predlagatelj je Vlada, matični odbor podpira. Ali želi kdo besedo? Ugotavljam, da ne in dajem amandma na glasovanje. Ugotovimo sklepčnost! (48 prisotnih.)</p>
               <p>Kdo je za? (33 poslancev.) Je kdo proti? (Nihče.)</p>
               <p>Ugotavljam, da smo amandma sprejeli.</p>
               <p>Dajem na glasovanje še 50. člen v celoti. Ugotovimo sklepčnost! (48 prisotnih.)</p>
               <p>Kdo je za? (34 poslancev.) Je kdo proti? (Nihče.)</p>
               <p>Ugotavljam, da smo člen sprejeli.</p>
               <p>Naslednji je predlog za nov 52.a člen. Za 52. členom se doda novi 52.a člen, ki se glasi: "Medicinske sestre in zdravstveni tehniki na delovnem mestu vzgojiteljic v oddelkih za otroke do dve leti starosti, ki imajo na dan uveljavitve tega zakona končano 4-letno srednjo šolo ter najmanj 5 let delovnih izkušenj na tem delovnem mestu, lahko še naprej opravljajo to delo". Predlagatelj je Vlada, matični odbor podpira. Želi kdo besedo? Ugotavljam, da ne in dajem ta amandma na glasovanje. Ugotovimo sklepčnost! (47 prisotnih.)</p>
               <p>Kdo je za? (40 poslancev.) Je kdo proti? (Nihče.)</p>
               <p>Ugotavljam, da smo nov 52.a člen sprejeli.</p>
               <p>V obravnavo dajem amandma k 53. členu: V tretji vrstici drugega odstavka se beseda "sedmih" nadomesti z besedo "petih". Predlagatelj je gospod Sašo Lap, matični odbor in Vlada ne podpirata. Želi kdo besedo? Ugotavljam, da ne in dajem amandma na glasovanje. Ugotovimo sklepčnost! (48 prisotnih.)</p>
               <p>Kdo je za? (15 poslancev.) Je kdo proti? (23 poslancev.)</p>
               <p>Ugotavljam, da amandma ni bil sprejet.</p>
               <p>Dajem na glasovanje 53. člen v celoti. Ugotovimo sklepčnost! (48 prisotnih.)</p>
               <p>Kdo je za? (27 poslancev.) Je kdo proti? (1 poslanec.)</p>
               <p>Ugotavljam, da smo člen sprejeli.</p>
               <p>O 55. členu smo že glasovali, zato dajem v obravnavo in na glasovanje vse ostale člene zakona, h katerim ni bil vložen noben amandma. Želi kdo besedo? Ugotavljam, da ne in dajem vse ostale člene zakona na glasovanje. Ugotovimo sklepčnost! (49 prisotnih.)</p>
               <p>Kdo je za? (42 poslancev.) Je kdo proti? (Nihče.)</p>
               <p>Ugotavljam, da smo vse ostale člene zakona sprejeli.</p>
               <p>Dajem v obravnavo naslov zakona. Želi kdo besedo o naslovu zakona? (Nihče.) Zato dajem naslov zakona na glasovanje. Ugotovimo sklepčnost! (49 prisotnih.)</p>
               <p>Kdo je za? (35 poslancev.) Je kdo proti? (Nihče.)</p>
               <p>Ugotavljam, da smo naslov zakona sprejeli.</p>
               <p>Dajem na glasovanje še sklep, da predlagatelj pripravi zakon za tretjo obravnavo. Ugotovimo sklepčnost! (48 prisotnih.)</p>
               <p>Kdo je za? (33 poslancev.) Je kdo proti? (3 poslanci.)</p>
               <p>Ugotavljam, da smo ta sklep sprejeli.</p>
               <p>S tem zaključujem to točko dnevnega reda.</p>
               <p>Prehajamo na <title>23. TOČKO DNEVNEGA REDA - DRUGA OBRAVNAVA PREDLOGA ZAKONA O OSNOVNI ŠOLI</title>.</p>
               <p>Predlog zakona je v obravnavo zboru predložila Vlada Republike Slovenije. Ali želi predstavnik Vlade besedo? Proceduralno gospa Jadranka Šturm.</p>
            </sp>
            <sp xml:id="SDZ1-Redna-34-1995-09-21.sp30">
               <speaker>JADRANKA ŠTURM-KOCJAN:</speaker>
               <p>V imenu LDS prosim za 15 minut odmora, da se pred obravnavo predloga zakona o osnovni šoli pogovorimo še o nekaterih stvareh. Hvala.</p>
            </sp>
            <sp xml:id="SDZ1-Redna-34-1995-09-21.sp31">
               <speaker>PODPREDSEDNIK DR. LEV KREFT:</speaker>
               <p>Prosil bi, da se ob tem, ko se boste pogovarjali o nekaterih stvareh, vse poslanske skupine dogovorijo o prisotnosti in sodelovanju v nadaljevanju seje. Sejo bomo nadaljevali ob 11.45 uri.</p>
            </sp>
            <stage type="time">(Seja je bila prekinjena ob 11.45 uri in se je nadaljevala ob 11.50 uri.)</stage>
            <sp xml:id="SDZ1-Redna-34-1995-09-21.sp32">
               <speaker>PODPREDSEDNIK DR. LEV KREFT:</speaker>
               <p>Spoštovane kolegice poslanke, spoštovani kolegi poslanci, gospe in gospodje nadaljujemo z zasedanjem. Prosim, da ugotovimo prisotnost v dvorani. Ugotavljamo prisotnost v dvorani. Še vedno ugotavljamo prisotnost v dvorani. Ugotavljam, da je v dvorani prisotnih 50 poslank in poslancev, Državni zbor je torej sklepčen in lahko nadaljuje z delom.</p>
               <p>Sprašujem poslansko skupino Liberalne demokracije Slovenije, ki je zaprosila za odmor, ali želi besedo pred nadaljevanjem? (Ne.)</p>
               <p>Torej prehajamo h glasovanju. Prejeli ste pregled amandmajev, datiran z 20. septembrom 1995, k 23. točki dnevnega reda, pri kateri smo še naprej, torej h predlogu zakona o osnovni šoli, ki ga imamo v drugi obravnavi. K temu pregledu je dodatno prišel samo en amandma h 8. členu. Nanj vas bom opozoril, ko pridemo v pregledu do tega mesta. Pred tem pa dajem na glasovanje sklep proceduralne narave, da bomo o vseh tistih členih zakona, h katerim ni bil vložen noben amandma, glasovali in seveda pred tem obravnavali skupno. Ugotovimo sklepčnost! (50 prisotnih.)</p>
               <p>Kdo je za? (38 poslancev.) Je kdo proti? (1 poslanec.)</p>
               <p>Ugotavljam, da smo ta sklep sprejeli.</p>
               <p>K prvemu členu je vložen amandma: Prvi odstavek se spremeni tako, da se glasi: "Ta zakon ureja obvezno izobraževanje, ki ga izvajajo osnovne šole in nižje gimnazije." Predlagatelj je poslanska skupina Socialdemokratske stranke Slovenije. Matični odbor in Vlada amandmaja ne podpirata.</p>
               <p>Besedo ima gospod dr. Jože Pučnik, izvolite.</p>
            </sp>
            <sp xml:id="SDZ1-Redna-34-1995-09-21.sp33">
               <speaker>DR. JOŽE PUČNIK:</speaker>
               <p>Spoštovani! Ni mi jasno, kako bo predsedujoči sedaj, nekje omogočil realno razpravo o teh problemih, ki so doslej še ostali sporni. S tem prvim amandmajem se pravzaprav naša stranka dotika nekih vprašanj, ki se vlečejo tako skozi ta zakon naprej, pa tudi skozi zakon o gimnazijah. Gre za načelno odločitev o šolskem sistemu, ki se tukaj, s to pripombo takorekoč neopazno načenja in se seveda vleče potem skozi tekst celotnega zakona in seveda skozi zakon o gimnazijah. Poglejte! Gre za načelno stališče o naslednjem. Če gradimo nek izobraževalni sistem, je tukaj seveda potrebno upoštevati vse mogoče kriterije, od socialnih, kognitivnih, organizacijskih in kaj jaz vem kakšnih še. Predlogi zakona se sigurno ukvarjajo s temi problemi in so tudi našli neke rešitve na ta vprašanja, ostalo je pa nerešeno naslednje vprašanje. Ali je res tako socialno nujno in pravno gledano pravično, da se pravzaprav s tem sistemom šolanja onemogoči možnost določenemu procentu učencev, ki se za to v soglasju s svojimi starši odločijo in gredo na neko zahtevnejšo šolo. To je osnovno vprašanje.  Ali naj naš šolski sistem to možnost drži odprto, torej omogoča to pravico, omogoča prostovoljno odločanje za zahtevnejše kriterije preverjanja znanja, ali pa se enostavno iz teh ali onih argumentov, katera seveda imajo v ozadju tudi svoja strokovna mnenja in se pravzaprav ta možnost določenemu procentu otrok s sprejemanjem takšnega sistema šolanja tako rekoč vnaprej onemogoči. Odločanje za gimnazije je seveda, in zato je osnovni problem, katerega načenjamo tudi s tem amandmajem. Odločanje za gimnazijo je seveda prostovoljno, je seveda delo na gimnaziji je prav tako podvrženo javni kontroli kakor vse ostalo šolstvo itn.. Samo s tem, da se pa pravzaprav ta zgodnejša diferenciacija po 6. razredu ne dopušča, se enostavno odvzame neka možnost. Jaz menim, da že iz čisto pravnih razlogov, to ni pravilno. Drugi so seveda zdaj naslednji, psihološki in kaj jaz vem kakšni razlogi še. Vsi vemo, ne bi teh stvari zdaj razpletal. Zato samo omenim. Slovenija smo majhna dežela. Če hočemo obstati v tej kruti Evropi, za katero smo se odločili in verjetno tudi druge alternative nimamo, potem moramo graditi predvsem na tej sivi substanci, kolikor je pri nas pač bo. In jo moramo pač s tem sistemom maksimalno razvijati. Mi si ne moremo privoščiti, da bo potem alokacija nekih določenih funkcij se opirala na druge kriterije, bodisi poznanstva bodisi pripadnosti tej ali oni strani, temveč mi moramo uveljavljati čimveč kriterijev, ki so nekje v strokovnem področju objektivno določeni. In mislim, da spada uspeh v enem solidnem šolskem sistemu in prepričan sem, da ga deloma že imamo in da ga še bomo in moramo ga tudi izboljšati, da ni bolj objektivnih kriterijev o sposobnosti posameznih mladih ljudi, kakor so tudi šolski uspehi. To seveda ni vse. In marsičesa šola sigurno ne zajema, marsikaterih dimenzij osebnosti šolski pouk ne more zajeti. Vse to je res, vse to poznamo. Ampak, kar je na tem racionalno preverljivem področju, so verjetno šolski uspehi tisti, ki bi morali omogočati, da nekateri talentirani mlajši ljudje prihajajo tudi potem na mesta, ki njihovim sposobnostim odgovarjajo, ne pa, da so potem razne volilne in drugačne oblike odločanja o alokaciji tega ali onega. Kar zadeva razvijanja sposobnosti, tu gredo tudi mnenja strokovnjakov zelo narazen, na vsak način ni tako evidentno, da je ta oblika šolanja, ki jo sedaj ta zakon in ta minister predlaga, da je to edina možna, ki so jo lahko predstavljamo. So še druge variante in naj opozorim, da recimo dežele v naši okolici, to je Avstrija, Madžarska, južna Nemčija in še nekatere druge, imajo v bistvu ta gimnazijski sistem, bodisi 7 ali 8-letno gimnazijo. Jaz mislim, da je osnovni argument, s katerim se tukaj moramo ukvarjati, argument, ali sme šolski sistem načelno onemogočiti hitrejšo diferenciacijo za tiste, ki se prostovoljno ali pa ki bi se prostovoljno, zanje odločili. Jaz mislim, da ne sme, jaz mislim, da tukaj mi posegamo celo na področje, nisem pravnik, na področje z ustavo zagarantiranih pravic, kajti šolski sistem ni nekaj tako nedolžnega in ni mogoče enostavno reči, bodo pač učitelji, profesorji v srednji šoli kasneje omogočili z raznimi zahtevnejšimi kurzi in tako naprej. Poglejte, pri takem gledanju se prezre naslednje dejstvo. Mi vemo pri starejših, pri nas igrajo kategorije kot prestiž že neko veliko vlogo. Pri otrocih je to vsaj v tolikšni meri prav tako razširjeno. In prestiž nekega izobraževalnega programa ni samo sredstvo diferenciranja, razlikovanja med otroci, kar tudi deloma je, temveč je istočasno takorekoč neizčrpen vir motiviranja. Tudi tega se moramo zavedati, ker pač živimo v svetu, ki je daleč od neke idealne harmonične družbe ali harmoničnih razmer. Živimo v svetu in če uvajamo tudi tržništvo in tako naprej, to življenje je dokaj brutalno, je brezobzirno in je zdaj seveda tudi na šolskem sistemu, da uveljavlja bolj ali manj ali pa čim bolj legitimne oblike tekmovanja in  s tem pravzaprav omejuje možnost tistih sredstev tekmovanja za boljšo alokacijo v družbi, ki jo pač druga sredstva od politike do raznih drugih poznanstev, sorodstev in tako naprej tudi predstavljalo in sigurno še dolgo tudi bodo predstavljale, ker je tako tudi v drugih deželah, ki so morda v tem korak ali dva že pred nami. Zato jaz mislim, da gre tukaj neodvisno od argumentov, ki seveda tudi imajo svojo težo, ki govorijo proti temu, jaz te argumente tudi poznam. Ampak neodvisno od tega je, da se mi zavedamo, da mi s takšnim šolskim sistemom jemljem določenemu, ponavljam sistem, procentu otrok neko možnost, ki bi jo po mojem razumevanju vsaj duha te naše ustave morali imeti. Naj povem iz lastne izkušnje. V Severni Nemčiji so tudi sprejeli pred približno, kaj jaz vem 20 leti tudi takšen podoben sistem, ki ga ta predložena zakonodaja predlaga. Jaz sem imel na visoki šoli možnost kontakta, bi rekel z učenci, ki so šli skozi stari sistem in tudi s tistimi, ki so šli skozi novi. Naj tudi priznam, da sem bil v začetku zelo navdušen pristaš takega spremenjenega sistema takrat v Nemčiji, kakor ga zdaj ministrstvo tudi predlaga. Videl sem prednosti in gledal sem predvsem na socialno komponento, gledal sem predvsem na to, da otroke v takem sistemu dalj časa ščitimo pred diferenciranjem, pred tistim razlikovanjem boljši in slabši in tako naprej, in to je mene takrat nekako prepričalo, da je pozitiven takšen sistem. Jaz sem kmalu po tistem, ko sem te maturante sam, torej imel ožji kontakt z njimi pri predavanjih, pri izpitih in tako naprej, jaz vam zatrjujem naslednje, v teku desetih let se je zadeva, se je tudi nivo bistveno spremenil. Res, in to na slabše. To so zdaj izkušnje, ki seveda niso neki znanstveni dokaz ampak iz teh izkušenj skušam tudi zdaj argumentirati in te izkušnje so bile tiste, ki so privedle do spremembe mojega stališča. Zdaj bi recimo psihologi lahko natančneje razložili, kako poteka ta razvoj kognitivnih sposobnosti in tako naprej. Poenostavljeno ali pa bi rekel sociološko rečeno je po mojem tukaj potrebno poudariti naslednje. Hiter trening zviševanja nivoja mišljenja od konkretnega k abstraktnejšemu omogoča hitrejši razvoj seveda abstraktnejših strategij mišljenja in razpolaganja z informacijami. In bistvo izobraževanja je v tem, da pravzaprav razvijamo programe, to se pravi kompetence, kako otroci s podatki operirajo, ne pa da se bremenijo in da so bolj kot je to potrebno, koncentrirani samo na to, da čim več podatkov konzumirajo. Za podatke imamo danes razne pripomočke od učbenikov do elektronskih in ta razvoj bo sigurno še hitro šel. Torej, jaz vidim na tem področju, v tem sklopu argumentov vidim tudi jasno možnost utemeljeno zagovarjati tezo, da je potrebno otrokom, ki se za to odločijo že v relativno zgodnji dobi, to se pravi pri 12 letu, omogočiti postopno uveljavljanje nekih drugih instrumentov, instrumentov razmišljanja, nek širši, nek višji abstraktni nivo in s tem postopoma tudi ostrejše kriterije, kakor drugim, s predpostavko, da se tako enim kakor drugim enako omogoči socialno ozadje, enako zagotovijo učila in razni drugi pripomočki, to se pravi, da so tukaj povsem izenačeni, samo da jim sistem le nudi neko možnost intenzivnejšega razvijanja svojih sposobnosti. Naj omenim še to, da je v sklopu teh naših predlogov, o katerih bomo verjetno danes in jutri še govorili, da je poudarek tudi na naknadnem prehajanju v obeh smereh. To se pravi prehajanju iz osnovne šole v gimnazijo tudi po 12. letu in obratno seveda, prehajanju iz gimnazijo znova v osnovno šolo. To mora biti zagotovljeno in če ni dovolj pozornosti pri konkretnem izvajanju posvetimo prav tem mehanizmom naknadnega prehajanja, če pač izkušnje k temu silijo, jaz mislim, da se mi, izognemo vsem tistim hujšim argumentom, ki upoštevajo, bi rekel psihološke konflikte, prestižne socialne in druge probleme, ki so pač povezani tudi s tem tekmovanjem v šoli.</p>
               <p>In na koncu bi, ker mislim, da itak že predolgo govorim o tem amandmaju, bi opozoril še naslednje. Ne delajmo si iluzije, da je šola neko humano vzdušje, kjer se otroci samo z igro učijo. Šola je težko garanje, je hudo delo, je velik napor, tako za učitelje, predvsem pa seveda tudi za učence. To je delo, ki ga ne moremo v ničemer razlikovati od t.i. poklicnega dela in zato si ne delamo iluzij, da bomo mi tukaj s čimbolj t.i. navidezno humanim pristopom, da bomo s tem otroke čim dalj časa tako rekoč zaščitili pred to tekmovalno mrzlico življenja, da bomo mi s tem kaj dosegli. Mi moramo omogočiti, da do te diferenciacije pride, neodvisno kako razmišljamo o človeku. Ljudje se glede na svoje kongnitivne sposobnosti in glede na voljo te sposobnosti razvoja močno razlikujejo. To je dejstvo in tega dejstva noben šolski sistem ne bo spravil s tega sveta. In to dejstvo naj šolski sistem tudi upošteva in omogoča pač tistemu procentu otrok, da gre v te zahtevnejše variante. Zato spoštovane kolegice in kolegi, ker se tukaj začenja pravzaprav diskusija tudi o tem vprašanju, prosim za razumevanje tudi za ta stališča in prosim predvsem za to, ne prepovejmo, mi ne smemo onemogočati našim otrokom tudi tovrstnih odločitev, in to že pri 12. letu, če se za to seveda odločijo. Če je predpostavljena prostovoljnost, jaz tukaj ne vidim niti psiholoških, niti socialnih protiargumentov. Hvala lepa.</p>
            </sp>
            <sp xml:id="SDZ1-Redna-34-1995-09-21.sp34">
               <speaker>PODPREDSEDNIK DR. LEV KREFT:</speaker>
               <p>Hvala lepa. Na vprašanje o postopku, ki ste ga postavili v začetku, gospod dr. Jože Pučnik, lahko odgovorim, da nameravam uporabiti enak postopek kot včeraj. Namreč nekateri amandmaji vaše poslanske skupine, ne vsi seveda, so prinesli nove konceptualne rešitve in te so seveda med seboj povezale večje število dva ali več amandmajev. Sklepam, da je najugodneje za predlagatelja in za vsebino predloga, da se razprava o takem novem predlogu, ki pomeni več amandmajev k različnim členom pač opravi v celoti na enem mestu. Torej najbolje seveda na tistem mestu, ko se ta rešitev pojavi v zakonu prvič, ne glede na to, ali je sedaj to ključno mesto ali je ključno mesto kasneje. To se pravi, da bom tudi tokrat povezal razpravo in glasovanje o tem amandmaju z vašim amandmajem k 3. členu na tretji strani pregleda in bom podobno ravnal tudi pri drugih predlogih te vrste, ki so povezani med seboj. Zato seveda je sedaj čas, da se opravi, kdor pač to želi, razprava o celotnem predlogu, kot ga je razložil gospod dr. Jože Pučnik. Želi kdo besedo? Ja, izvolite! Dr. France Bučar, izvolite!</p>
            </sp>
            <sp xml:id="SDZ1-Redna-34-1995-09-21.sp35">
               <speaker>DR. FRANCE BUČAR:</speaker>
               <p>Spoštovani zbor! Jaz sem tudi v težavah, ko se sedaj vključujem v to razpravo, ker se sedaj pravzaprav nekako vračamo na razpravo v prvi fazi te zakonske materije. Namreč, jaz sem pri razpravi v prvi fazi zagovarjal tezo, da bi uvedli gimnazijo kot eno od alternativnih možnosti. Poudaril sem, da nisem strokovnjak za to področje. Vendarle, na to vprašanje pravzaprav mi nismo dobili odgovora, ampak enostavno mislimo zdaj rešitev, ki enostavno gimnazijo izključuje. Saj ne vem, kako naj se zdaj s kakršnim koli amandmajem vključimo v ta koncept, ker pravzaprav sleherni amandma, se strinjam z vami, predstavlja celotno novo konstrukcijo celega zakona. Vendarle, nismo pa mi še razrešili vprašanja, zakaj gimnazija ne, oziroma zakaj taka ureditev, kot je sedaj predlagana. Jaz še vedno nisem prepričan, še enkrat poudarjam, nisem strokovnjak za to področje. Čeprav sem sam čez gimnazijske zadeve šel. Poglejte, jaz se strinjam s svojim predgovornikom, da je to eno od fundamentalnih vprašanj, kako čim bolj izkoristiti tiste naše intelektualne sposobnosti, ki jih ta naša država ima. Če smo danes govorili o tem, da je treba, kaj jaz vem, gospodarno ravnati z zemljo, z energetskimi viri in tako naprej, jaz bi rekel, da vsaj s to substanco, ki je pa najbolj redka, se pravi s pametjo pa ne moremo delati brez kakršnega koli ozira na varčnost in na maksimalno  koristnost. To je zdaj ena stvar. Potem, treba je tudi vedeti, da znanje kot ga jaz razumem, ni samo akumulacija nekih določenih spoznanj in tako naprej, ampak gre tudi za popolnoma drugačen način mišljenja. Poglejte, torej ta koncept, kot je zdaj uveljavljen, po moji presoji gre za to, da se akumulira zdaj do neke določene mere, potem gre pa prestop v resnici, če gremo na to kombinacijo, ki je seveda tudi v uradniškem sistemu in tako naprej, se pravi ne samo do neke točke, potem se pa nadaljuje, ampak pravzaprav ti že v teku stopiš na vzporedni tir, ki ni samo kvantitativno različen ampak je tudi kvalitativno različen. In jaz mislim, da je to stvar, ki jo je treba resno razločiti. Ali veste razloge zakaj? Jaz ne morem teh stvari kar tako enostavno sprejeti, ampak se jaz potem strinjam  s tem, vsaj delno, če ne s pregoni, da je pravzaprav to diskriminacija, ki je seveda lahko ustavno vprašljiva, ali želim jaz različno diferencialno vzgojo za svoje otroke ali kakorkoli. Jaz mislim, da to ni toliko vprašanje ustavne ureditve, ker je konec koncev dolžnost, da hodiš v šolo, itak oblastno statuirana, se  pravi, sistem je pravzaprav, da moraš v šolo hoditi, je to pravzaprav poseg v tvoje pravice in neodvisnost, ampak se pravi, tega ne bi mogel zagovarjati, pač pa zagovarjam stališča, da moramo, mislim racionalno in pametno je zagotoviti možnosti te diferenciacije. Mislim, čeprav zdaj v svoji diskusiji nekoliko preskakujem na drugi tir. Ravno to vprašanje se je pojavilo v taki ostrini recimo sedaj ob vprašanju vpisa na univerzo. Kakšen vihar pravzaprav v naši družbi smo vzbudili ravno ob tem vprašanju. In to niso majhne stvari, mi smo določenim ljudem enostavno onemogočili takorekoč življenjsko kariero iz čisto bi rekel uradniških ali pa upravnih razlogov. Čeprav ni bil to namen, jaz sem prepričan, gotovo ni bil to namen tega. Ampak, to smo objektivno naredili, to je naravnost strahota, kar se je pojavilo v našem sistemu.</p>
               <p>In jaz pa mislim, da tu pa gre za ustavno kategorijo, vsak državljan ima pravico šolanja na vseh stopnjah. In mi smo tukaj pravzaprav s tem dejansko močno kršili ustavno načelo. In se ne moremo izgovarjati, češ dobro je, tudi zunaj recimo v Angliji imajo numerus clausus, omejeno število za vpis ravno na recimo najbolj pomembnih univerzah, to je sicer res, toda če nisi sprejet na to univerzo, greš pa na drugo, imaš celo vrsto možnosti, pri nas pa teh možnosti nimamo. To samo mimogrede, jaz mislim, da je to ob tej priliki, ko govorimo o možnosti diferenciacije sprejema, o teh stvareh dejansko za misliti, da tukaj pravzaprav že nekako vgrajujemo začetek te diferenciacije, ki je pa ustavno resnično vprašljiva, to kar s pravne strani. Mislim, vsebinsko se mi pa zdi, da z vso rezervo kot nestrokovnjak vendarle mislim, da je potrebno in skoraj nujno za nas kot maloštevilen narod, najboljše je, da tako rečemo, mislim, da poskušamo to našo intelektualno  substanco čim bolje izkoristiti. Mislim, da tukaj pravzaprav v neki meri blokiramo in gledamo na neki egalitarizem, ki po mojem nima osnove v tem, kar hočemo iz šolskega sistema narediti. In bi želel dejansko, da dobimo vsaj pojasnilo, tako, ki bo zagovornike gimnazije prepričalo, da je ta rešitev boljša. Po mojem mnenju ta rešitev škodi naši usmerjenosti v kvaliteto. Hvala lepa.</p>
            </sp>
            <sp xml:id="SDZ1-Redna-34-1995-09-21.sp36">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Slavko Gaber, izvolite.</p>
            </sp>
            <sp xml:id="SDZ1-Redna-34-1995-09-21.sp37">
               <speaker>DR. SLAVKO GABER:</speaker>
               <p>Gospod podpredsednik, gospe in gospodje. Res je, kar ugotavlja dr. Bučar. Mi smo o tem vprašanju razpravljali ob prvi obravnavi in takrat prišli do neke odločitve. Sam niti najmanj ne želim reči, da je enkrat za vselej takšna ali drugačna odločitev zveličavna. Moram pa na tem mestu povedati, da ob tem, ko se strinjam z marsičem, kar je vsebinsko rečenega o teh vprašanjih, vendarle drži, stoji tudi nekaj drugih dejstev. Tudi tukaj, v tej kvalitetni diskusiji, ki je doslej tekla na to temo, ta dejstva niso niti bila zanikana. Najverjetneje bi težko kdo zagovarjal, da so se zgodile neke bistvene spremembe stanja stvari na ravni stroke, od takrat, ko smo nazadnje o tem diskutirali. Sam verjamem, da ni odveč omeniti, da je prav v tej točki celotne strukture šolske zakonodaje dosežena verjetno strokovno ena najvišjih stopenj konsenza, strokovnega konsenza ljudi v tej državi, ki se seveda ukvarjajo s sistemskimi vprašanji šolstva. Dosežen je torej konsenz tako v nekdanjem strokovnem svetu, tistem pred sedaj obstoječim v slavnem Lazarinijevem strokovnem svetu. Meni je bilo čast takrat v tistem svetu sodelovati v zelo obširnih in temeljitih razpravah, kjer so strokovnjaki za to področje razlagali, zakaj tako in zakaj ne drugače, ko smo se takrat koncem 80-ih odločali o tem, da ponovno uvedemo gimnazijo in je bilo govora predvsem o tem, kakšno gimnazijo uvesti. Sklep tistega strokovnega sveta je bil, na osnovi razprav, da naj se omogoči čimširši spekter diferenciacije v naših šolah. Naj se to preveri. Naj se to spremlja. In v primeru, da bodo evalvacije dokazale, da je ta povečan spekter diferenciacije, ki jo kar v številnih šolah že uvajamo, tista prava rešitev, da naj bi potem tako tudi uredili sistem. Rečeno še drugače. Mi tukaj z rešitvami, ki so predlagane, sledimo dvojini dediščini. Ena je dediščina tega uvajanja, ki se je resda začelo znotraj starega režima, je tisti sistem, termin uporabljam ...(nerazumljive besede)..., brez nekih pretiranih konotacij. Začelo se je takrat, vendar so to bili, drznil bi si reči, tudi znanilci druge, drugačne Slovenije. To je pol dediščine. Drugi del dediščine, strokovne, na katero se sam moram opirati kot minister v tem primeru, je dejstvo, da so tri koncepcije, ki so bile naročene, ena še pred dr. Vencljem, torej pod dr. Horvatom, upam, da pravilno beležim, kdo je kdaj bil minister, druga pod dr. Vencljem in tretja v času te ekipe na ministrstvu. Pri vseh treh so prišli strokovnjaki do zelo podobnih sklepov, povečati diferenciacijo tudi na ravni osnovne šole, vendar ne iti v radikalno zunanjo diferenciacijo. Pri tem so se naslanjali tudi na tuje strokovnjake. Skilberg, van Brugen so naprimer med bolj znanimi sodobnimi teoretiki, ki jih tudi Svet Evrope kliče na pomoč, kadar o teh vprašanjih razpravlja. Van Brugen je imel, mislim, da nosilni referat na Malti 92. Sveta Evrope prav na to temo. Kaj ugotavljajo? Ugotavljajo, da se edukacija v Evropi približno tam nekje od šestdesetih let tega stoletja naprej giblje v smeri, ki jo označujejo z angleškim izrazom going comprehensive. Želijo reči, da so pravzaprav, pa tega ne pravim zaradi tega, ker je gospod Pučnik socialni demokrat, prevladale ideje, ki jih je v Evropi socialdemokracija postavljala kot prve. Če me spomin ne vara, je ena najbolj značilnih točk tista točka iz Arfurdskega programa iz leta verjetno 1896. To je Evropa privzela, to Evropa danes pelje in če citiram, če navedem van Brugna, on trdi, da je to trend, ki ga pozna tako Švedska, Francija, Italija, večina Anglije, Wales, pa tudi dežele, posamične dežele, Nemčija je tukaj različna, dr. Pučnik je pravilno opozoril na to, da ne kaže mešati Bavarske z nekaterimi drugimi deli, Nizozemska, Avstrija in tako naprej, povsod je ta "going comprehensive", je to postalo načelo, po katerem se ti sistemi razvijajo. Trdijo še več, drugi avtorji, ki so empirično spremljali, kaj se dogaja, ko vstopimo v takšen sistem edukacije, so ugotovili, da empirične raziskave ne potrdijo teze, ki je na prvi pogled sprejemljiva vsakomur od nas, tudi sam bi verjel na osnovni ravni, da bi to moralo biti tako, vendar razlika je med prvo predstavo in med tem, ko se nekaj resno spremlja, naj potrdijo torej teze, da špica, se opravičujem, ker uporabljam rahlo čudne in neprimerne izraze, zna manj, če jo imate v dobrih šolah, kot če jo imate v radikalno diferenciranih prav posebnih šolah. Raziskave tega niso pokazale. Lahko tudi povem, na katere raziskave smo se mi pri tem modelu naslanjali. To je Walford, to je Vep, to je Slavin, so teoretiki, ki so se s tem največ ukvarjali. Trdijo obrnjeno, da pa te raziskave pokažejo, da ta pridobi, ti niti ne izgubijo niti ne dobijo to, kar imate na primer za Bežigradom, to niti ne pridobi niti ne izgubi. Pridobijo pa drugi, ki v takšnem oddelku so. Zato zagovarjajo isti avtorji, tako imenovano kooperativno učenje in ob njem predlagajo oblike tako imenovane notranje diferenciacije z elementi zunanje. Kaj to pomeni? Pomeni predvsem to, da zagovarjajo potrebnost po tem, da se uvede možnost za izbirne predmete in za različne ravni, na katerih posamični predmeti tečejo. Na ta način, seveda s tem, da se nasloni na izkušnjo, ki je tudi pri nas v zadnjih letih, tam od leta 1989 bolj na široko našla prostor v šolah, in izkušnja je dobra, tudi evalvacije kažejo, da gremo v pravo smer, in da se nasloni tudi na trende, ki so v Evropi zares prevladujoči, gospe in gospodje. Danes je bila tukaj omenjena Madžarska, zadnje poročilo publikacije Sveta Evrope kaže na to, da so se Madžari odločili, potem ko so poskusili po letu 1990 varianto radikalne zunanje diferenciacije, da postopoma odstopijo do tega poizkusa, da se torej Evropa prevladujoče, zares prevladujoče odloča za model, ki ga tukaj prinaša ponujena zakonodaja. Zato vem, da bi sicer diskusija lahko bila dolga, da je mogoče prinesti obilo argumentov z različnih stvari. Med nami je tudi sicer kdo v naši ekipi, ki ve dosti povedati tudi o psiholoških elementih, o tem kaj drži, o tem kako se pospešuje razvoj vsaj, kadar pristopimo k stvari dokaj resno na znanstven način. Med nami ni najbolj kompetentnih strokovnjakov za ta vprašanja, ker parlament pač ni institucija, ki na ta način funkcionira, niti klasičen liberalni parlament ni tako funkcioniral tisti npr. brkovski ali pa kakšen njemu konservativen, po konservativnosti podoben. Vendarle verjamem, da je zadosti argumentov za to, da ne vstopamo v radikalno drugačne vode, od tistih, v katere nas že pelje s povečano diferenciacijo ta zakonodaja. Ta diferenciacija se bo naložila na razlikovanje, ki ga prinaša lastninjenje in na razlikovanje, ki ga nasploh prinaša drugačen sistem v tej družbi. Razlike se bodo povečale in ne verjamem, da jih je potrebno še dodatno povečevati. Razpolagam z empiričnimi podatki, ki več kot jasno kažejo, da mi t.i elitne šole že imamo. Vsak detajlnejši vpogled, vpogled n.pr. v rezultate mature to lahko demonstrira emperično. Kdor je pozorno pogledal sestavo korpusa 127 maturantk in maturantov koncem prejšnjega tedna v Cankarjevem domu, je že iz tistega lahko izluščil marsikaj. Diferenciacija je že na delu, je spodobno velika; mi jo omogočamo še dodatno z diferenciacijo celo z elementi zunanje diferenciacije. Če bi šli dlje, se bojim, da bi tvegali eksperiment, ki ni nujen. Ne trdim, da ni mogoč. Zato, gospe in gospodje, predlagam, da ostanemo pri tem, kar zakonodaja prinaša, seveda zakonodaja se ne sprejema zadnjič v tem Državnem zboru, tudi šolska ne, če pa se bo pokazalo, da druge države gredo v drugo smer, bo verjetno čez določen čas to storila tudi Slovenija. Ta trenutek trendi v Evropi potrjujejo smer, ki jo predlagajo rešitve v zakonodaji. Hvala.</p>
            </sp>
            <sp xml:id="SDZ1-Redna-34-1995-09-21.sp38">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima. Ja, zdaj smo pa že pred odmorom. Jaz predlagam, da opravimo razpravo, če se strinjate? Ali želite, da prekinemo? Če menite, da bo o tem še več razprave, potem je boljše, da prekinemo. Dobro, pol ure. To se pravi, da bomo nadaljevali to točko dnevnega reda ob 14. uri. Hvala lepa.                                    </p>
            </sp>
            <stage type="time">(Seja je bila prekinjena ob 12.31 uri in se je nadaljevala ob 14.10 uri.)</stage>
            <sp xml:id="SDZ1-Redna-34-1995-09-21.sp39">
               <speaker>PODPREDSEDNIK DR. LEV KREFT:</speaker>
               <p>Prosim vodje in sekretarje poslanskih skupin, da zagotovijo prisotnost poslank in poslancev v dvorani, da bomo lahko nadaljevali z delom. Spoštovane kolegice poslanke, spoštovani kolegi poslanci, gospe in gospodje! Nadaljujemo z delom Državnega zbora na njegovi 34. seji. Za popoldanski del sta se opravičila gospod Oman po 16. uri in.... Se opravičujem. Gospa Irena Oman po četrti uri in gospa Ljerka Bizilj po 15.40 uri. To je dodatno opravičilo k dopoldanskim.</p>
               <p>Sicer pa prosim, da ugotovimo prisotnost! Ugotavljamo prisotnost! Prosim, da vsi zasedete svoja mesta. Še vedno ugotavljamo prisotnost. Ni še prepozno, ja gospod Kopše, kadar koli pridete notri. Ugotavljamo prisotnost! Ugotavljam, da je prisotnih 56 poslank in poslancev. Državni zbor je torej sklepčen in lahko odloča.</p>
               <p>Tudi popoldne so bili seveda povabljeni predstavniki Vlade Republike Slovenije, ki jih lepo pozdravljam.</p>
               <p>Delo bomo nadaljevali z isto, torej 23. točko dnevnega reda. Ostali smo pri razpravi o amandmaju k 1. členu predloga zakona o osnovi šoli, ki ga imamo v drugi obravnavi.</p>
               <p>Za repliko je zaprosil gospod dr. France Bučar, za njim pa sta prijavljena še dr. Jože Pučnik in gospod Žarko Pregelj. Izvolite gospod Bučar.</p>
            </sp>
            <sp xml:id="SDZ1-Redna-34-1995-09-21.sp40">
               <speaker>DR. FRANCE BUČAR:</speaker>
               <p>Hvala za besedo. Replika je bolj čuden naslov za tisto, kar mislim jaz reči, ker ne mislim polemizirati, ampak obratno. Moram reči, da sem bil zelo ohrabren s tistim, kar sem slišal s strani gospoda ministra. Namreč, če sem ga pravilno razumel, upam, da sem ga pravilno razumel, tudi on stoji na stališču, da, in je navajal celo vrsto predhodnih avtoritet, ki vse zagovarjajo potrebno diferenciacijo v šoli. In mislim da sem ga pravilno razumel, on stoji na tem stališču. Hkrati sem tudi razumel, kar je popolnoma razumljivo, da vztraja na tem sistemu kot je postavljen. To se pravi, ti dve izhodišči sta formalno nekako v nasprotju, zato bi jaz - pa ne zaradi tega, da bi hotel biti kooperativen - prav izhajajoč, nadaljujoč tisto, kar je on pravzaprav rekel, to diferenciacijo, bi predlagal, da poizkušamo to osnovno misel, ki je tukaj notri in za kar imam tudi podlago v 2. členu, ki pravi med drugim: omogočanje osebnostnega razvoja učencev v skladu z njihovimi sposobnostmi in zakonitostmi razvoja itn. Se pravi, če ne ustanovimo gimnazije kot posebne institucije, kar izgleda, da s tem sistemom ni združljivo, pa lahko na osnovi tegale vendarle poizkušamo stvari toliko dopolniti in izpopolniti, da bi lahko mogoče nekoliko bolj formalizirali to določbo. To se pravi, kako tudi institucionalno urediti, da bi v okviru te šole, te strukture v posameznih razredih in pravzaprav lahko vzporedno uvedli, ne gimnazijo, pouk, ki bi to diferenciacijo omogočal in ki bi dejansko omogočil nadarjenim, posebej nadarjenim otrokom ta hitrejši, kvalitetnejšo drugačen način progresa v svoje izobraževanje. Mislim, da bi se to dalo, ker to pa vendarle posega globoko v ta celotni tekst zakona in ker tu ne morem predložiti čisto konkretnih amandmajev, bi jaz apeliral pravzaprav, če se s tem strinja gospod minister, eventualno potem resor sam oziroma Vlada poizkušala eventualno malo dopolniti na ustreznih mestih te stvari, tako da bi tisto, kar sem jaz razumel, da je tudi njihovo stališče, tudi s tega vidika lahko skozi ta zakon spravili, tako da bi dejansko pravzaprav v veliki meri dosegli to, kar želimo, ne da bi menjali celoten sistem. Toliko je moj predlog. Hvala lepa.</p>
            </sp>
            <sp xml:id="SDZ1-Redna-34-1995-09-21.sp41">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod doktor Jože Pučnik.</p>
            </sp>
            <sp xml:id="SDZ1-Redna-34-1995-09-21.sp42">
               <speaker>DR. JOŽE PUČNIK:</speaker>
               <p>Gospod predsedujoči, jaz bi le še dal eno pripombo na izvajanje gospoda ministra prej. Če sem ga prav razumel in mislim, da sem ga prav razumel, priznava pomen notranje diferenciacije, kakor jo tudi ti zakoni predvidevajo. Tudi zakon o osnovni šoli itn. Prav tako je omenil, da vidi tudi nek določen smisel v določenih oblikah zunanje diferenciacije in on dopušča možnost, da bi po izkušnjah itn., morali začeti, če bi izkušnje to pokazale, razmišljati v tej smeri. K tej njegovi izjavi, mislim, da sem jo približno pravilno interpretiral, bi mogoče poudaril še naslednje. Notranja diferenciacija ima sigurno en svoj sistem, samo manjka ji nekaj, manjkajo pri notranji diferenciaciji, s tem je mišljeno enostavno, da se znotraj enega razreda delajo različne storilnostne skupine, oblikujejo tudi ločeno za različne predmete, recimo en učenec je lahko pri angleščini v kurzu a), je lahko pri slovenščini v kurzu b) in podobne reči. Če jaz prav razumem, da bi šel razvoj v tej smeri. Samo pomanjkljivost tega notranjega diferenciranja je v tem, odvzame otrokom možnost, da se s temi zunanjimi znaki zunanjega diferenciranja na nek način tudi uveljavljajo pred drugimi. Vem, da ima to socialno tudi negativni prizvok. Morda tudi psihološko, ampak če nekdo reče, jaz sem pa gimnazijec, je s tem seveda uveljavljanje, uvaja se tudi razlikovanje med ljudmi, seveda, med otroci samimi, samo to so zdaj negativni aspekti tega zunanjega razlikovanja, pozitivne pa vidim v tem, ker se s tem zgradi celotna motivacijska struktura tudi pri otrocih, kajti ta svoj prestiž, ki ga eventualno uživajo v okolju, so pripravljeni plačevati z več dela, z intenzivnejšim delom, mogoče z manj prostega časa in podobno. Zato,  gospod minister, vidim, torej imam občutek, da se morda v tem konceptu prešibko ocenjujejo motivacijski učinki elementov zunanjega diferenciranja in mislim, da prav recimo ta model gimnazije, bodisi v smislu, kakor je kolega Bučar tukaj nakazal, bodisi v smislu kakor kažejo ti naši amandmaji, bi morali tudi, bi rekel, ta vir spodbujanja učencev v šolskem sistemu uporabiti. No, to ni v bistvu nič novega, to je v bistvu nekak dodatek na vaše razmišljanje, gospod minister, mislim pa, da so v tem sedanjem konceptu zakona elementi zunanjega razlikovanja prešibko poudarjeni. Mislim, da bi te zunanje oblike morali širše, in po mojem prepričanju je to seveda uveljavljanje gimnazijskega sistema, kar pa ta zakon v sedanji obliki, kakor je predložen seveda ne predvideva. Hvala lepa.</p>
            </sp>
            <sp xml:id="SDZ1-Redna-34-1995-09-21.sp43">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Žaro Pregelj. Izvolite.</p>
            </sp>
            <sp xml:id="SDZ1-Redna-34-1995-09-21.sp44">
               <speaker>ŽARKO PREGELJ:</speaker>
               <p>Spoštovani! S tem ko se je odprlo vprašanje v bistvu nižje gimnazije oziroma take ali drugačne diferenciacije v osnovni šoli, smo dejansko odprli eno osnovnih vprašanj. Zavedati se moramo, da to ni vprašanje zgolj ozko usmerjeno na razločevanje med sposobnejše in manj sposobne, ali pa lahko celo rečemo grdo nesposobne učence. V bistvu se taka ali drugačna diferenciacija v vsaki šoli, v vsakem razredu zgodi tako ali drugače, običajno se dogaja stihijsko in jo zelo malokrat uspejo pedagogi, učitelji ugotoviti in jo tudi ustrezno oblikovati. Običajno se te zadeve opazi šele v višjih razredih osnovne šole, takrat ko je v bistvu že prepozno in se več ne da odpraviti vzrokov; posledice se zelo težko ublažijo in na koncu se samo čaka, da tak razred čimprej izgine s šole. Kaj se dogaja? Dogaja se, da se že zelo zgodaj, se že v prvem razredu osnovne šole, ko se pojavijo take ali drugačne informacije pri učencih o njihovi uspešnosti, začnejo pojavljati določena primerjanja, razlikovanja in podobno med učenci samimi. Poznam primere, ko celo v tistem pouku, ko še ni ocenjevanja, obstaja nekih eksperimentov trenutno v državi, kjer se do tretjega razreda ne ocenjuje, tudi v teh primerih učenci prej ali slej ugotovijo, da pač nekdo v razredu skoraj nikoli nič ne zna, nekdo pa zna vedno vse in se pojavi določena vrednostna presoja. Jasno je, da tudi pedagog, ali pa učitelj na to nekoliko vpliva hote ali pa nehote. Ker to so v bistvu, bom rekel podrobnosti. Dejstvo je, da prej ali slej, najkasneje pa v višjih razredih, se v razredu zelo jasno ve, katera skupina je zelo sposobna in katera skupina je manj sposobna. Najhujše je, če so ta razmerja izredno nenormalna. Običajno vemo, da je razdelitev sposobnosti po eni taki zelo značilni krivulji Gausovi in podobnih, imamo pa tudi primere, ko so določeni razredni kolektivi na primer ločeni skoraj pol pol, polovica zelo sposobnih, polovica pa zelo malo sposobnih in v tistem primeru nastopijo izredno nenavadne socialne razmere v takih kolektivih. Zgodi se, da prihaja do hudih trenj, sploh, če se zraven pridruži še mogoče drugačno kulturno okolje manj sposobnih, mogoče celo priseljenci in podobno. V takem trenutku je jasno vprašanje naslednje: kaj naredimo za tiste učence, ki so vsaj povprečno, ali pa celo nadpovprečno, običajno so nadpovprečno sposobni, pa se to v osnovni šoli ne vidi. Zakaj se ne vidi? Zato, ker mora na koncu učitelj skrbeti za približno enakovreden uspeh vseh in skrbi predvsem za tisto skupino, ki bistveno zaostaja in pozablja na to skupino, ki bi v bistvu lahko veliko bolj napredovala. Nakar se zgodi, da se s tem poleg tega, da se mu zniža nekakšen kriterij, nivo pričakovanja po rezultatu tudi med učenci samimi, ni nobene potrebe, da bi se skupina, ki je sicer sama po sebi dobra, kakor koli trudila za še boljši uspeh. Še hujše je, če se zgodi to v razredu, ki je zelo izenačen, kjer je zelo malo nadpovprečnih, pa tudi zelo malo podpovprečno sposobnih, ko so vsi zelo povprečni, pa tudi ne dajo od sebe več, kajti enostavno nimajo nobene potrebe. To je mogoče eden od manjših primerov. Dogajajo se različni socialni momenti, ki na koncu rezultirajo tako, da bo pač skupina, ki je v osnovni šoli po testih nadpovprečno sposobna, imela v srednji šoli potem kot rezultat čisto povprečen uspeh, običajno dober in se lahko zgodi, da se iz te skupine na fakulteti nihče ne pojavi ob diplomi čez pet let. Te razmere so zelo značilne za tako šolo kot smo jo imeli do nedavno oziroma marsikje imamo še vedno. Ko gre v bistvu za pristop, kjer se želi nuditi enako znanje, enak trud vsem enako s tem, da se pa jasno vedno vleče tistega, ki zaostaja. V tem smislu je ta pobuda, da se opravi določena diferenciacija že malo prej, umestna. Dogaja se še eden drugi primer, veste, da so si tudi osnovne šole med seboj zelo različne. Sploh v večjih mestih imamo dobre mestne šole in malo slabše primestne šole, ali pa zelo slabe vaške šole. Običajno predvsem starši intelektualci v višjih razredih prešolajo, če se le da, če le uspejo svoje otroke na boljše mestne osnovne šole. To se dogaja tako ali drugače, ker enostavno vedo, da je v določenem okolju tudi zaradi strukture kadra večja zahtevnost in se po tej logiki pojavi na koncu tudi večja kvaliteta znanja. O tem povejo profesorji na srednjih šolah. Vpraša te, od kje si prišel. Odgovor je zelo kmalu jasen, ko primerjajo znanje iz različnih osnovnih šol. To je nekakšno preverjanje, čisto neorganizirano, ki poteka pa že desetletja in zaradi tega sprašujem predlagatelja zakona, ali je možno tako oblikovati diferenciacijo, da bo do neke mere dovolj jasna. Mi se zavedamo, da je zelo popularna teza o nekakšni notranji diferenciaciji. Prej je minister uporabil še drugi izraz, mislim, da ne bom naredil napake, o neki radikalni diferenciaciji ste govorili in podobno. Vse to lepo in prav, toda, boste ustvarili pogoje, da bo to možno? Veste, da običajen učitelj pri 33-ih učencih tega ne zmore. Pri 30-ih tudi ne, pri 27-ih tudi, pri 25-ih morda, pa ne vedno. Mogoče pri 22-ih. Enostavno je treba iti pod 20. Taka diferenciacija je delo z grupo. Grupa, ki pa je nad 12, 15 učencev, ni več grupa, je že množica. In zato se v bistvu pojavi ta problem. Običajno uspe učitelj pri taki metodi dela rešiti, v navednicah bom povedal, mogoče kakšnega genialca, da ne izgine, da se ga ne pozabi. Večino, povprečno do nekoliko nadpovprečno sposobnih učenih, pa zaobide. Z njimi ni nobenih problemov, imajo zadovoljiv uspeh, delajo sorazmerno redno, toda ne naredijo nič več, kar bi lahko naredili glede na svojo sposobnost. In tukaj mislim, da je glavna rezerva in glavni potencial naše šole, ki jo je treba nekako sprožiti, aktivirati. Zato sprašujem, ali je možno sedaj to pobudo, ki se sedaj izraža kot neka nižja gimnazija, se pravi kot dve vrsti osnovne šole v višjih razredih, ali drugi stopnji, kolikor želite, ali je to možno artikulirati v neko smiselno strukturo v ta zakon? Jaz se bojim, da sedanja praksa tega ne omogoča. Ni ugodna ne materialna, zaenkrat, ne število učencev, ne usposobljenost kadra. Niti časovna obremenjenost, o kateri smo že na tej seji govorili. Tudi to je izredno pomemben faktor. Učitelj, ki dela več kot štiri ure na dan z učenci, bo težko izvajal notranjo diferenciacijo. Jo lahko sicer z metodo dela, toda ne vedno, redko kdaj, mogoče enkrat na mesec kvalitetno, ostalo pa tako kot pride pač. Zato menim, da je ta dilema, ki se je takoj na začetku obravnave tega zakona odprla, izredno pomembna in jo kaže razrešiti. Ne iti preko zgolj s preglasovanjem. Ne bo nihče imel korist od tega. Kajti ta diferenciacija, še enkrat poudarjam, če ni namensko urejena, poteka stihijsko. Zelo odvisno od socialne strukture posameznega razrednega kolektiva. Zelo odvisno od kadra, ki dela na posamezni šoli in še mogoče kakšnih drugih dejavnikov. Tako, da se sprašujem, ali ni mogoče boljše taka dejstva nekako usmeriti in jih nadzorovati, kot pa jih pustiti naključju. Kajti naključja so včasih dobra, praviloma pa ne. In bi prosil ministra, ali pa koga drugega iz ekipe, ki predlaga zakon, da poskuša na to odgovoriti. Hvala lepa.</p>
            </sp>
            <sp xml:id="SDZ1-Redna-34-1995-09-21.sp45">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Gospod Franc Černelič, izvolite. Potem pa mislim, da se je javil tudi gospod minister. Ja, v redu. Bo na koncu odgovarjal.</p>
            </sp>
            <sp xml:id="SDZ1-Redna-34-1995-09-21.sp46">
               <speaker>FRANC ČERNELIČ:</speaker>
               <p>Hvala lepa, gospod predsedujoči. Seveda jaz o stroki ne morem tukaj razpravljati, vendar bi opozoril na eno dejstvo pri tematiki nižja gimnazija in pa seveda drugačni način dela v osnovni šoli. Tudi sam sem pravzaprav v generaciji, ki je obiskovala takrat, pred časi, še nižjo gimnazijo. Rad bi opozoril na dejstvo, da verjetno ni mogoče imeti ob vsaki šoli, osnovi šoli tudi nižjo gimnazijo, če bi se za to odločili. Če pa to ni mogoče, potem pa pomeni, da začnemo otroke, 10, 11 let, pravzaprav odvajati iz domačega kraja. Da je to lahko prvi stres, tudi sam sem ga v taki obliki doživel, ko se v nekem popolnoma novem okolju nižje gimnazije pojavi sorazmerno zelo zelo mlad človek. In iz tega vidika je treba tudi razmišljat to, ali bi nižja gimnazija bila smotrna, pa potem seveda vprašanje lokacij. Načeloma v programu se strinjam tudi s tem, recimo za mene je bila koristna nižja gimnazija, ker je bila, pač, drugačen program. Več znanja je dala, če si se le malo potrudil. Vendar pa iz tega vidika otrok v zelo mladi dobi, v popolnoma tujem okolju, ali pa v dosti umaknjenem okolju, je določen problem. Prav tako pa sem sam občutil takrat, da so nekateri starši, čisto, bi rekel, iz materialnih ali ostalih razlogov omogočili prehod na nižjo gimnazijo po štirih letih osnovne šole, nekateri pa tega niso razumeli, ali pa niti niso mogli po materialni plati omogočiti. Tako, ko se bomo o tej stvari odločali, lepo prosim, poleg strokovnih zadev razmišljajmo tudi o samem otroku in o lokaciji potem takega izobraževanja. Hvala lepa.</p>
            </sp>
            <sp xml:id="SDZ1-Redna-34-1995-09-21.sp47">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospa Jadranka Šturm-Kocjan.</p>
            </sp>
            <sp xml:id="SDZ1-Redna-34-1995-09-21.sp48">
               <speaker>JADRANKA ŠTURM-KOCJAN:</speaker>
               <p>Hvala za besedo, gospod predsedujoči, spoštovane kolegice, dragi kolegi, predstavniki ministrstva. Jaz bom pravzaprav čisto na kratko pojasnila, zakaj zame ta amandma ni sprejemljiv. Najprej me čudi to, da je nastal pri Socialdemokratski stranki, saj v končni posledici po mojem mnenju povzroča lahko zelo veliko socialno diferenciacijo med otroki in kolikor vem, se prav socialdemokratske stranke v Evropi zavzemajo za to, da je osnovna šola čim dlje enotna ali skupna, kot tudi rečemo. Vemo, da se otroci oziroma učenke in učenci razlikujejo ne samo po pognitivnih ali kot rečemo, intelektualnih ali višje-spoznavnih in spoznavnih sposobnostih, ampak se pravzaprav razlikujejo po vseh osebnostih lastnostih, tudi temperamentnih, značajskih, velike razlike med otroki so tudi v stopnji osebnostnega in biološkega dozorevanja.</p>
               <p>To, kar predlaga ta amandma k 1. členu, je osredotočeno predvsem na kognitivne oziroma intelektualne sposobnosti, za katere pa vemo, da se razvijejo na osnovi določenih vzpodbud iz okolja tako, da so otroci čimbolj raznoliko aktivni. Vemo tudi, da za različne, raznovrstne aktivnosti imajo več možnosti tisti, ki živijo v ugodnejših socialno-kulturnih pogojih. Če bi to poudarili, iz tega sledi, da bi seveda prej opazili in bolje opazili prav tiste, ki so v svojem okolju imeli več možnosti za to, da so te svoje sposobnosti razvili, kar pa seveda ni tudi hkrati garancija za to, da bodo tudi sicer v življenju uspešni. Kot je kolega Pregelj pred menoj povedal, je vprašanje, to tudi v psihološki in pedagoški stroki ni še prav jasno ugotovljeno, kdaj je pa tisti najprimernejši čas, v katerem pa res zagotovo vemo, da je nekdo sposobnejši, boljši in da ima več možnosti za to, da bo tudi v življenju dosegel tiste, morda, kot temu rečemo, višje cilje. To ni znano. To naredimo po nekih kriterijih, ki so lahko za nekoga tudi usodni, ker bo pač dozorel leto ali dve kasneje in bi tak boljši rezultat pokazal v nekem drugem časovnem obdobju ali pa ob drugih pogojih. Tako da se mi že s tega vidika  prezgodnje ločevanje zdi neustrezno, ker lahko naredimo veliko škode. Poleg tega, sem rekla, ni garancije, da bo nekdo, ki je uspešen in recimo diferenciran v nek boljši razred, ali pa v neko okolje, kjer so bolj nadarjeni otroci, tudi kasneje uspel, ker je uspeh v življenju odvisen od mnogih dejavnikov, ne samo od tega, ali so naše intelektualne dispozicije višje, ampak tudi od vztrajnosti, odgovornosti, delavnosti, samozavesti in tako naprej.</p>
               <p>Seveda se zato zavzemam za to, da ostane skupna osnovna šola tudi zato, ker so dosedanji strokovni argumenti mnogih strokovnjakov pri nas in v svetu pokazali, da je to najugodnejše. Poleg tega mislim, da gre skrb države, ki res želi poskrbeti za svoj intelektualni potencial, v smeri, da poskrbimo za čimbolj kvalitetno šolo, kar pomeni, da moramo posledično ustvariti pogoje, da bodo taki normativi, v katerih se bo dalo te razlike opaziti in jih tudi spodbujati, da bodo materialni pogoji šole ustreznejši in seveda tudi status učitelja primeren odgovornosti in zahtevnosti dela, ki ga dela. Kot sem rekla na začetku, me čudi, da je ta predlog nastal v tej stranki, ker sem ves čas imela vtis, da jo predvsem skrbi oziroma da skrbi v svojem programu za to, da bi čim širši krog populacije naših otrok bil deležen čim širše družbene podpore, in to v relativno enakem smislu, tako da me ta predlog čudi, ker v končni posledici lahko pripelje tudi do elitizma, ki je pogojen z bolj oziroma manj bogatim, če tako rečem, okoljem. Tako da tega ne bom podprla; tudi zato ne, ker zasnova oziroma predlog te šolske zakonodaje omogoča otrokom v nekem skupnem učnem prostoru tudi poglabljanje in razvijanje osebnosti v pozitivnem smislu.</p>
               <p>Kar moram poudariti, je v tem predlogu zanemarjeno po mojem mnenju še nekaj, to, kar je za uspeh predvsem, bom rekla,  slabših učencev lahko zelo koristno. To so aspiracije, ki jih neko okolje razvija. Dokazano je, da če imamo mešane oddelke, mešane skupine, kjer so boljši in slabši, da je to izredno ugodno tudi za tiste manj sposobne, ker zgled, ki ga dajejo oziroma spodbude in ta tekmovalnost, ki se med temi razvija, je najpogosteje izredno koristna ravno v smeri, da slabši učenci, zato, ker ne želijo biti slabši in tekmovati z boljšimi, lahko izredno izboljšajo svoje uspehe. Vsi, ki smo kdaj učili, vemo, da učenec, ki je ponavljal razred, če je bil dan v boljši razred, je zagotovo svoj učni uspeh skoraj vedno tudi izboljšal, seveda tudi ob vseh ostalih drugih faktorjih, ki vplivajo. Toliko sem želela pojasniti, zakaj ta predlog zame ni sprejemljiv. Hvala.</p>
            </sp>
            <sp xml:id="SDZ1-Redna-34-1995-09-21.sp49">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Ignac Polajnar. Za njim pa bo na vrsti gospod Pučnik. Izvolite!</p>
            </sp>
            <sp xml:id="SDZ1-Redna-34-1995-09-21.sp50">
               <speaker>IGNAC POLAJNAR:</speaker>
               <p>Hvala gospod predsedujoči, spoštovane poslanke in poslanci! Najprej moram reči, da se ponavlja tista zgodba, ki sem jo jaz sicer napovedoval, ali sem tudi pred njo opozarjal že na odboru julija meseca in pa seveda tudi kdaj javno povedal. Namreč to, da se bomo vrnili ponovno k temeljnim dilemam, ki še vedno obstajajo. Kljub temu, da smo v drugem branju, mislim, da je prav, da si tule zdaj še te stvari povemo, ker navsezadnje ne gre tu za to, da se bomo potem recimo postavljali projekt katere stranke ali skupine smo uspeli v parlamentu speljati do konca, ampak gre za to, ali bomo res našli res najboljše rešitve za generacije, ki naj bi recimo začele hoditi sedaj v šolo. In to je zame bistveno vprašanje. Zato je prav, tudi če je drugo branje, da o teh stvareh tule še kakšno rečemo, ker bo bolje, da premišljujemo kakšno stvar sedaj, kot da bi jo morda potem, ko bo prepozno. Zato je moje prvo vprašanje namenjeno ministrstvu. Ali zdaj ta model, ki je sedaj tukaj pred nami, ki je bil večinsko podprt na odboru, v Državnem zboru in potem ponovno pri drugem branju odbora, ali ta model vendarle omogoča recimo v naslednjih letih, da bi ga z nekim mehkim prehodom spremenili v model, ki ga predlaga sedaj SDSS. Namreč govorim o tem, ali je to sploh mogoče, ne samo, bom rekel tehnično mogoče, ampak kolikor je to mogoče v vseh teh  razmerah, v kakršni Slovenija ta hip je. Mi vemo, da smo imeli mnogo šolskih reform, zagotovo preveč. In da so vse te reforme v bistvu slabšale položaj ne samo šolstva, ampak tudi tistih, ki so v šole hodili, ampak je vendarle sedaj prevladalo spoznanje, da je treba nekaj na novo postaviti. In če nekaj postavljamo na novo, ali bomo to postavili tako trdno, da bomo rekli, to je pa sedaj skala in skelet, ki ga ni mogoče prav nič spreminjati, ali pa je  mogoče reči, to je sicer trden temelj, ni pa rečeno, da bo stavba prav taka, kakršno smo si sedaj zarisali. To je zame namreč dilema, ker si ne želim, da bi ponovno eksperimentirali na naslednjih generacijah. Prepričan sem, da tega tudi ministrstva in Vlada ne želita in prav bi bilo, da tudi Državni zbor ima to ves čas v mislih, ko o tem razpravljamo. Bi pa opozoril tule na en problem, ki se meni ves čas pojavlja. Zagotovo si vsi starši srčno želijo, da bi imeli najboljše otroke, kar se tiče šolanja. Se pravi, najbolj nadarjene, najbolj dojemljive itn. Jasno, to je želja vseh staršev in jaz imam res sam pri sebi eno vprašanje. Koliko recimo bi se model, ki ga SDSS zagovarjajo, ta hip v Sloveniji obnesel, ko je, bom rekel, ta želja, jaz pa mislim, da je ta želja porojena tudi iz tega, ker navsezadnje smo majhna država, mislim pa, da smo po svoji moči in tradiciji velik narod, v koliko je torej ta država sposobna se soočiti s tem, da razlike vendarle so. Pa ne govorim samo o državi. Koliko so se tudi recimo državljani te dežele, zlasti pa starši, pripravljeni soočiti s tem dejstvom, da tudi med otroki so razlike, tudi ko gre za intelektualni nivo. Jaz se bojim, da je to soočenje ta hip v Sloveniji, bom rekel, da je prag zelo visok. To zame pomeni, da moramo računati s tem dejstvom, tudi ko zidamo to novo šolsko zakonodajo in to zame govori, da bi zdaj nek sistem, ki bi bil  popolnoma drugačen, kakorkoli je recimo teoretično sprejemljiv, morda v tem hipu bil za Slovenijo nekoliko tvegan. Ne trdim pa, da ga ne bi mogli prevzeti recimo v naslednjih letih, če bi se pokazalo, da s tem sistemom, če bomo uvedli takega, ki naj bi ga uvedli, bomo šli naprej.</p>
               <p>Kar se tiče vprašanja, ali tekmovanje v osnovni šoli ali ne, ker tudi za to gre zdaj. Ta misel gospoda Pučnika, češ, naj se na zunaj izkaže, bom rekel, naj se formalizira ta različnost, tu gre namreč za razne oblike razlikovanja, ki naj se kažejo, ne v šoli, ampak potem tudi drugod, ima seveda nekaj soli. Je pa zdaj spet vprašanje, ali je ta hip za ta majhen slovenski prostor to dobro. Spomnil bi se pa tu tistih, ki so pri tej šolski zakonodaji opozarjali, niso pa zraven, vsaj ne dejavno sodelovali, ki so opozarjali, da je s tem majhnim slovenskim potencialom, ki se mu reče otroci - majhnim seveda po številu - potrebno ravnati zelo previdno. Se pravi, je treba biti občutljiv za vse tisto, kar bomo delali, tako da jaz sam pri sebi nisem popolnoma prepričan, da ne bi mi pri tem morda naredili tudi precej škode, pa gotovo tudi marsikatero korist za tiste, za katere mislimo, ali pa za katere vemo, da so bolj sposobni, bi pa seveda verjetno tiste, ki so manj sposobni, morda bolj prizadeli. Zame to vprašanje ostaja odprto in meni je žal recimo, da se ta razprava v odboru res ni širše odprla. Žal mi je zaradi tega, ker mislim, ne da bi šli v nov model, ampak mislim, da bi si morda še kakšno stvar bolje pojasnili in da bi tudi recimo javnost bolj prepričali za rešitve, kakršne so zdaj pred nami. Ne bi bilo prav, da bi zdaj rekli, imamo tu dva sistema ali dva pola, ki se bosta zdaj stepla, kateri je boljši, ali kateri je prepričljivejši, ker to pa bi bilo, po mojem prepričanju, najslabše, kar bi se lahko v tej šolski zakonodaji zgodilo, najslabše seveda bi pa potem bilo za učence, ki bodo morali to nositi, pa seveda tudi za učitelje. Zato bi kakšno dodatno pojasnjevanje ministra bilo dobrodošlo in še enkrat pravim, mene res zanima, ali so na ministrstvu razmišljali tudi o tej možnosti, da bi ta model, kakršen je zdaj, v doglednem času tudi popravljali v smeri, kot predlagajo socialdemokrati. Bi pa rekel še eno stvar. Tu gre tudi za načelno opredelitev - v šole s šestim ali sedmim letom? Če rečemo na hitro, si starši v Sloveniji očitno želijo, da gredo otroci čimprej v šolo. Ravno danes sem prebral stavek neke strokovnjakinje, ki se ukvarja zlasti s predšolsko vzgojo in z vzgojo oziroma šolanjem otrok v prvih letih, ki pravi, da so starši otrokom, kolikor se je le dalo, že dali nekaj dediščine, preden so šli v šolo, da so jim omogočili spoznati nekaj črk. Zase lahko rečem, da svojih otrok načrtno nisem učil spoznavati nekaterih črk, ker mislim, da je prezgodaj otroke obremenjevati s tem, čemur se reče učenje in sem si rekel: kolikor bodo sami imeli tega veselja, ampak očitno prevladuje ta model v Sloveniji in tu je treba na mojo žalost in na veselje drugih pritrditi tistim, ki pravijo, da je treba iti prej v šole, če je to res splošna volja slovenskih staršev. Tu gre zdaj za to vprašanje, če je res tako, ali se s tem šolanjem s šestim letom v bistvu že tudi pripravljamo na to, da bo diferenciacija tekla hitreje in da bo temeljitejša. V to pa nisem povsem prepričan. Hvala.</p>
            </sp>
            <sp xml:id="SDZ1-Redna-34-1995-09-21.sp51">
               <speaker>PODPREDSEDNIK DR. LEV KREFT:</speaker>
               <p>Hvala. Besedo ima gospod dr. Jože Pučnik. Za njim bo na vrsti gospod dr. Franc Zagožen, k besedi pa se je javil še gospod Tone Partljič.</p>
            </sp>
            <sp xml:id="SDZ1-Redna-34-1995-09-21.sp52">
               <speaker>DR. JOŽE PUČNIK:</speaker>
               <p>Spoštovani! Najprej replika na gospo Šturmovo. Razumem, da imate vi drugačno mnenje o zgodnji diferenciaciji, o zunanji diferenciaciji itd. Do tega imate polno mnenje. To lahko sprejemam. Ne morem pa sprejeti, če poskušate meni kot socialdemokratu in nam drugim soliti pamet, kako bi se morali kot socialdemokrati obnašati. Mislim, da to ne spada v to argumentacijo in da to tudi nima nobene zveze s koncepti in z razumevanjem tega ali onega. Jaz to, milo povedano, zavračam. V vašo informacijo, čeprav vas ne nameravam pridobiti za našo stranko, bi pa kljub temu povedal naslednje. Slovenski socialdemokrati si nikakor ne prizadevamo za enake želodce, za popolnoma enake hiše, tudi ne za enake uniforme, tudi ne za enake članske izkaznice ali česarkoli drugega. Mi si prizadevamo za enake "šanse", razlike pa nastanejo, koliko nekdo naredi iz enakih "šans", koliko uspe narediti, ampak pristop, to se pravi, enake možnosti, za to je odgovorna država, za to je odgovorna družba. Otroci, ki vstopijo v prvi razred osnovne šole, morajo imeti enake možnosti. Eden se bo boljše naučil, eden se bo več naučil, drugi se bo manj naučil in že po prvem letu so nastale neke razlike med temi otroci. Enako velja za študente, enako velja za odrasle. Torej enakost možnosti, da, ne pa enakost tako rekoč vnaprej in do konca in za želodce itd. To je seveda nesprejemljivo. Naštevate, da so socialdemokratske stranke tudi za to - to je res, čeprav tudi to ne drži absolutno. Naj pa tudi povem. Celotni komunistični svet je bil za to obliko izobraževanja. Kitajci ga še danes izvajajo, Severni Korejci tudi, Castro tudi itd. Tako da taki primeri niso nobeni argumenti, niti za niti proti. Dobro, to toliko nekako bolj kar zadeva, ker ste hoteli popihati na mojo socialdemokratsko dušo in mi očitati, da se ne držim linije, kakor jo vi razumete.</p>
               <p>Kar zadeva zdaj seveda teze gospoda Polajnarja, čisto dobro jih nisem razumel, je pa seveda eno, eksperimenti so se v izobraževalnem sistemu Slovenije začeli takrat, ko smo začeli ukinjati gimnazije in še marsikaj drugega. Takrat se je začelo eksperimentiranje z mlado generacijo in jaz ne verjamem, da so eksperimenti do danes, ki so pripeljali tudi do te koncepcije, ki jo ministrstvo zdaj predlaga, da jo mi uveljavimo, v razvoju to ni bilo vse eno in isto, temveč ta oblika, ne vem, če je to ravno tako bistven korak naprej od tega, kar smo v srednji Evropi že imeli. S tem jaz seveda ne mislim enačiti in idealizirati sistema, ki smo ga nekoč pred 50-imi leti imeli, samo med tem je minilo 50 let, resorsi so drugačni, izkušnje so drugačne, izobraženost učiteljev je mnogo večja, zato ne moremo mi enačiti zdaj sistem gimnazij, ki bi ga po mojem mnenju morali v Sloveniji uveljavljati s tistim nekoč, tako da to enačenje ni pravilno, eskperimentiranje pa se je seveda začelo s tem, ko smo iz raznih, verjetno predvsem ideoloških razlogov, začeli ukinjati oziroma so začeli ukinjati gimnazije, naprej klasične, potem še druge in  tako naprej.</p>
               <p>Zdaj, na eno vprašanje gospod minister ni odgovoril in bi ga prosil, če bi se mogoče le o tem izjasnil. Jaz sem v mojem prvem prispevku omenil vprašanje, ne bi si upal tukaj nekaj trditi, vprašanje, ali je ustavno pravno korektno, da država postavi tak sistem. Ne vem, nisem pravnik, ne vem, kako to izgleda, kako bi to eventualno zgledalo z vidika ustavnega sodišča, tudi ne vidim poti, tudi konkretno v tem trenutku ne razmišljam. Samo to vprašanje je bilo postavljeno, moja trditev, moje razumevanje tega je, da ta izobraževalni sistem, ki ga vi predlagate določenemu procentu državljanov, Slovenije onemogoča neko obliko šolanja, za katero bi se po vseh predvidevanjih nek določeni procent otrok lahko odločil. Torej, zato bi vas prosil, da se mogoče tudi o tem izjasnite. Morda je to za pravnike nerelevantno vprašanje, meni kot sociologu se zdi to vprašanje zelo relevantno. Hvala lepa.</p>
            </sp>
            <sp xml:id="SDZ1-Redna-34-1995-09-21.sp53">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod dr. Franc Zagožen, za njim bo na vrsti Tone Partljič, potem pa še Jadranka Šturm. Saj to so vse že replike.</p>
            </sp>
            <sp xml:id="SDZ1-Redna-34-1995-09-21.sp54">
               <speaker>DR. FRANC ZAGOŽEN:</speaker>
               <p>Spoštovani podpredsednik, spoštovani zbor! Jaz tega področja tako zelo podrobno ne poznam, nekaj izkušenj pa vendar tudi imam in vem, da sem recimo med slovenskimi študenti in nemškimi študenti, res da je to bilo že davno, opazil eno bistveno razliko, to je bila razlika v motivaciji za študij, za delo. Vem, da ni šolski sistem edini, ki vzpodbuja motivacijo, da je bil celotni družbeni sistem drugačen, da smo takrat pri nas živeli v nekem egalitarnem sistemu, ki vsekakor ni najbrž spodbujal pri mladih tekmovalnosti in tako naprej, ampak bojim se pa, da tudi tako tolmačenje, kot smo ga danes slišali, recimo tudi od gospe Šturmove, ne bo držalo, da je posledica nekega razmišljanja, ki je bilo v veliki meri tudi pri nas prisotno, spomnimo se samo še nekaj let nazaj, ko je bila tudi pri nas zelo aktualna diskusija o tem ali se sploh ljudje rodimo z različnimi sposobnostmi ali ne, ali smo vsi enaki. Vsi enaki bi lahko bili, če bi nas vse enake tudi bog ustvaril. Če smo rezultat evolucije, potem je jasno, da ljudje nismo vsi enaki. Ampak ravno na tej tezi, da smo vsi enaki, je bila pri nas v preteklosti postavljena šolska doktrina in tako naprej in bojim se, da je še veliko posledic tega. Ta razprava, mimogrede, ni bila aktualna samo pri nas, ampak je bila pri nas na takem nivoju, žal, da smo zdaj lahko samo veseli, da je, upam, presežena. Mislim, da je samo problem tega poskusa notranje diferenciacije učencev ali dijakov ravno v tem, da če do take diferenciacije znotraj razreda pride, do uspešne, morda do močne, da lahko pripelje do socialnih problemov zaradi nehomogenih oziroma zelo diferenciranih skupin v razredu. Če do tega ne pride, pa nujno pomeni ali demotivacijo tistih, ki so bili motivirani, ali ne pride do motivacije tistih, ki so sposobni, ki bi lahko naredili več in da je zaradi tega izguba velika.</p>
               <p>Jaz bi podprl seveda to idejo, tudi nižjo gimnazijo. Bojim pa se, in zato mislim, da bi bilo bolje nekako iskati v tej smeri, kot je zastavil doktor Bučar in o čemer je govoril nekaj tudi Pregelj, nek drug način, ki bi dejansko omogočil vsem, ki so sposobnejši, ki so bolj motivirani, da to tudi uveljavljajo. Namreč striktna razdelitev na osnovno šolo in nižjo gimnazijo, ki ne bi bila vsem dostopna na istem mestu kot osnovna šola, bi seveda pomenila, da dvanajstletne otroke postavljamo v različen položaj. Ta projekt bi bilo najbrž brez težav mogoče speljati v Ljubljani, Mariboru, Celju, na Obali, v mestih skratka. Jaz pa vem iz preteklosti, tudi sam sem hodil v tako nižjo gimnazijo, kjer je polovica teh 10 let starih dijakov morala zapustiti dom in živeti v internatu.</p>
               <p>To, o čemer je prej govoril Černelič, to pa je seveda zelo velik problem verjetno za vse slovensko podeželje in zaradi strukture poseljenosti v Sloveniji. To praktično pomeni problem za skoraj polovico populacije. Zato mislim, da bi bilo treba razmišljati v tej smeri, da se tudi zakonsko omogoči nekako ustanavljanje diferenciranih paralelk na osemletkah z različnim statusom, ali devetletkah. Verjetno je pri 12 letih pravi čas, ko otrokom dejansko mora biti omogočeno, da se tako diferencirajo, zato da bi ne zapravljali tega bogastva, ki ga imamo ravno v tistih bolj motiviranih in sposobnejših, tistih, ki so pripravljeni dosegati nadpovprečne rezultate, da bi pač ne vzpostavili sistema, ki bi jih pri tem onemogočal in s tem seveda onemogočal tudi nas vse skupaj. Hvala lepa.  </p>
            </sp>
            <sp xml:id="SDZ1-Redna-34-1995-09-21.sp55">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Tone Partljič.</p>
            </sp>
            <sp xml:id="SDZ1-Redna-34-1995-09-21.sp56">
               <speaker>TONE PARTLJIČ:</speaker>
               <p>Hvala lepa. Ker  se bom na nek način dotikal tega, kar so govorili neki predgovorniki, je to mogoče tudi šteti za repliko. To pravim vam, gospod predsedujoči, da me lahko po 5 minutah prekinete, če bom vlekel.</p>
               <p>Vso ostalo argumentacijo bi nekako, se mi zdi, podprl to, kar je govorila moja kolegica Jadranka Šturm. Če bi se nekako lotil z vsebinske stvari bi govoril iste reči, mogoče jih ne bi enako formuliral. Ko je prvikrat rekla, da se čudi socialdemokratom, se mi je zdelo dobro, ko je to rekla. No, ko je trikrat, saj držim z vami, ni potrebno to posebej načenjati. Kljub temu pa si nekako mislim, repliciral bi na dva načina. Prvo - Ignac Polajnar odhaja, nekako njemu, ampak sva o tem že večkrat govoril, ko pravi, da je prav, da o tem govorimo in da bi mogoče o nekaterih temeljnih stvareh mogoče morali govoriti bolj na dolgo. Jaz ne verjamem, da je ta diskusija okoli šolskih zakonov bila zaprta, da ni dolgotrajna in da ni morda od vseh zakonov zajela najširše javne razprave, tudi navsezadnje v tem parlamentu. Mi bomo vedno tu razdvojeni in tudi če bi se zdaj pogovarjali štiri mesece, bi se na koncu morali za to odločiti in bi morda obe opciji, ker sta obe opciji na svetu prisotni in bili zopet pri tem, da bi se morali odločiti. Sam sem, čeprav mi na svojih primerih, da smo imeli recimo srečo ali pa nesrečo s šolskimi sistemi, ne bi priporočal, da o tem dosti govorimo, ker če bi pomislil, kaj si ljudje o nas mislijo, bi si mislil, da smo hoteli vsi v napačne šole. Ampak jaz sem torej bil že v nižji gimnaziji, moj brat je pa šel v vajeniško šolo. Pa če bi tako na tem primeru ostal, bi rekel, ker je bil potem delavec v Elektrotrgovini, je danes brezposeln, jaz sem pa poslanec. Gospod Pučnik, absolutno se z vašo definicijo strinjam, da ni enakih želodcev, ampak enake šanse. Ampak se mi zdi, da pri 12-letnem otroku, ki je odvisen v celoti od staršev, od socialnega starševstva, od mentalnega položaja staršev itd., to niso enake šanse, za boga svetega. To so izrazito različne šanse in mi dobili in smo že imeli prvo ligo šolskih otrok in drugo ligo šolskih otrok. Ja, ravno zdaj sem vas slišali, vi ste nekajkrat rekli, Jože, da, saj se zavedate, da ima tudi, tako da vem, da boste to upoštevali, ampak kljub temu mislite, da bi bilo boljše. Jaz se bojim, da bi ta diferenciacija pomenila nekaj, kar bi nas čez 20 let. Mi ni treba dosti ugibati, kateri socialni sloji in katere skupine ljudi bi bile tam in če bi samo, ne da bi polemiziral, citiral malo gospoda Preglja, ki je rekel: lahko pa, da tisti, ki imajo nižje sposobnosti, so še neki poseben socialni sloj, da ne rečem priseljenci ali kaj, torej točno vemo, kje bi kakšne otroke imeli, se bojim, razen izjem in zato mislim, da bi moral otrok imeti enake šanse, mogoče, ko je polnoleten ali pa čim kasneje, ne pa prezgodaj to izbiro, ker ne bi bil takoj, z 12. leti ne bil več enak, ne po svoji krivdi. Ko sem bil učitelj, res pa je, da sem bil pred 25 leti, nekateri kolegi pa kasneje, to se pravi, da niso iste izkušnje, ampak se spomnim, da sem takrat bral eno revijo, ki je bila zelo poučna o tem,  in bil sem torej v času učitelj, ko sem moral imeti, kakor pravite točno, dodatni pouk za slabe učence. Imel sem ga tudi za dobre, ene krožke, ampak v glavnem sem ga imel za slabe, da so potem bili. Sem bral, da recimo na ameriških akademijah, vojaških, sprejmejo v prvi letnik po enem strogem kriteriju, pač recimo 100 dijakov, kot primer govorim. Po 1. letniku spustijo naprej odlične in prav dobre. Pomeni, da jih 30 odslovijo. Toda v 2. letniku imajo zopet nekaj odličnih in prav dobrih in zopet toliko negativnih in zopet toliko nezadostnih. To ni, da bi lahko ene, ki so manj sposobni, dali tam, pa bodo tam dobro uspevali, ti dobri in sposobni bodo pa tudi segli po zvezdah. Ta stvar ni taka. Sam zase vem, da, ker sem s Pesnice prihajal, pa sem bil vozač, kar je pomenilo, ob petih zjutraj iti od doma in se vrniti ob 6. uri zvečer domov iz nižje gimnazije, da sem bil - kar seveda govorim samo o uspehih, kar seveda o pameti kogarkoli od nas ne govori nič - sem bil zelo slab dijak in sem se komaj prebijal, šele z leti, na koncu učiteljišča sem bil odličen in nisem delal mature in se mi zdi, da sem se pozno ujel, čeprav tudi ni iz mene dosti postalo, to priznam, ampak sem nekako pozno prišel k sebi, se mi na nek način zdi. Zato se mi zdi, da minister in ti liberalci, ali kaj že so, tu ne postavljajo politično. Meni se zdi, da je minister pač dal neke strokovne argumente danes na mizo in tudi neke priimke ljudi, ki se s tem ukvarjajo. Nisem prepričan, da ne bi tudi druga stran, za nekaj se bo treba odločiti, tudi, da se ne strinjam, kakor se nisem strinjal prej z reformami, čeprav tudi čez socialistično šolstvo bi bilo škoda tako zamahniti, ne mislim do tistih, ki so ga kreirali in do šolske politike, ampak do učiteljev in do kakšnih pravic, ki so jih učenci imeli, ne bi kar tako šel preko, če lahko, da se bo kaj od tega izgubilo, ampak pustimo to. Hočem preprosto reči, da med tema dvema izbirama se mi zdaj vse zdi vsekakor manjše zlo se odločiti za ta sistem in ne bi podprl te zgodnje diferenciacije.</p>
            </sp>
            <sp xml:id="SDZ1-Redna-34-1995-09-21.sp57">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospa Jadranka Šturm, za njo bo na vrsti gospod Marjan Šetinc.</p>
            </sp>
            <sp xml:id="SDZ1-Redna-34-1995-09-21.sp58">
               <speaker>JADRANKA ŠTURM-KOCJAN:</speaker>
               <p>Hvala za besedo. Torej nimam namena polemizirati z doktor Pučnikom, vendar čisto kratka replika in ne bom se potem več oglašala. Nekako občutek imam, da stranka, ki jo zastopate, le počasi kaže svojo pravo barvo vsaj meni. Na taborih in shodih so velike parole za ljudstvo, v nekaterih amandmajih, kot v tem, pa seveda čisto drugačen pristop, ampak pustimo to. To kar vi predlagate mislim, da se da zelo lepo rešiti skozi sistem zasebnega šolstva. Tam imajo tudi učenci in učenke, otroci možnost, da poglabljajo to ali ono, pa me samo zanima, kako si predstavljate ta koncept uresničiti recimo na tistih predelih Slovenije, ki so manj razviti da tako rečem, recimo kako bi na nekem res podeželju, kjer se te stvari morda manj pokažejo, lahko uveljavljali osnovno šolo pa nižjo gimnazijo. To si sicer v praksi malo težje predstavljam. Hvala lepa.</p>
            </sp>
            <sp xml:id="SDZ1-Redna-34-1995-09-21.sp59">
               <speaker>PODPREDSEDNIK DR. LEV KREFT:</speaker>
               <p>Besedo ima gospod Marjan Šetinc. Izvolite.</p>
            </sp>
            <sp xml:id="SDZ1-Redna-34-1995-09-21.sp60">
               <speaker>MAG. MARJAN ŠETINC:</speaker>
               <p>Hvala lepa za besedo gospod podpredsednik. Spoštovane poslanke in poslanci! Jaz nisem verjel, vendar očitno je možno, da se tudi v tem parlamentu spopadamo, bi rekel s tistim večnim vprašanjem v psihologiji, kaj, kako tretirati tisto, kar je dedno in tisto kar je pridobljeno in kako se to potem manifestira v razvoju človeka. Mi vsi vemo, da rešitve v šolskih sistemih prihajajo v valovih in seveda to je odvisno od tega, kako je družba odzivna na tisto čemur bi jaz rekel na dolgi rok učinki šolskega izobraževanja. Moram povedati sledeče, da v svetu se teži, in moram reči, da je to prevladujoče, k individualizaciji, k individualnemu tretmaju vsakega otroka. In prav to se mi zdi bistveno za našo prihodnost. Slovenijo označuje zelo nizka nataliteta, ki se bo izjemno odrazila čez nekaj let in prav vsakemu otroku se bo treba posvetiti in prav gotovo to govori v prid temu, da je treba vsem otrokom v šolah, ki jih imamo, omogočiti čim več individualnega pristopa. Zdaj, če se obrnem na to vprašanje diferenciacije, kar je nekako bilo povezano z mnogimi vprašanji v zgodovini, je povzročila množico problemov, ki jih mnoge družbe, tako nemška, kot britanska, kot še katera še danes niso uspele rešiti. Postavimo si vprašanje, kako vzpostaviti pravičen sistem diferenciranja na ravni splošnega govorjenja, sposobni tja, manj sposobni tja. Takoj pridemo do tega, ali so to šolske ocene, ali so to aspiracije staršev, ali je to vprašanje denarja. Torej naletimo na tista vprašanja o katerih mislim, da so stvari bile razčiščene. Jaz moram reči, tudi tisti razlogi, ki jih je gospod Zagožen navedel, se mi zdijo zelo pomembni, da ne gremo v nekaj, kar se označuje s tako diferenciacijo, kot je predlagana v tem amandmaju. Rekel bi še to, in to poudarjam ponovno. Torej, mi ne smemo zanemariti nobenega otroka. V vse šole, ki jih imamo, je treba prinesti čimveč znanja in čimveč individualnega tretmaja in prav to se mi zdi, da je v tem konceptu, ki je predlagan, nekako najbolje doslej, kar pač jaz poznam, zajeto. Tako, da celo tako daleč, kot veste, tisti, ki berete tovrstne stvari, v Avstriji je zakonodaja pripeljala to zadevo tako daleč, da v kolikor pride v razred en otrok s posebnimi potrebami - lahko je otrok, ki ima težave z učenjem in tako naprej - v tem primeru je šola dolžna, in država seveda to financira, zagotoviti dodatno pomoč v razredu. Se pravi, cel sistem je zgrajen na tem, da se čimveč vsem nudi in da čimveč vseh pride čimdlje. Tako, kot vsi dobro veste, na Japonskem so uspeli doseči že čez 90%, bi rekel, možnost, ne samo možnost, čez 90% doseganje srednje izobrazbe. Podobno poskušajo v Ameriki. Podobno poskušajo v Franciji, in to prav zaradi tega, ker poskušajo in tudi v praksi izvajajo tak pristop, da je čimveč otrok čim dlje v šolah, ki nudijo vsem kar se da največ. To sem želel povedati, ker se mi zdi, da ta debata nas vrača v neko obdobje, ki je v svetu, moram reči, ta trenutek že preživeto. Hvala lepa.</p>
            </sp>
            <sp xml:id="SDZ1-Redna-34-1995-09-21.sp61">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Izvolite, gospod Lojze Peterle, potem pa še gospod Žarko Pregelj.</p>
            </sp>
            <sp xml:id="SDZ1-Redna-34-1995-09-21.sp62">
               <speaker>ALOJZ PETERLE:</speaker>
               <p>Gospod podpredsednik, spoštovane poslanke in poslanci. Jaz sem ponovno pazljivo bral 32. člen in v povezavi s tem tudi 39. člen in če to, upam da ne berem napačno, če to torej prav berem, vidim tukaj kar nekaj podlage za diferencirano obravnavo učencev v osnovni šoli. Mislim seveda na tretje obdobje, ki poleg nivojskega pouka omogoča tudi, seveda tukaj zaenkrat še amandmajsko zapisano rešitev v 32. členu, se pravi prilagojene izobraževalne programe, s posebnim programom vzgoje in izobraževanja za učence s posebnimi potrebami. Te posebne potrebe se po mojem, upam da bo minister  to potrdil, lahko nanašajo tudi na tiste, ki imajo potrebe navzgor, ker s posebnimi potrebami se ponavadi opredeljuje tiste potrebe otrok, ki so tako ali drugače prizadeti. Rad bi videl potrditev za to, da je skozi 32. in 39. člen možna navsezadnje tudi sistemsko urejena pripravnica - recimo temu - za gimnazijo. Mislim, da ni potrebe, da se konceptualno zelo zaostri ta debata, čeprav se počutim po vsem tem, kar je bilo danes povedano, kot pri prvi obravnavi, ampak mislim, da bi lahko skozi to dvoje, kar sem omenil, videli to možnost. Minister je tudi dejal, pa se tukaj sedaj ne pojavljam v vlogi njegovega zagovornika, da je sistem odprt in če bi šli trendi drugače, se zadevo da tudi drugače zasukati. V tem bi rad videl možnost za tisto, kar želimo doseči, torej možnost diferenciacije in zakaj ne, navsezadnje. V zadnjih dveh letih tudi te - čemur rečem  nekakšne pripravnice za gimnazijo.</p>
            </sp>
            <sp xml:id="SDZ1-Redna-34-1995-09-21.sp63">
               <speaker>PODPREDSEDNIK DR. LEV KREFT:</speaker>
               <p>Hvala. Besedo ima gospod Pregelj, potem bo na vrsti gospod Kopše, javila se je pa še gospa Vika Potočnik.</p>
            </sp>
            <sp xml:id="SDZ1-Redna-34-1995-09-21.sp64">
               <speaker>ŽARKO PREGELJ:</speaker>
               <p>Spoštovani! Repliciram gospodu Šetincu, ampak morda še malo več. Gre za izločitev dveh problemov. Eden je problem stroke nivojskega pouka, obdobja šolanja v okviru osnovne šole. Učeniki sledijo od 30. leta naprej. O tem lahko še veliko razpravljamo in rešujemo tako ali drugače. Drug problem je pa v tem, kaj je možno v okviru sedanje strukture šolstva narediti na tem nivojskem pouku, kajti nižja gimnazija je v bistvu ena oblika nivojskega pouka, s tem da jasno pomeni, da ti lociraš ta nivojski pouk na neko šolo, kajti verjetno ne bo imela vsaka osnovna šola, sploh pa ne, kakršna je že sedaj, težko polne vaške šole, tudi nižjo gimnazijo. To je verjetno normalno. Gre za določeno materialno stanje. V kolikor vztrajamo na nivojskem pouku v vseh osnovnih šolah, je potrebno dobiti odgovor. Kot sem že prej vprašal - ali obstajajo materialne možnosti, da lahko to uresničimo, kajti, prihajalo bo do razno raznih problemov? Ali imamo možnosti, da imamo učilnice ne 30 m2 velike, ampak na primer 40 ali 50 in notri ne 30 učencev, ampak največ 20? Ne gre zgolj za to, da je majhno število otrok, ki ga ima učitelj pred seboj, ampak, da imajo tudi dovolj prostora. Pri določenih eksperimentih sem uspel priti do teh zaključkov, zato jih tukaj zagovarjam, pa ne zgolj pri meni, ampak tudi v tujini.</p>
               <p>Naslednje vprašanje, kaj bo naredilo ministrstvo na sedanji praksi, ko se dejansko dogaja diferenciacija? Na to sem prej opozoril. Iz primestnih šol - to so še vedno dovolj kulturno in informacijsko bogata področja - določeni starši - navadno so to intelektualci, nekateri tudi snobi, ampak to je v manjši meri, večinoma so to starši, ki vidijo možnost svojega otroka v nekem intelektualnem poklicu - prešolajo svoje otroke na določene mestne šole - ali v Ljubljani ali v drugih večjih slovenskih mestih. Ta praksa je znana.  Namensko jih zato, ker vedo, da je pač na tistih šolah zahtevnost drugačna kot je na tistih primestnih oziroma vaških. In, ob tem, da to dejstvo obstaja je samo vprašanje ali ni mogoče korektneje do državljanov, da se to pove vsem, in da se enostavno reče, te in te šole, verjetno bodo to v mestih, bodo tudi nižje gimnazije, druge bodo imele pa to notranjo diferenciacijo, kot jo predlagatelj predlaga, jasno v okviru določenih možnosti, prostorskih, kadrovskih in tako naprej. Mislim, da gre tukaj res za določeno korektnost, nič drugega kot to. Vemo, da ima vsaka oblika potem lahko tudi stran poti. Jaz se najprej bojim določenega, kot sem rekel prej snobizma, ko nekateri starši, ki želijo biti pač elitni, vpišejo otroka, ki pa nima teh sposobnosti na preveč zahtevno šolo, to se običajno vidi v srednjih šolah, potem pa po enem letu tako otrok odpade. Menim, da je treba na ta vprašanja dati odgovor pri 1. členu. Na vse ostalo v zvezi z notranjo diferenciacijo pa v naslednjih. Mislim, da nima smisla zdaj razprave širiti. Prosil bi res zdaj ministrstvo oziroma ministra Gabra, da pojasni, ali se da ta problem lokacije, bom rekel večje zahtevnosti razpršiti po vseh slovenskih osnovnih šolah  ali je mogoče le korektneje, da rečemo, v teh in teh mestnih šolah je pač zahtevnost višja in je tukaj nivojski pouk tak in tak. V ostalih šolah se pač trudimo ampak je v bistvu v okviru zaradi možnosti, ki jih imamo pač jasno temu primerna zahtevnost. Mislim, da gre za korektnost do državljanov, nič drugega kot to. Hvala lepa.</p>
            </sp>
            <sp xml:id="SDZ1-Redna-34-1995-09-21.sp65">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Jožef Kopše.</p>
            </sp>
            <sp xml:id="SDZ1-Redna-34-1995-09-21.sp66">
               <speaker>JOŽEF KOPŠE:</speaker>
               <p>Kolegice in kolegi, moram reči, da me je vzpodbudilo govorjenje kolega Partljiča, ki je zelo natančno in zelo s prispodobami povedal, kako zgleda tako razlikovanje v sami osnovni šoli in koliko pomenijo primestne šole, mestne šole ali pa ene izmed v popolnoma oddaljenih krajih. Verjetno se je vsa ta razprava začela na osnovi 1. člena in amandmaja Socialdemokratske stranke k 1. členu. S tem amandmajem bi se jaz kvečjemu lahko strinjal takrat, kadar bi točno rekel, da je v dveh nivojih osnovna šola, kot je bila nekoč, do 4. razreda recimo osnovne šole je to osnovna šola, potem je pa to nižja gimnazija. Ampak že takrat so imeli razlikovanje med nižjo gimnazijo, realko, klasično nižjo gimnazijo, kjer je marsikdo bil točno, da ne bom ponavljal Partljiča, razlikovan in ne po svojih sposobnostih, temveč po možnostih vpisa. Tega si vsekakor ne moremo privoščiti. Drugo, mislim da je gospod Peterle zelo dobro povedal, da imamo te nivoje vpisane v 39. in 36. členu, s tem se seveda ne strinjam, ali pa bi ga dopolnil. Prizadeti otrok je lahko prizadet na različne načine. Imate prizadete otroke, ki so popolni paraplegiki in so doktorji znanosti dandanes, ki ne zmorejo ne govoriti, ne pisati vendar uporabljajo računalnike na nek način z veliko težavo. Gre za eno drugo razlikovanje, ki seveda rabijo večjo pomoč. To prizadetost omenja na drug način, ne pa zgolj po enem zunanjem videzu ali pa čem drugem. In mislim, da je tak govor zelo škodljiv, če bi naredili do 15. ali pa do 16. leta starosti razlikovanje med otroci. To razlikovanje naj bo, če bo tako kot je tudi do danes bilo pri vpisu v srednjo šolo ali pa nadaljnje izobraževanje in ta selekcija je bila do zdaj po moje zadosti uspešna in če se na tak način nadaljuje, ne vidim nič drugega. Hvala.</p>
            </sp>
            <sp xml:id="SDZ1-Redna-34-1995-09-21.sp67">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospa Vika Potočnik, za njo bo na vrsti gospod Žaro Pregelj.</p>
            </sp>
            <sp xml:id="SDZ1-Redna-34-1995-09-21.sp68">
               <speaker>VIKTORIJA POTOČNIK:</speaker>
               <p>Spoštovane poslanke in poslanci! Diskusija, ki se odvija danes, govori o vprašanjih tako imenovane zunanje in notranje diferenciacije. Amandma, ki ga predlaga Socialdemokratska stranka Slovenije, govori o zunanji diferenciaciji in govori o tem, da razdeli naše šole na tako imenovane devetletne šole, namenjene povprečnežem in višje gimnazije, namenjene sposobnim, to pomeni eliti. Ta diskusija in to vprašanje me zelo spominja na, k sreči neuspelo reformo usmerjenega izobraževanja, ko smo želeli deliti naše mlade po poklicni diferenciaciji 70 : 30. K sreči ni uspela. In to naj nam bo v pouk, kako je ta dvomilijonski narod, dva milijona nas je, občutljiv na kakršnekoli, posebej pa še na tako potresne diferenciacije kot nam jih predlaga Socialdemokratska stranka. Ne samo, da teorija že počasi zavrača ta koncept, temveč moramo pogledati na deželo, ki šteje toliko in toliko ljudi, deželo, v kateri mora biti cilj, da vsakega posameznika, posebej pa še vsakega mladega človeka pripelje do njegove najvišje stopnje sposobnosti in mu da čim boljšo in čim kvalitetnejšo izobrazbo. S tega vidika se ne morem strinjati in mislim, da ta predlog ne bo dobil večje podpore, da vnesemo nekaj, kar je mogoče lahko relevantno za večje dežele, kjer gre za večje populacije oziroma za večje število, nikakor pa ne za neko deželo, ki ji mora biti pomemben vsak posameznik, posebej pa še ta posameznik, ki je v razvoju.</p>
               <p>Drug problem pa je, in kjer se najverjetneje tudi strinjamo, to diskusijo je načel gospod Bučar in še številni drugi, čeravno se te diskusijo mešajo, tako imenovana notranja diferenciacija. Spoštovane poslanke in poslanci, če je možen nek kompromis, vas prosim, da pogledate 39. amandma, katerega prvopodpisana sem sama, kjer je poizkus tega, da pa vseeno v šolah priznamo, da so nekateri, ki so sposobnejši in ki lahko hitreje in bolje pridobivajo znanje bodisi pri matematiki, bodisi pri fiziki in še kje drugje, in ker je šola dolžna ne več samo na nivoju eksperimenta, temveč na nivoju zakonskega zagotovila spremljati, uveljavljati in seveda poskrbeti za tiste najboljše in seveda za tiste, ki jim učenje pač ne gre tako hitro.</p>
               <p>Predlagam seveda, da tega amandmaja ne sprejmemo, ker to ne pomeni samo potresa v šolstvu, ampak tudi v socialni diferenciaciji te dežele, ki pa, mislim, ni sprejemljiva. Hvala.</p>
            </sp>
            <sp xml:id="SDZ1-Redna-34-1995-09-21.sp69">
               <speaker>PODPREDSEDNIK DR LEV KREFT:</speaker>
               <p>Hvala lepa. Besedo ima gospod Žaro Pregelj, potem pa še gospod doktor Jože Pučnik.</p>
            </sp>
            <sp xml:id="SDZ1-Redna-34-1995-09-21.sp70">
               <speaker>ŽARKO PREGELJ:</speaker>
               <p>Spoštovani! Repliciram gospodu Kopšetu, se mu opravičujem, upam, da sem ga prav razumel. Mislim, da ste, gospod Kopše, predlagali, da naj bi se diferenciacija zgodila po končani osnovni šoli, ob vpisu v srednjo šolo. Žal je to malo prepozno. Vsaj notranja diferenciacija se mora že prej zgoditi. Namreč osnovni problem v obdobju med desetim in šestnajstim letom razvoja je dokaj neenakomerna rast in tako imenovani pubertetni razvoj in tudi razvoj mišlenja pri učencih. Zelo neenakomerno je to. Zato se ne da z enim letom narediti reza, ker narediš krivice, prevelike krivice nastopijo in je treba enostavno času pustiti, da opravi svoje in da se posamezniki razvijejo. Mislim, da tukaj mora stroka, ne more reči, da od tega leta naprej smo vsi enaki. (Ne.) Se ne da tako narediti. V tem obdobju res ne. Razlike so lahko ogromne. Zato mislim, da je to problem notranje diferenciacije, ki mora vse te probleme reševati dokaj postopno. Kar se tiče enega osnovnih ciljev, izobraževalnega, je jasno zelo pomembna stopnja razvoja abstraktnega mišljenja. Ta nastopi dokaj pozno. Šele po 12. letu pri večini. Takrat se lahko začne govoriti o tej diferenciaciji, ki je usmerjena pač v pridobivanje večje količine in težje vrste znanja. Pred tem se pa večina vseh sposobnosti izraža pač na podlagi sposobnosti, kot so pač posluh, sposobnost posnemanja in razvoj motoričnih spretnosti. In žal v naši šoli, ravno v tej zadnji, damo premalo pozornosti. Kajti tisti, ki imajo dokaj slab posluh in potem probleme pri jezikih, tisti, ki imajo določene težave pri logičnem razmišljanju, imajo pa mogoče dobre motorične sposobnosti in ne dovolimo razvoja. In možgani so tako narejeni, da običajno eden od centrov, ki se ga lahko razvije, pomaga razvijati tudi ostale. In tukaj mogoče je napaka. Zato menim, da je treba pri tej diferenciaciji biti zelo fleksibilen in ji dovoliti daljše obdobje. Nikakor ne zarezati na enkrat. Tukaj je sicer verjetno, to je voda na mlin tistim, ki trdijo, ne takoj z nižjo gimnazijo, ampak jaz sprašujem, kaj narediti, kadar to postane dejstvo. In upam, da bo na koncu ministrstvo dalo odgovor. Hvala lepa.</p>
            </sp>
            <sp xml:id="SDZ1-Redna-34-1995-09-21.sp71">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod dr. Jože Pučnik, za njim bo na vrsti gospod Jožef Kopše. Dr. Jože Pučnik je odstopil svojo repliko gospodu Jožetu Kopštetu. Izvolite! Mislim, vse so že replike.</p>
            </sp>
            <sp xml:id="SDZ1-Redna-34-1995-09-21.sp72">
               <speaker>JOŽEF KOPŠE:</speaker>
               <p>Jaz bom zelo kratek. Gospod Pregelj. Vseeno odprite to, kar je priporočila gospa Potočnik. Amandma k 39. členu, ga bom pa jaz prebral: Dodajo se novi prvi, drugi in tretji odstavek, ki se glasi: "V 1., 2. in 3. razredu učitelj pri pouku razlikuje delo z učenci glede na njegove zmožnosti. Se pravi notranje razlikovanje. V 4., 5. in 6. razredu se da pri pouku organizirati temeljni nivojski pouk, pri čemer se lahko nivojski pouk organizira le pri matematiki, slovenskem jeziku in tako dalje." Tega si preberite. Ne vidim nobenega razloga, da bi na zunanjem razlikovanju delali pred tem obdobjem, kot sem rekel, nakar je tudi na nek način repliciral gospod Pregelj, razliko. Ta amandma je za mene zelo sprejemljiv, čeprav bom prosil gospo Potočnikovo, da med prvim odstavku amandmaja doda še neko razlago, verjetno je mišljeno, da različno posveča količino dela posameznim učencem v prvem in drugem razredu. Tu rabim razlago. Hvala.</p>
            </sp>
            <sp xml:id="SDZ1-Redna-34-1995-09-21.sp73">
               <speaker>PODPREDSEDNIK DR. LEV KREFT:</speaker>
               <p>Hvala. Dr. Pučnik, izvolite.</p>
            </sp>
            <sp xml:id="SDZ1-Redna-34-1995-09-21.sp74">
               <speaker>DR. JOŽE PUČNIK:</speaker>
               <p>Tudi ne bom ponavljal argumentov, bi pa le opozoril na nekaj, ker se mi zdi, da gre tu za nek - verjetno ne gre za nesporazum, ampak le drugačno gledanje. Niti to, kar je rekel gospod Kopše, niti to, kar je razložil gospod Peterle, ni tisto, za kar bi si po mojem mnenju morali prizadevati. Interno, se pravi, notranje razlikovanje je gotovo stvar, ki ima svoj smisel. Ostaja pa vse skupaj tako atmosfersko, kakor tudi glede na učila, kakor tudi glede na metode pa tudi na didaktiko v okviru koncepcije pouka v tem razredu. Kako velikih stvari tu ne boste mogli razložiti, ker je v 8., 9. razredu omejeno samo na tuji jezik in na slovenščino. Prednost zunanje diferenciacije - ne bo nič novega, kljub temu bom pa to tvegal - je v tem, ker se ustvarja drugačen sistem motiviranja. Res je, da na prvi pogled nekako ni čisto socialen v tistem sentimentalnem smislu, je pa socialen v tem smislu, da bolj ustreza realnosti življenja tako danes pri nas in tudi čez 10, 15 in 20 let pri nas. Težnja, kot jo je poudarila gospa Šturm-Kocjanova, pa tudi Vika Potočnik, mi moramo vsaki osebi nuditi maksimalno itd. Jaz bi to za vami ponavljal in se ob tem lahko tudi zjokal, tako zelo imate prav. Samo s tem ne pridemo niti korak naprej. Realnost je drugačna. Ljudje so drugačni, otroci so tudi drugačni in mi moramo reševati s sistemskimi rešitvami tiste možnosti, ki so, in tega, po mojem trdnem prepričanju, notranja diferenciacija ne more doseči. Mi potrebujemo celotni motivacijski sklop, ker ima tudi drugačna učila, kjer ima tudi drugačno stavbo. To je določena simbolika, ki deluje in zdaj na silo tako ustvarjati prisiljeno enakost, ki pomeni niveliranje v otroški dobi, nato pa vržeš te mlade ljudi v življenje, kjer pa imamo najbolj brutalne oblike razlikovanja, in to ne razlikovanja po sposobnostih, temveč razlikovanja po kakršnihkoli drugih sekundarnih, večinoma nelegitimnih sredstvih. To je ta ideologija enakosti, ki smo jo prej hoteli uveljavljati v celotni družbi, zdaj bi jo pa radi ohranili v tej izbici izobraževanja, podaljšali otroštvo otrok, kar se lepo sliši in  je gotovo pomembna zadeva, samo s tem prikrajšamo otroke, da bi se lahko relativno zgodaj prilagajali tem razmeram v konkretnem življenju in ne šele kasneje. Nekateri otroci hitro doživijo, nekateri otroci so sposobni tudi že pri 12 letih razvijati sposobnosti abstrahiranja in celotni sistem tega hitrega posploševanja, gibanja po vertikalni in prav tako hitro kakor po horizontalni liniji zaznavanja. V tem je to možnost, ki jo imamo, bi moral sistem izrabiti in omogočiti tem otrokom, če se za to odločijo po premisleku staršev in njih itd., da tudi izkoristijo te možnosti in da določene sposobnosti hitreje razvijejo. Oprostite, meni se zdi res naivno in neutemeljeno, da bi lahko z elementi notranjega diferenciranja zajeli vse tisto, kar je tu dejansko mogoče zajeti. Mislim, da se mi s tem sistemom odpovedujemo nečemu, kar bi nam lahko zelo koristilo. Zato notranja diferenciacija je gotovo nekaj, je važna pedagoška metoda in vse mogoče stvari, samo to ni tisto, za kar tukaj gre.  Imamo otroke s posebnimi potrebami. Gospod Peterle je omenil tudi drugo dimenzijo, kakor se to navadno uporablja, ampak če vzamemo dobesedno to formulacijo, gre tudi v tem primeru za otroke s posebnimi potrebami, do katerih imamo dolžnost prav tako, kakor imamo dolžnost do slepih, gluhih, ali kakršnihkoli gibanjsko oviranih. Mi imamo prav tako svojo dolžnost do otrok, ki pa imajo neke druge specifične potrebe in tukaj jim v imenu - moram reči polemično, neke naivne, sentimentalne idile, hočemo tem otrokom prepovedati možnost, da uresničijo tiste svoje sposobnosti, ki jih pa, če vzamem zdaj nekako abstraktno, ki jih pa Slovenija še kako potrebuje in jih še bo potrebovala.</p>
               <p>Jaz bi še nekaj rekel, če bomo pri nas razvili normalno državo in normalne razmere, potem tudi v politiki ne tako čisto vseeno, s kakšnimi sposobnostmi kdo nastopa. To je trenutno še res, to lahko samokritično omenim, ampak mislim, da bo življenje pa postajalo pri nas, upam vsaj, vedno preciznejše in bo temeljilo sleherno razlikovanje na, bi rekel strokovno utemeljenih razlikah in kvalitetah. Tega žal še danes nimamo, mislim pa, da bi morali tudi s takšno modifikacijo in tu bi sedaj še res izrazil željo na naslov gospoda ministra, da bi le mogoče on in njegov tim razmislili o neki možnosti, da te variante ne bi izključili. Vem, glede na razmerje političnih sil ni nobenega problema, vi dobite svoj zakon skozi. To je meni jasno. Ne gre tukaj samo za nek politični prestiž, gre dejansko za nekaj čisto drugega. Torej jaz bi le rekel, razmislite, je mogoče v okviru teh vaših drugih determinanc vašega dela le mogoče najti neko rešitev, ki bi ob teh potrebah in o tem delu otrok bila do tega dela otrok tudi pravična. Hvala lepa.</p>
            </sp>
            <sp xml:id="SDZ1-Redna-34-1995-09-21.sp75">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Jožef Kopše izvolite.</p>
            </sp>
            <sp xml:id="SDZ1-Redna-34-1995-09-21.sp76">
               <speaker>JOŽEF KOPŠE:</speaker>
               <p>Kolega Jože Pučnik, bom začel na tvojem koncu. Jaz mislim, da v tem vprašanju ni prišla do izraza nobena politika, ampak eno vprašanje, kjer se temeljno razhajamo tudi nekateri, ki smo istega političnega mišljenja, če hočeš. Ne morem se strinjati s tem, kar si rekel, ali kar ste rekli, gospod doktor Jože Pučnik, da je razlika pri otrocih do četrtega razreda, kar predlaga ta amandma, vidna enakomerno. To za mene ni možno. Otroci rastejo v različnem socialnem okolju. V različnih okoljih, ne samo socialnih, ampak tudi čisto na podeželju kot je nekdo že pred mano rekel v drugačnih krajih, z manj možnosti kontakta in stika. Ti otroci verjetno, po mojem mišljenju, jaz nisem strokovnjak, rabijo dalj časa, kot pa so prvi štirje razredi osnovne šole, da ugotovijo, da ne govorimo o materialnih možnostih. Pregelj je dobro vprašanje postavil ministru. Ali je možno organizirati, ne vem, realne ali klasične gimnazije ali pa oboje po celi Sloveniji tako dispenzivno, da bodo imeli možnost vsi eventualni, po tvoji logiki razlikovani otroci najti svoje mesto tudi iz materialne možnosti, da se bodo tja vključili. Drugače bomo v resnici imeli, če pristanemo na tako teorijo, v Sloveniji v nekih centrih eno kvazi elitno družbo, kar ne pomeni elitno, ker bo šla po starših, ne pa po sposobnostih otrok in je to prezgodaj gospod Pregelj. Jaz se z vami tudi ne strinjam, da vi pravite, da je otrok že določen do petnajstega leta. Ne drži. Parljič je zelo lepo nakazal svoj lasten primer, čeprav mislim, da ima še nekatere pomanjkljivosti danes, kljub vsemu, če mi dovoli, ampak je pozno dozorel, bi temu rekel ali pozno je dobil možnost pokazati svojo vrednost. Jaz sem ga poslušal zunaj. In takih otrok je ogromno. To obdobje do 15. leta je za mene prekratko, po mojem čisto pragmatičnem mišljenju in razlikovati otroka tam nekje pri 12-ih letih ali pa 11-ih letih in ga različno spravljati v različne šole in Jože Pučnik zelo pošteno, ampak po mojem popolnoma nepravilno misli, rekel, da se bo tudi na zunanjem videzu videlo, da so to posebna učila, posebna šola, ena posebna zgradba. S tem se nikakor ne morem strinjati in se tudi ne bom strinjal in to ni moja politična opredelitev, to je moja mišljenjska opredelitev točno na tem konkretnem segmentu. Hvala lepa.</p>
            </sp>
            <sp xml:id="SDZ1-Redna-34-1995-09-21.sp77">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo gospod Marjan Šetinc, potem pa še gospod Žarko Pregelj.</p>
            </sp>
            <sp xml:id="SDZ1-Redna-34-1995-09-21.sp78">
               <speaker>MAG. MARJAN ŠETINC:</speaker>
               <p>Hvala lepa za besedo. Jaz bom zelo kratek. Moram reči, jaz zdaj ne vem, gospodu Pučniku se včasih v emocionalnem naboju pač sprostijo stavki, ki morda niso dovolj domišljeni. On je rekel, da s tako šolo pravzaprav delamo neko škodo, kajti kakorkoli že - če uporabim njegove besede - potem pa imamo na koncu najbolj brutalne oblike razlikovanja. Ampak moje vprašanje pa je, ali zato mislite, da jih je pa potrebno čimprej, že kar brutalno razločiti, morda že kar takoj, po 1. razredu ali pa še prej. Jaz mislim, da je treba biti tukaj zelo previden pri uporabljanju teh analogij. Drugo, kar pa je, in tu sem se primarno  želel oglasiti, pa je vprašanje, ki ga je zastavil gospod Žarko Pregelj, ko je reflektiral na to, kaj je možno ob sedanji strukturi šole storiti. Jaz se strinjam, način, na kakršen deluje sedanja šola, seveda ima svoje probleme in prav zaradi tega jaz menim, da spreminjamo strukturo šole na način, ki bi vsem ali pa vsaj veliki večini omogočil pridobivanje znanja v skladu s tem, kar zmorejo. Se pravi, tu je, po moje, ključen element te nove zakonodaje. Hvala lepa.</p>
            </sp>
            <sp xml:id="SDZ1-Redna-34-1995-09-21.sp79">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Žarko Pregelj ima besedo.</p>
            </sp>
            <sp xml:id="SDZ1-Redna-34-1995-09-21.sp80">
               <speaker>ŽARKO PREGELJ:</speaker>
               <p>Spoštovani! Da ne bo pomote. Jaz se strinjam s vsebino, ki je naprej v zakonu, tam po 30. členu, kjer govori o nivojskem pouku. Mislim, da je to rešitev za praktično vse šole v tej državi, osnovne šole, toda obstaja problem, ko bo tudi to narejeno, bodo še vedno obstajale - bom rekel zdaj kar direktno - mestne šole elitne narave, ki so že 30 let ali pa 40 let elitne, ali pa mogoče še celo prej in bodo določeni starši vpisovali otroke na te elitne mestne šole in sprašujem se, ali ni mogoče pravilneje, da rečemo, da so te elitne mestne šole, ki jih ima Ljubljana nekaj, vsaka ljubljanska četrt ima vsaj eno, Center pa mogoče celo dve ali tri, v Kopru imamo tudi dve, v Celju verjetno tudi ene tri, v Mariboru ne vem koliko. Enostavno te šole obstajajo in sprašujem, ali ni korektneje, da jim rečemo: te šole bodo imele pa nižjo gimnazijo, ker dejansko to že zdaj je in bodo jasno opredeljeni pogoji, kdo lahko na tako šolo pride. Zdaj pa veste, da je zelo težko otroka prešolati, če ne uspeš prepričati učiteljskega zbora, najprej moraš pa ravnatelja, pa pedagoško službo in enostavno zato, da se zadeve korektno opravijo, ker dejansko taka praksa obstaja, mislim, da je predlog SDSS pravilen, naj bodo tudi nižje gimnazije, ki dejansko že sedaj so. Se strinjam, da notranja diferenciacija mora biti po vseh šolah, praktično po vseh tistih šolah, kjer je lahko pouk normalen, kjer je dovolj učencev in v katerih so za to ustrezni pogoji. Hvala lepa.</p>
            </sp>
            <sp xml:id="SDZ1-Redna-34-1995-09-21.sp81">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Mislim, da je na koncu želel besedo še gospod dr. Slavko Gaber. Izvolite!</p>
            </sp>
            <sp xml:id="SDZ1-Redna-34-1995-09-21.sp82">
               <speaker>DR. SLAVKO GABER:</speaker>
               <p>Gospod podpredsednik, gospe in gospodje! Dovolite mi, da poskušam odgovoriti na nekatera od tukaj zastavljenih vprašanj in se vključiti v nekatera od razmišljanj, ki so bila tukaj prisotna. Brez silne pretenzije, da bi bili odgovori popolni, diskusija, ki smo ji danes tukaj priča, se ni ponovila drugič samo tukaj v tem Državnem zboru. Sam sem imel priložnost razpravljati v zadnjih letih o tem na različnih mestih večkrat. Pa tudi to ni nobena posebnost Slovenije. To je na nek način diskusija, ki jo Evropa pozna desetletja. Ni zaprta diskusija, to kaže tudi naša današnja razprava, pa vendarle želim poudariti, da se Evropa tozadevno prevladujoče odloča v skladu s priporočili Sveta Evrope, ki govorijo na vseh srečanjih, kjer se tudi evropski ministri iz tega kroga srečujemo, da naj ne bi bilo radikalne zunanje diferenciacije pred 15 letom, hkrati pa v isti sapi priporočajo diferenciacijo tistega tipa, o kateri govori 17. člen zakona, ki ga imamo pred sabo. Tam govorimo o izbirnih predmetih. Govorijo o diferenciaciji kot jo predvideva 39. člen, še posebej amandma k 39. členu, ki mu Vlada tudi ne nasprotuje. Opozarjajo na to, da je najverjetneje, ne samo za Slovenijo, za katero pravimo, da v njej ni ne vem kako veliko število državljank in državljanov, ampak velja tudi za Evropo, da je potrebno celotni sistem pripeljati, kolikor je le mogoče, v takšno kondicijo, da omogoča bolj ali manj vsakomur, da pokaže tisto, kar zmore in to je verjetno primarni cilj vsakega od sistemov. Tako, da ne gre za dva koncepta, kot je bilo nekajkrat tukaj rečeno, kako stvari postaviti, temveč je že zastavitev v zakonih, ki so pred nami v resnici poizkus iskati neko za to državo, ta trenutek pravo mero, po eni strani tistega, kar omogoči čim večjemu številu čim višje in po drugi strani omogoči tistim, ki zmorejo nekaj več na posamičnih področjih. Teorija ve povedati tudi, da preprosto ni kar tako res, da nekdo zmore povsod največ, da na tistih področjih naredijo več, da pokažejo več. Pri razlikovanju gremo do tega, da bomo v zadnji triadi v skladu z 39. členom imeli tudi preko celega leta posebne razrede za posebne predmete, kar omogoča tudi vzpostavljanje neke določene klime, kjer se tisti, ki znajo več na nekem področju, skupaj pripravljajo na to, da bodo najverjetneje znali še več na naslednjih stopnjah, ko jih bo zadela radikalna zunanja diferenciacija, ko bodo eni prestopili prag gimnazije, drugi se bodo odločili, o tem bomo govorili v drugih zakonih, ki nas še čakajo, za druge tipe od dvoletnih srednjih, poklicnih šol pa vse do te, ki bo verjetno imela največjo veljavo tudi v tej naciji, torej do gimnazije. Za to se bodo na ta način pripravljali. Ali je to ustavno pravno korektno me sprašujete, tukaj sva pač v opoziciji, da sociolog odgovarja sociologu, torej je bolj ali manj irelevantna diskusija ta zadeva. Ampak, kolikor so mene podučili, gospod doktor, je pač tako, da ne najdejo, vsaj naši pravniki, pravnice so v glavnem, nikakršne podlage za to, da bi to bilo ustavno sporno, če nimamo radikalne zunanje diferenciacije v tem sistemu in tudi sam verjamem, da je težko, da jo je težko najti. Te razlike, ki jih mi uvajamo, pa niso zgolj v tem delu sistema, o katerem danes tukaj govorimo, temveč opozarjam, ne pozabimo, uvajamo zares odprto možnost za zasebne šole. Dosti razlik, proti katerim je tudi nekaj bilo rečeno, katere nam tudi vsem ne bodo všeč, ko bodo vidne, tudi te zunanje, bo vzpostavljenih tudi po tej liniji. Osebno nimam utvar, gremo v večje razlikovanje, kot je razlikovanje, ki ga ta trenutek beležimo s hitrimi koraki. Prej se sprašujem, ali morda ne odpiramo pot tudi s tem, kar sam predlagam in v čemer stojim dokaj trdno, prevelika preširoka vrata za to razlikovanje. Ko se bo vse namreč naložilo drugo na drugo, bo razlik v tej državi več kot zadosti  in na to sem želel dodatno opozoriti, v celotnem sistemu odpiramo možnost izbire z zasebnimi šolami, z drugačno klimo na zasebnih šolah in skupaj z vsemi temi razlikovanji, ki jih prinaša sistem, o katerem trenutno govorimo, bo to omogočilo več kot zadosti razlik. To je presoja. Lahko, da je napačna. Moram opozoriti na to. To, o čemer sedaj govorim, je v tej zakonodaji omogočeno. Radikalna zunanja diferenciacija bi zahtevala spremembo zakonodaje. Nočem delati utvar, da je ob tem radikalna zunanja diferenciacija mogoča, vendar že ta, ki je mogoča, gre tako daleč, da oblikuje posebne razrede v zadnji triadi, poseben tip pouka. Razlikovanje bo omogočeno v večji meri tudi zaradi tega, ker mi seveda še vsi živimo v tistih razredih, v katere smo hodili sami. Eni nekaj prej, drugi rahlo kasneje, pa vendarle, gospe in gospodje, za vsemi nami je šola precej zadaj, še posebej ta osnovna šola. Ta trenutek je povprečna številka vpisanih v razredih v naši osnovnih šolah 22 otrok na razred. Kdor danes govori o tridesetih, o petintridesetih, lahko da govori o svojem času, lahko da govori o mojem času. V tistem času nas je bilo nekaj čez trideset, vendar ta trenutek temu ni tako. Res je, da kje še to najdete. To poskušamo odpraviti. Na primer, gospod župan iz Šentjurja ve, da smo tam odprli novo šolo, s katero smo to situacijo in takšno nevarnost odpravili in nekaj v tej smeri bo še postorjenega. Razlike bodo torej omogočene, omogočena bo tudi večja mera individualnega pristopa. O tem, gospod Žare Pregelj, kolikor razumem, o tem vi govorite. Ali bodo s tem izginile razlike med mestno in vaško šolo? Odgovor je ne, če smo iskreni, vendar naši podatki ne kažejo tako enoznačne slike, kot je bila vsaj z moje strani razumljena, da je prikazana z vaše strani, češ, primestna šola je slabša šola bolj ali manj po definiciji. Ne, primestne šole so dostikrat boljše od mestnih šol. Kažejo tudi rezultati na zunanjih preverjanjih. Zato bodo razlike, trdim, ostale. Ali bomo zmogli dvigniti standard tam, kjer imamo res nizek standard? To pa ni zgolj vprašanje teh papirjev, teh zakonov, temveč je vprašanje, ali bomo vzdržali šolski tolar, ali bomo vzdržali politiko investiranja v to področje in kup drugih vprašanj odpiramo samo s tem. Ali bomo tam obdržali dobre učitelje? Zakon predvideva dopolnilni pouk, dodatni pouk in druge oblike individualne in skupinske pomoči. Dodatne ure smo včeraj sprejeli tukaj zato, da bi učitelji imeli možnost in da bi šole imele možnost diferencirati. Ne zgolj tista učiteljica, ki je v razredu. S tem, kar ste včeraj potrdili, smo dali šoli fond ur, s katerimi razpolaga ravnatelj in ravnatelj, ravnateljica pove, zakaj bodo te ure namenjene. Lahko pripelje dodatno moč pri nekem predmetu zaradi tega, ker verjame, da je tam to potrebno. Država se v to ne vtika. Dve uri in pol na vsak oddelek na teden je namenjenih tam znotraj. Tako da sam spoštujem razpravo, ki je tukaj bila. Mislim, da je bila potrebna tudi zato, da si ponovno povemo, kaj o teh stvareh mislimo. Verjamem, da bo celoten spekter zakonodaje omogočil dosti razlik in ne najdem pametnejšega razmisleka, ki bi bil ekvelibriran, lahko mi verjamete, da nismo enkrat razmišljali o tej stvari, ko smo to pripravljali in bi ga bilo mogoče ta trenutek vnesti v zakone. Zato vas prosim, da vključno s tistim 39. členom to podpremo, da se za tak čas odločimo tako, kot je tukaj predlagano. Če bo čas drugačen, če se bo pokazalo, da na ta način seveda ne zmoremo peljati tega sistema naprej, potem mislim, da bo naslednji parlament zmogel moči, da se bo odločil drugače. Naslednji, tisti, pri katerem bo to prišlo pač na vrsto.</p>
               <p>In naj končam s tem, kako vidim sam strukturo zakonov, ki so pred nami. Struktura je seveda kompleksna. Nismo slučajno bili tako dolgo pri zakonu o organizaciji in financiranju. Ne verjamem, da bodo vsi elementi vzdržali tisto, kar je testna doba zahodnoevropskih sistemov. Sistemi se tam ne menjajo tako, kot se pri nas govori, na 50 ali pa na 100 let. 10 do 15 let je rok trajanja stvari, kot so te tukaj. Nekateri elementi se seveda menjajo tudi hitreje. Osebno si želim, mislim, da so stvari tako pripravljene, da bi večina tega tukaj vzdržala takšno dobo. Če bo vzdržala takšno dobo, bo to pomenilo izjemno umirjanje za sistem edukacije v tej državi v primerjavi s tistim, kar smo živeli zadnjih deset let. Tako da, gospe in gospodje, moja želja je, da bi to pač bilo sprejeto in da bi omogočili, da naprej živijo tudi tiste razlike, formalno potrjene, ki jih danes v šolah že imamo, pa pravzaprav nimajo formalnega pokritja. Če bi me to vprašali in bi me terjali, da sankcioniram to, česar nimamo pokritega, takrat bi seveda osebno bil pred zelo težko nalogo. Tega namreč ne želim sankcionirati, želim zato zakonodajo, ki bi mi te razlike omogočila. Hvala.</p>
            </sp>
            <sp xml:id="SDZ1-Redna-34-1995-09-21.sp83">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne in prehajamo h glasovanju, zato seveda prosim, da se dvorana napolni tudi s poslanci, ki so razpravo spremljali na drugih koncih.</p>
               <p>Na glasovanje dajem amandma k 1. členu. Ugotovimo sklepčnost! (43 prisotnih.) Še vedno ugotavljamo sklepčnost, ni še prepozno. (51 prisotnih.)</p>
               <p>Kdo je za? (13 poslancev.) Je kdo proti? (35 poslancev.)</p>
               <p>Ugotavljam, da ta amandma ni sprejet.</p>
               <p>Prehajam k povezanemu amandmaju na 3. strani, k 3. členu, ki se glasi: člen se spremeni, tako da se glasi: "Obvezno izobraževanje traja 9 let. Z vstopom v 1. razred osnovne šole otrok pridobi status učenca. Učenec zaključi osnovnošolsko izobraževanje, ko uspešno konča 9 razred. Učenec, ki se po šestih razredih osnovne šole vpiše na gimnazijo, nadaljuje obvezno izobraževanje po gimnazijskem programu. Dijak nižje gimnazije se lahko prepiše v ustrezni razred osnovne šole in nadaljuje pouk po osnovnošolskem programu. Učenec ali dijak izpolni šolsko obveznost po devetih letih izobraževanja." Predlagatelj je ista poslanska skupina. Matični odbor in Vlada tega amandmaja ne podpirata. Ugotovimo sklepčnost! (56 prisotnih.)</p>
               <p>Kdo je za? (13 poslancev.) Je kdo proti? (40 poslancev.)</p>
               <p>Ugotavljam, da ta amandma ni bil sprejet.</p>
               <p>Ker je bil to edini amandma k 3. členu, dajem na glasovanje še 3. člen v celoti. Ugotovimo sklepčnost! (59 prisotnih.)</p>
               <p>Kdo je za? (37 poslancev.) Je kdo proti? (7 poslancev.)</p>
               <p>Ugotavljam, da smo 3. člen v celoti sprejeli.</p>
               <p>Dajem na glasovanje še 1. člen v celoti. Ugotovimo sklepčnost! (61 prisotnih.)</p>
               <p>Kdo je za? (36 poslancev.) Je kdo proti? (8 poslancev.)</p>
               <p>Ugotavljam, da smo 1. člen v celoti sprejeli in prehajam k 2. členu, h kateremu je vloženih osem amandmajev.</p>
               <p>Prvi: v drugi alinei 2. člena za za besedo "čustvenega" postavi vejica in doda beseda "duhovnega". Predlagatelj je matični odbor, Vlada ga podpira.</p>
               <p>Drugi: tretja alinea 2. člena se spremeni, tako da se glasi: "razvijanje pismenosti ter sposobnosti za razumevanje, sporočanje in izražanje v slovenskem jeziku, na območjih, ki so opredeljena kot narodnostno mešana, pa tudi v italijanskem oziroma madžarskem jeziku. Predlagatelj je matični odbor, Vlada amandma podpira.</p>
               <p>Tretji: vsebina četrte alinee 2. člena se razdeli na dve alinei, ki se glasita: "spodbujanje zavesti o integriteti posameznika", razvijanje zavesti o državni pripadnosti in narodni identiteti in vedenja o zgodovini Slovenije in njeni kulturi". Predlagatelj je matični odbor.</p>
               <p>Amandma se izključuje z naslednjim amandmajem, ki se glasi (ker se nanaša na isti tekst namreč): četrta alinea se dopolni, tako da se glasi: "Spodbujanje zavesti o avtonomiji posameznikov o nacionalni in kulturni identiteti in zgodovini države Slovenije ter spoštovanja do domovine". Doda se nova peta alinea, ki se glasi: "spodbujanje zavesti o pripadnosti evropski civilizaciji". Predlagatelj je gospod Ivo Hvalica v imenu poslanske skupine. Matični odbor in Vlada amandmaja ne podpirata.</p>
               <p>Peti: Doda se nova peta alinea, ki se glasi: "Vzgajanje za obče kulturne in civilizacijske vrednote, ki izvira iz evropske tradicije". Predlagatelj je poslanska skupina Slovenskih krščanskih demokratov, matični odbor in Vlada ga podpirata.</p>
               <p>Šesti: Osma alinea se spremeni, tako da se glasi: "razvijanje in ohranjanje lastne kulturne tradicije in vrednost slovenskega naroda". Predlagatelj je gospod Sašo Lap, matični odbor in Vlada ne podpirata.</p>
               <p>Sedmi: V predzadnji alinei 2. člena se besedilo za besedama "razvijanje nadarjenosti" nadomesti z naslednjim besedilom "in usposabljanje za doživljanje umetniških del in za umetniško izražanje". Predlagatelj je matični odbor in Vlada podpira.</p>
               <p>In osmi: Zadnja alinea 2. člena, ki se glasi: "Oblikovanje in spodbujanje zdravega načina življenja in odgovornega odnosa do naravnega okolja" se spremeni, tako da se glasi: "Oblikovanje in spodbujanje zdravega načina življenja in odgovornega odnosa do okolja". Črtana je beseda naravnega. Predlagatelj je gospod Vladimir Topler, matični odbor in Vlada tega ne podpirata. Želi kdo besedo? Gospod Ivo Hvalica, izvolite.</p>
            </sp>
            <sp xml:id="SDZ1-Redna-34-1995-09-21.sp84">
               <speaker>IVO HVALICA:</speaker>
               <p>Hvala lepa! Spoštovani! Jaz bi vas prosil za malo pozornosti, predvsem pa prosim ministra in matični odbor, da mi povesta, kakšna razlika je med mojim, našim amandmajem k  4. členu in amandmajem... ne k 2. členu, ampak gre za četrti amandma, in amandmajema pod številko 3. in 5. Moj amandma vsebuje natančno isto zadevo. Natančno isto. Razlika je seveda tam in zopet pridemo do tistega, da pri mojem amandmaju matični odbor ne podpira in Vlada ne podpira, razlika je samo ta. Vsebina amandmajev je pa istovetna oziroma če je različna, naj me, prosim, minister in matični odbor tu prepričata. Hvala.</p>
            </sp>
            <sp xml:id="SDZ1-Redna-34-1995-09-21.sp85">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Rudi Moge.</p>
            </sp>
            <sp xml:id="SDZ1-Redna-34-1995-09-21.sp86">
               <speaker>RUDI MOGE:</speaker>
               <p>Spoštovani predsednik, hvala lepa za besedo! Jaz mislim, da vas tukaj ne bi utrujal, da ste razlago za amandma odbora dobili vsi na klop, zato je ne bi še enkrat razlagal, rad bi pa pripomnil to, da je naša skupina pri Odboru za slovenski jezik rekla, da se ta ena alinea, ki je nekako v amandmaju poslanske skupine Socialdemokratske stranke, takšna, da jo je potrebno razbiti na dve alinei, ena je integriteta posameznika, druga je pa potem ta pripadnost v domovini in smo mi, torej odbor je smiselno povzel to, kar so socialdemokrati predlagali v svoj amandma, to je prvi del, drugi del tega amandmaja je pa smiselno povzela skupina Slovenskih krščanskih demokratov, zato smo smiselnost tega amandmaja pač povzeli, eni v amandmaju odbora, drugi pa v svoji poslanski skupini.</p>
            </sp>
            <sp xml:id="SDZ1-Redna-34-1995-09-21.sp87">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod Ivo Hvalica. Izvolite.</p>
            </sp>
            <sp xml:id="SDZ1-Redna-34-1995-09-21.sp88">
               <speaker>IVO HVALICA:</speaker>
               <p>Gospod Moge, slabo ste prebrali naslednji zakon, zakon o gimnazijah. Namreč, imam za vas presenečenje. Moje formulacije sem prepisal iz tega zakona, ki je predložen, torej lepo vas prosim, ali sedaj v enem zakonu te formulacije veljajo, vi jih predlagate, ko jih pa jaz predlagam, pa ne veljajo. To se smešite! To dokazuje, da je, bom enostavno povedal, ne mikrofon, ampak buldožer je vaš.</p>
            </sp>
            <sp xml:id="SDZ1-Redna-34-1995-09-21.sp89">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Gospod Rudi Moge.</p>
            </sp>
            <sp xml:id="SDZ1-Redna-34-1995-09-21.sp90">
               <speaker>RUDI MOGE:</speaker>
               <p>Gospod podpredsednik, hvala lepa za besedo! Jaz bi samo tole povedal, da smo že v Zofijo ta amandma v enakem besedilu sprejeli in da se ta amandma potem vleče skozi vso zakonodajo.</p>
            </sp>
            <sp xml:id="SDZ1-Redna-34-1995-09-21.sp91">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Ivo Hvalica, izvolite.</p>
            </sp>
            <sp xml:id="SDZ1-Redna-34-1995-09-21.sp92">
               <speaker>IVO HVALICA:</speaker>
               <p>Hvala lepa. Gospod predsedujoči, ne dovolim, da me nekdo podcenjuje na takšen način. To je smešenje. Ponavljam, natančno do pičice sem prepisal iz zakona o gimnazijah. Zdaj pa povejte mi prosim tudi ministra, da mi pove, zakaj tu on to predlaga, ko pa jaz to predlagam, seveda tu je natiskano, tu je pa natipkano. Tu ne piše SDSS, tu pa da. Samo ta razlika je. Lepo vas prosim za odgovor, ker sicer glejte, to je blamaža tako za odbor, kot za ministrstvo. Jaz prosim za odgovor.</p>
            </sp>
            <sp xml:id="SDZ1-Redna-34-1995-09-21.sp93">
               <speaker>PODPREDSEDNIK DR. LEV KREFT:</speaker>
               <p>Gospod Rudi Moge, izvolite.</p>
            </sp>
            <sp xml:id="SDZ1-Redna-34-1995-09-21.sp94">
               <speaker>RUDI MOGE:</speaker>
               <p>Hvala lepa za besedo. Jaz bi tole rad povedal, če pogledate na pregled amandmajev k predlogu zakona o organizaciji in financiranju vzgoje in izobraževanja na strani dva, pod točko pet smo že sprejeli amandma z identično vsebino, ne z isto, z identično in če pogledate pregled amandmajev k predlogu zakona o gimnazijah, na prvi strani pod točko dva, je odbor predlagal tudi identični amandma z identično vsebino.  </p>
            </sp>
            <sp xml:id="SDZ1-Redna-34-1995-09-21.sp95">
               <speaker>PODPREDSEDNIK DR. LEV KREFT:</speaker>
               <p>Hvala lepa, želi še kdo besedo? Ugotavljam, da ne in prehajamo h glasovanju. Na glasovanje dajem najprej amandma pod 1. točko. Ugotovimo sklepčnost! (56 prisotnih.)</p>
               <p>Kdo je za? (50 poslancev.) Je kdo proti? (Nihče.)</p>
               <p>Ugotavljam, da je ta amandma sprejet in dajem na glasovanje amandma pod točko dva. Ugotovimo sklepčnost! (55 prisotnih.)</p>
               <p>Kdo je za? (37 poslancev.) Je kdo proti? (1 poslanec.)</p>
               <p>Ugotavljam, da smo amandma sprejeli in dajem na glasovanje amandma pod točko tri. Ugotovimo sklepčnost! (50 prisotnih.)</p>
               <p>Kdo je za? (39 poslancev.) Je kdo proti? (3 poslanci.)</p>
               <p>Ugotavljam, da je amandma sprejet. S tem je glasovanje amadmaja pod točko štiri nepotrebno in dajem na glasovanje amandma pod točko pet. Ugotovimo sklepčnost! (59 prisotnih.)</p>
               <p>Kdo je za? (42 poslancev.) Je kdo proti? (2 poslanca.)</p>
               <p>Ugotavljam, da smo amandma sprejeli in dajem na glasovanje amandma pod točko šest. Ugotovimo sklepčnost! (55 prisotnih.)</p>
               <p>Kdo je za? (12 poslancev.) Je kdo proti? (30 poslancev.)</p>
               <p>Ugotavljam, da amandmaja nismo sprejeli in dajem na glasovanje amandma pod točko sedem. Ugotovimo sklepčnost! (50 prisotnih.)</p>
               <p>Kdo je za? (40 poslancev.) Je kdo proti? (Nihče.)</p>
               <p>Ugotavljam, da je amandma sprejet in dajem na glasovanje amandma pod točko osem. Ugotovimo sklepčnost! (55 prisotnih.)</p>
               <p>Kdo je za? (14 poslancev.) Je kdo proti? (27 poslancev.)</p>
               <p>Ugotavljam, da amandma ni bil sprejet in dajem na glasovanje 2. člen v celoti. Ugotovimo sklepčnost! (56 prisotnih.)</p>
               <p>Kdo je za? (40 poslancev.) Je kdo proti? (3 poslanci.)</p>
               <p>Ugotavljam, da smo ta člen sprejeli in ker smo o 3. členu že glasovali, prehajam k 6. členu, v katerem imamo tri amandmaje. Prvi, prvi odstavek šestega člena se spremeni tako, da se glasi: "Učni jezik v osnovni šoli je slovenski". Predlagatelj je matični odbor, vlada podpira. Drugi. Doda se nov drugi odstavek 6. člena, ki se glasi: "Na narodnostno mešanih območjih, kjer živita italijanska oziroma madžarska narodna skupnost, se v skladu s posebnim zakonom osnovnošolsko izobraževanje organizira in izvaja tudi zgolj v italijanskem jeziku oziroma dvojezično v slovenskem in madžarskem jeziku".</p>
               <p>Drugi odstavek 6. člena postane tretji odstavek. Tretji odstavek 6. člena se črta. Predlagatelja sta gospod Roberto Battelli in gospa Maria Pozsonec. Matični odbor ne podpira, Vlada ne podpira. Ta amandma se z naslednjim izključuje, ker obravnavata isto materijo.</p>
               <p>Tretji. Tretji odstavek 6. člena se spremeni tako, da se glasi: "V osnovnih šolah na območjih, kjer prebivajo pripadniki slovenskega naroda in madžarske narodne skupnosti in so opredeljena kot narodno mešana območja, se v skladu s posebnim zakonom organizira osnovno šolsko izobraževanje dvojezično, v slovenskem in madžarskem jeziku". Predlagatelj je matični odbor in poslanska skupina italijanske in madžarske narodne skupnosti s podpisano gospo Mario Pozsonec. Vlada amandma podpira.</p>
               <p>Želi kdo besedo? Gospod Roberto Battelli, izvolite!</p>
            </sp>
            <sp xml:id="SDZ1-Redna-34-1995-09-21.sp96">
               <speaker>ROBERTO BATTELLI:</speaker>
               <p>Hvala lepa. Spoštovane kolegice in kolegi. Opravičujem se, ker tolikokrat nastopam v tej temi, vendar je pač nujno, ker je šolski sistem, kot vemo, eden od stebrov tudi ohranjanja identitete narodnih skupnosti. Osnovno vprašanje, na katero hoče odgovoriti ta člen, je seveda, kateri je učni jezik v osnovnih šolah. Nesporno je to za vso državo slovenski jezik. Vendar imamo tisti dve različni stvarnosti, enkrat ko je to jasno, da je učni jezik slovenščina, imamo ti dve različni stvarnosti, prisotnosti sistema šolstva v italijanskem učnem jeziku za potrebe pripadnikov italijanske narodne skupnosti in pa sistem dvojezičnega šolanja za potrebe pripadnikov madžarske narodne skupnosti. Sedaj, če dobro pogledate ta člen in tudi ostale amandmaje, to ni izrecno povedano notri, razen v amandmaju matičnega odbora, ki ga Vlada podpira, ampak, ki zajame samo stvarnost narodnostno mešanih območij Prekmurja. Zaradi tega sem jaz oblikoval tak amandma, ker imamo najprej generalno klavzulo, da je učni jezik slovenski. Potem imamo drugi odstavek, ki pove, da se na Obali organizira osnovnošolstvo tudi, ampak samo v italijanščini, ker če ni samo v italijanščini, potem pomeni, da se organizira dvojezično šolstvo na Obali, kar pa vemo, da ne gre. Obenem tudi ta amandma pove, da pa v Prekmurju imamo dvojezično šolstvo.</p>
               <p>Potem imamo naslednji odstavek, ki pa rešuje neko drugo vprašanje, in to je obveznost učenja slovenščine za te, ki obiskujejo šolo z italijanskim učnim jezikom in pa obveznost učenja italijanščine za te, ki obiskujejo šole s slovenskim učnim jezikom. Nekaj podobnega ni potrebno za prekmursko stvarnost, ker je tam šolstvo dvojezično. Ni nobena tragedija, če tega ne sprejmemo, vendar je konsistentnost tega člena, ki opredeljuje učni jezik, pač nezadostna. Iz vseh teh razlogov prosim, da ta amandma podprete, ker na ta način je jasno, kateri so učni jeziki in je jasno, katera so razmerja na določenem teritoriju glede spoznavanja jezika okolja v eni in drugi šolski stvarnosti, ki sobivata na tem teritoriju. 7. člen pa pove, da varstvo posebnih pravic italijanske in madžarske narodne skupnosti na področju osnovnošolskega izobraževanja ureja zakon in ta zakon služi temu, da se opredeli, kako funkcionirajo potem te šole v teh različnih jezikih, kako morajo biti organizirane, kako so financirane itd. Ni mogoče reči, da sam kontekst pač uredi vsa vprašanja v zvezi z učnim jezikom mnogo bolj jasno glede na to, da bomo morali pristopiti nekoč k izdelavi tega posebnega zakona, mnogo bolj jasno bo in lažje bo pristopiti k izdelavi tega zakona, če bomo imeli tudi v osnovni zakonodaji to osnovno opredelitev o učnih jezikih. Hvala.</p>
            </sp>
            <sp xml:id="SDZ1-Redna-34-1995-09-21.sp97">
               <speaker>PODPREDSEDNIK DR. LEV KREFT:</speaker>
               <p>Hvala. Ali želi še kdo besedo? Ugotavljam, da ne in prehajam h glasovanju. Na glasovanje dajem amandma pod točko 1. Ugotovimo sklepčnost! (49 prisotnih.)</p>
               <p>Kdo je za? (44 poslancev.) Je kdo proti? (Nihče.)</p>
               <p>Ugotavljam, da smo ta amandma sprejeli.</p>
               <p>Na glasovanje dajem amandma pod točko 2. Ugotovimo sklepčnost! (51 prisotnih.)</p>
               <p>Kdo je za? (26 poslancev.) Je kdo proti? (16 poslancev.)</p>
               <p>Ugotavljam, da je ta amandma sprejet.</p>
               <p>S tem je glasovanje o amandmaju pod točko 3 nepotrebno in dajem na glasovanje člen v celoti. Ugotovimo sklepčnost! (49 prisotnih.)</p>
               <p>Kdo je za? (33 poslancev.) Je kdo proti? (9 poslancev.)</p>
               <p>Ugotavljam, da smo ta člen sprejeli.</p>
               <p>V obravnavo dajem 8. člen in amandma, ki ga nimate v pregledu, glasi pa se: drugi odstavek 8. člena se črta. Amandma je vložila skupina Slovenske ljudske stranke z 10 podpisanimi poslanci. Ali želi kdo besedo? Ugotavljam, da ne in dajem ta amandma na glasovanje. Ugotovimo sklepčnost! (46 prisotnih.)</p>
               <p>Kdo je za? (8 poslancev.) Je kdo proti? (33 poslancev.)</p>
               <p>Ugotavljam, da tega amandmaja nismo sprejeli in dajem 8. člen v celoti na glasovanje.</p>
               <p>Ugotovimo sklepčnost! (34 prisotnih.)</p>
               <p>Ponovno vas prosim, da ugotovimo sklepčnost. (45 prisotnih.)</p>
               <p>Tretjič vas prosim, da ugotovimo sklepčnost. (53 prisotnih.)</p>
               <p>Kdo je za? (22 poslancev.) Je kdo proti? (6 poslancev.)</p>
               <p>Ugotavljam, da smo 8. člen sprejeli.</p>
               <p>K 10. členu imamo dva amandmaja, in sicer: drugi odstavek se spremeni tako, da se glasi: Za otroke, ki so tuji državljani, se organizira pouk materinega jezika in kulture v skladu z mednarodnimi pogodbami. Predlagatelj je gospod Sašo Lap. Matični odbor in vlada ne podpirata.</p>
               <p>In drugi: Doda se tretji odstavek, ki se glasi: "Za otroke, ki so brez državljanstva Republike Slovenije, se lahko tudi organizira pouk materinega jezika in kulture." Predlagatelj je gospod Sašo Lap. Matični odbor in Vlada ne podpirata. Želi kdo besedo o teh dveh amandmajih? Ugotavljam, da ne in prehajam na glasovanje. Na glasovanje dajem najprej amandma pod točko ena.</p>
               <p>Ugotovimo sklepčnost! (52 prisotnih.)</p>
               <p>Kdo je za? (8 poslancev.) Je kdo proti? (32 poslancev.)</p>
               <p>Ugotavljam, da amandma ni bil sprejet in dajem na glasovanje amandma pod točko 2. Ugotovimo sklepčnost! (50 prisotnih.)</p>
               <p>Kdo je za? (7 poslancev.) Je kdo proti? (30 poslancev.)</p>
               <p>Ugotavljam, da amandma ni bil sprejet.</p>
               <p>Na glasovanje dajem 10. člen v celoti. Ugotovimo sklepčnost! (50 prisotnih.)</p>
               <p>Kdo je za? (35 poslancev.) Je kdo proti? (3 poslanci.)</p>
               <p>Ugotavljam, da smo ta člen v  celoti sprejeli in prehajam k 11. členu, kjer imamo štiri amandmaje.</p>
               <p>Prvi. V drugi vrstici drugega odstavka 11. člena se za besedami gluhi in naglušni doda beseda "otroci". Predlagatelj je Komisija za vprašanja invalidov. Matični odbor in Vlada podpirata.</p>
               <p>Drugi. V drugem odstavku 11. člena se črta besedilo: "ter otroci z motnjami vedenja in osebnosti" ter nadomesti z besedilom, ki se glasi: "oziroma gibalnimi motnjami, dolgotrajno bolni otroci in otroci z motnjami vedenja in osebnosti". Doda se nov tretji odstavek, ki se glasi: "Osnovna šola mora za izvajanje osnovnošolskega programa otrok s posebnimi potrebami zagotoviti koordinatorja za vzgojo in izobraževanje otrok s posebnimi potrebami". Predlagatelj je matični odbor. Vlada podpira.</p>
               <p>Ta amandma se izključuje z naslednjim amandmajem: V drugem odstavku 11. člena se črta besedilo: "ter otroci z motnjami vedenja in osebnosti" in se nadomesti z besedilom, ki se glasi: "oziroma gibalnimi motnjami, dolgotrajno bolni otroci in otroci z motnjami vedenja in osebnosti in otroci z več motnjami". Doda se nov tretji odstavek, ki se glasi: Osnovna šola mora za izvajanje osnovnošolskega programa otrok s posebnimi potrebami zagotoviti predvsem koordinatorja za vzgojo in izobraževanje otrok s posebnimi potrebami, ustrezen prilagojen prostor in opremo, potrebne pripomočke, usposobljenost za izdelavo in izvedbo invalvacijo individualiziranega programa in druge potrebne pogoje za izvajanje tega programa. Predlagatelj je Komisija za vprašanje invalidov. Matični odbor in Vlada ne podpirata.</p>
               <p>In četrti: V začetku drugega odstavka 11. člena se za besedami "otroci s posebnimi potrebami" doda besedilo "po tem</p>
               <p>zakonu". Predlagatelj je matični odbor, Vlada amandma podpira. Želi kdo besedo? Ugotavljam, da ne in dajem na glasovanje amandma pod točko 1. Ugotovimo sklepčnost! (49 prisotnih.)</p>
               <p>Kdo je za? (44 poslancev.) Je kdo proti? (Nihče.)</p>
               <p>Ugotavljam, da smo ta amandma sprejeli.</p>
               <p>Dajem na glasovanje amandma pod točko 2. Ugotovimo sklepčnost! (46 prisotnih.)</p>
               <p>Kdo je za? (41 poslancev.) Je kdo proti? (Nihče.)</p>
               <p>Ugotavljam, da smo amandma sprejeli in ker je bil sprejet ta amandma, je glasovanje o amandmaju pod točko 3 nepotrebno, zato dajem na glasovanje amandma pod točko 4. Ugotovimo sklepčnost! (51 prisotnih.)</p>
               <p>Kdo je za? (40 poslancev.) Je kdo proti? (Nihče.)</p>
               <p>Ugotavljam, da je amandma sprejet.</p>
               <p>Dajem na glasovanje 11. člen v celoti. Ugotovimo sklepčnost! (52 prisotnih.)</p>
               <p>Kdo je za? (41 poslancev.) Je kdo proti? (3 poslanci.)</p>
               <p>Ugotavljam, da smo ta člen v celoti sprejeli.</p>
               <p>Prehajam k 15. členu. Tu imamo amandma, ki se glasi: člen se dopolni tako, da se glasi: "Obvezni program obsega obvezne predmete, izbirne predmete, ure oddelčne skupnosti in obvezne oblike pouka, šolo v naravi in plavalni tečaj ter naravoslovne, kulturne in športne dneve". Predlagatelj je poslanska skupina Socialdemokratske stranke Slovenije, matični odbor in Vlada amandmaja ne podpirata. Amandma je vsebinsko povezan z amandmajema k 20. in 27. členu. Amandma k 20. členu, glede na to, da bomo glasovali tako kot smo do sedaj, imate na strani 8 pod točko 2, na vrhu. Glasi se: V členu se na koncu stavka črta besedilo "ter šola v naravi". Predlagatelj je poslanska skupina, matični odbor in Vlada ne podpirata. In naslednji k 27. členu imate na naslednji strani, in sicer pod točko 3 k 27. členu: V tretjem odstavku se na koncu stavka doda novo besedilo, ki se glasi: "vendar morajo izpeljati šolo v naravi in plavalni tečaj". Predlagatelj je ista poslanska skupina, matični odbor in Vlada ne podpirata. Želi kdo besedo? Ugotavljam, da ne in dajem na glasovanje najprej amandma k 15. členu. Ugotovimo sklepčnost! (54 prisotnih.)</p>
               <p>Kdo je za? (11 poslancev.) Je kdo proti? (28 poslancev.)</p>
               <p>Ugotavljam, da ta amandma ni bil sprejet.</p>
               <p>Dajem na glasovanje amandma na 8. strani pod točko 2 na vrhu, ki je bil vložen k 20. členu. Ugotovimo sklepčnost! (50 prisotnih.) Obrazložitev glasu ima gospod Jožef Kopše. Izvolite. (Kopše: govori iz dvorane.)</p>
               <p>Na glasovanje torej dajem amandma pod točko 2 k 20. členu na strani 8. Ugotovimo sklepčnost! (57 prisotnih.)</p>
               <p>Kdo je za? (10 poslancev.) Je kdo proti? (31 poslancev.)</p>
               <p>Ugotavljam, da tega amandmaja nismo sprejeli.</p>
               <p>Dajem na glasovanje še amandma na naslednji, 9. strani, ki je vložen k 27. členu pod točko 3. Ugotovimo sklepčnost! (55 prisotnih.)</p>
               <p>Kdo je za? (14 poslancev.) Je kdo proti? (34 poslancev.)</p>
               <p>Ugotavljam, da tega amandmaja nismo sprejeli.</p>
               <p>Vračam se k 15. členu in ga dajem v celoti na glasovanje. Ugotovimo sklepčnost! (56 prisotnih.)</p>
               <p>Kdo je za? (35 poslancev.) Je kdo proti? (6 poslancev.)</p>
               <p>Ugotavljam, da smo člen v celoti sprejeli.</p>
               <p>Dajem v obravnavo in glasovanje 16. člen z dvema amandmajema in sicer: prvi odstavek se spremeni tako, da se glasi: "Javna osnovna šola mora za vse učence izvajati pouk iz naslednjih obveznih predmetov: slovenskega jezika, na narodno mešanih območjih poleg slovenskega tudi italijanskega ali madžarskega jezika, tujega jezika, zgodovine, zemljepisa, etike in družbe, matematike, kemije, biologije, fizike, likovne vzgoje, športe vzgoje, tehnične vzgoje in gospodinjstva." Predlagatelj je poslanska skupina Socialdemokratske stranke Slovenije, matični odbor amandmaja ne podpira. Ta amandma se izključuje z naslednjim, ker obravnava isto materijo, ta pa pravi: Prvi odstavek 16. člena se spremeni tako, da se glasi: "Osnovna šola mora za vse učence izvajati pouk iz naslednjih predmetov: slovenskega jezika in italijanskega ali madžarskega jezika na narodno mešanih območjih, tujega jezika, zgodovine, zemljepisa, etike in družbe, matematike, kemije, biologije, fizike, likovne vzgoje, glasbene vzgoje, športne vzgoje, tehnične vzgoje in gospodinjstva". Predlagatelj je matični odbor, Vlada amandma podpira. Želi kdo besedo? Ugotavljam, da ne in dajem najprej na glasovanje amandma pod točko 1. Ugotovimo sklepčnost! (51 prisotnih.)</p>
               <p>Kdo je za? (8 poslancev.) Je kdo proti? (34 poslancev.)</p>
               <p>Ugotavljam, da amandma ni bil sprejet.</p>
               <p>Dajem na glasovanje amandma pod točko 2. Ugotovimo sklepčnost! (56 prisotnih.)</p>
               <p>Kdo je za? (39 poslancev.) Je kdo proti? (1 poslanec.)</p>
               <p>Ugotavljam, da smo ta amandma sprejeli.</p>
               <p>Dajem na glasovanje 16. člen v celoti. Ugotovimo sklepčnost! (57 prisotnih.)</p>
               <p>Kdo je za? (40 poslancev.) Je kdo proti? (2 poslanca.)</p>
               <p>Ugotavljam, da smo člen sprejeli.</p>
               <p>Dajem v obravnavo 17. člen s tremi amandmaji. Prvi: 17. člen se črta. Predlagatelj je poslanska skupina Socialdemokratske stranke Slovenije, matični odbor in Vlada ga ne podpirata. Ta amandma je povezan z naslednjimi amandmaji, in sicer na strani 13 amandma k 39. členu, ki se glasi: 39. člen se črta. Predlagatelj je ista poslanska skupina, matični odbor in Vlada tega amandma ne podpirata. Naslednji, s tem povezan amandma imate na strani 14 k 40. členu: 40. člen se črta. Predlagatelj je ista poslanska skupina, matični odbor in Vlada tega amandmaja ne podpirata. In k 42. členu, takoj naslednji amandma: 42. člen se črta. Predlagatelj je ista poslanska skupina, matični odbor in Vlada pa tega amandmaja ne podpirata. Dalje imamo k 17. členu še dva amandmaja. Pod številko 2: na koncu drugega odstavka 17. člena se pred piko doda besedilo "ter ne konfesionalni pouk o religiji in etiki". Predlagatelj je Vlada, matični odbor amandmaja ne podpira. Ta amandma, ker pokriva identično materijo, se izključuje z naslednjim, ta pa se glasi: na koncu drugega odstavka se doda besedilo "ter religije in etike". Predlagatelj je poslanska skupina Slovenskih krščanskih demokratov. Matični odbor in Vlada amandmaja na podpirata in dajem vse te amandmaje v obravnavo. Želi kdo besedo? Gospod minister, izvolite!</p>
            </sp>
            <sp xml:id="SDZ1-Redna-34-1995-09-21.sp98">
               <speaker>DR. SLAVKO GABER:</speaker>
               <p>Gospe in gospodje! V primeru tega 17. člena bi želel opozoriti na drugi amandma Vlade. Za svojo dolžnost smatram, da tudi ob tej priliki opozorim na to, da verjamem, da bi bilo pametno, celo zares pametno, ako bi v tej državi zmogli iti preko razprave o tem, ali v šolah potrebujemo verouk ali ne. Naj povem, da imam občutek, da v tej državi ta trenutek resnega prehoda čez to mejno črto še nismo opravili. Sam dosti časa verjamem, da je dilema seveda napačna. Verjamem, da verouk nima kaj iskati v šolah, da tudi kakršnekoli različice verouka v javno šolo ne spadajo in tihe želje, ki se ob teh razpravah gojijo, zato da bi do tega po ovinkih le prišlo, prav tako spadajo v tisti krog, ki so mi seveda zelo daleč. Prav tako verjamem, da po drugi strani nasprotovanje vsakemu pouku, tudi izbirnemu pouku o religiji in etiki ni produktivno in v tej državi zgolj razdvaja, pelje tja, kamor pač si verjetno ne želimo več, ker smo ljudje, oziroma so ljudje v teh prostorih kdaj že bili. Vlada vztraja pri tem, da bi v šolah, v javnih šolah, nekonfesionalni pouk o religiji in etiki, pouk, pri katerem bi bila vsebina potrjena tako kot za vse druge predmete, in sicer na strokovnem svetu. O tem so bile dolge razprave v času, ki je za nami, učili pa bi seveda takšen predmet ljudje, ki bi za to imeli ustrezno javno veljavno izobrazbo. V tem smislu želim v imenu Vlade, in naj povem, da v tem primeru tudi v svojem osebnem imenu to rešitev podpreti in če ni prehudo, prosim, da jo podprete tudi vi.</p>
            </sp>
            <sp xml:id="SDZ1-Redna-34-1995-09-21.sp99">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Lojze Peterle.  </p>
            </sp>
            <sp xml:id="SDZ1-Redna-34-1995-09-21.sp100">
               <speaker>ALOJZ PETERLE:</speaker>
               <p>Spoštovani! Moram reči, da sem vesel, da je minister tukaj jasno poudaril nekonfesionalnost tega pouka, o katerem govori amandma in za kar mi je žal, da ni v skladu z belo knjigo bilo že del samega osnutka zakona. To, kar je sedaj v amandmaju pod številko 2 predlagano, je zgolj usklajevanje zakona samega s seboj glede na vodila, ki so zapisana v samem zakonu v obrazložitvi ali v Beli knjigi. Ker sem slišal pred nedavnim, pa tudi v javnosti, še precej zamenjavanja oziroma te lažne dileme, o kateri je že govoril minister, ali gre tukaj za verouk ali kaj drugega, moram ponovno povedati, da naša stranka ni nikoli zastopala konfesionalnega pouka v šoli, se pravi nekonfesionalni pouk, se pravi, da je striktno ločila med poukom za religijo, kar se dogaja v cerkvenem prostoru in med poukom o religiji, kar je namen vladinega amandmaja, ki ga podpiramo, tako da govorimo tukaj s kulturnega, civilizacijskega in evropskega vidika in za nas je posebnega pomena, da se govori tudi o etiki in ne bo evropskega standarda v tej zakonodaji, ki hoče graditi na evropski kulturni tradiciji, če se o etiki ne bo tudi govorilo v šoli. Mi tak amandma podpiramo in pričakujemo, da ga boste podprli tudi drugi. Hvala.</p>
            </sp>
            <sp xml:id="SDZ1-Redna-34-1995-09-21.sp101">
               <speaker>PODPREDSEDNIK DR. LEV KREFT:</speaker>
               <p>Hvala. Ali želi še kdo besedo? Gospod Jagodnik, izvolite.</p>
            </sp>
            <sp xml:id="SDZ1-Redna-34-1995-09-21.sp102">
               <speaker>JOŽE JAGODNIK:</speaker>
               <p>Hvala za besedo. Spoštovane kolegice in kolegi! Za začetek bi rad izrazil svoj vtis. Mislim, da je ta razprava, ki jo spremljamo včeraj in danes, vendarle na izredno visokem nivoju in da si lahko parlament pripiše zaradi tega nivoja nekaj točk plusa ob vsem tem, kar se je v zvezi s parlamentom in z razpravami pri nas dogaja. Mislim, da je bilo zanimivo danes poslušati tudi tako diometralno različne diskusije, kot so bile ob členih, ki naj bi uvedli, kot so jih predstavili kolegi iz SDSS ob nižjih gimnazijah in včeraj, da so ta razhajanja seveda normalna in da je za pozdraviti parlamentarizem, ki je prisoten ob tem kot tudi strokovnost celotne garniture ministra Gabra, ki zagovarja svoje poglede ob snovanju tako pomembne zakonodaje, kot je ta reforma šolstva.</p>
               <p>Ob navedem 17. členu pa bi rad rekel tole. Zdi se, kot da je to ena od prelomnih točk. Po domače rečeno, ali verouk v šole ali ne, čeprav se imenuje ta zadeva nekonfesionalnost, kar je nekaj drugega. Rad bi se vprašal, ali ne gre pri tem vladinem predlogu - doslej smo Vlado tudi mi v Združeni listi socialdemokratov v celoti podpirali - za neke vrste kompromis. Bojim se, da gre, kajti drugače si ne znam razlagati vztrajanje pri tovrstnem amandmaju. Imamo zasebne šole, imamo cerkvene šole, imamo pluralne oblike šolskega sistema, ki ga dobivamo z novo zakonodajo, kjer je vse to seveda možno. Za Združeno listo socialdemokratov je ta člen nesprejemljiv in mi ga ne bomo podprli, kajti tudi to gledamo kot neke vrste poizkus, to opozorim osebno, uvajanja religije, uvajanje neke državne cerkve v podsistem, ki se imenuje šolstvo, ki je eden najpomembnejših sistemov za funkcioniranje družbe. To je seveda možno povezati tudi z nekaterimi drugimi poizkusi, kot smo jim bili priča predvčerajšnjim ob glasovanju o sprejemanju zakona o RTV in številnih drugih. Mi pa natančno, če beremo ustavo, vemo, da smo eno in drugo ločili in seveda, da smo tudi v ustavi zapisali to sorazmernost, ne glede na velikost ene ali druge ali tretje ali pa sedemnajste ločine, ki jih imamo. Skratka Združena lista ne bo podprla vladnega amandmaja o uvajanju nekonfesionalnosti v zakonu o osnovni šoli. Hvala.</p>
            </sp>
            <sp xml:id="SDZ1-Redna-34-1995-09-21.sp103">
               <speaker>PODPREDSEDNIK DR. LEV KREFT:</speaker>
               <p>Gospa Jadranka Šturm izvolite. Se opravičujem, gospod Jožef Kopše je bil prej.</p>
            </sp>
            <sp xml:id="SDZ1-Redna-34-1995-09-21.sp104">
               <speaker>JOŽEF KOPŠE:</speaker>
               <p>Gospe in gospodje. Upam, da ne bomo na tem vladnem amandmaju naredili velikega spora. Povedal bom svoje osebno mišljenje, ne strankarsko, ...(nerazumljivo)... Jaz sem pred dilemo kot oče, hvala bogu enega otroka, na eni strani pod to dilemo, ali bo moj otrok v šoli imel nauk o religiji ali religijah. Poglejte amandma. Dobesedno pravi religiji. Meni je gospod minister malo prej pojasnil, da sta oba izraza pravilna. Zato bi želel o religijah in etiki. Da bom bolj siguren. O religijah in etiki. Ne o eni sami religiji. Zakaj? Jaz bom glasoval za, če bo to spremenjeno, drugače bom glasoval proti. Iz enega samega razloga. Želim, da moj otrok v šoli izve o več religijah, o več možnosti, o različnih religijah, o vplivu religij in o vsem ostalem, kar tak pouk lahko vsebuje. Če bo pa poučevan samo o eni religiji, konkretni, meni je sedaj vseeno kateri, v tem primeru pa se ne morem strinjati s tem amandmajem. Ali je to tiskarska napaka? Prosim, ali, piše o religiji in etiki, ali o religijah in etiki? Obvestilo pred glasovanjem prosim.</p>
            </sp>
            <sp xml:id="SDZ1-Redna-34-1995-09-21.sp105">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospa Jadranka Šturm Kocjan.</p>
            </sp>
            <sp xml:id="SDZ1-Redna-34-1995-09-21.sp106">
               <speaker>JADRANKA ŠTURM-KOCJAN:</speaker>
               <p>Hvala za besedo. Ne bom podprla nobenega od predlaganih amandmajev. Jaz sem svoje stališče tako okrog verouka v javni šoli, kot tudi o pouku religije in etike že večkrat povedala, tudi javnosti se oglasila. Menim, da nimamo pogojev ta trenutek, da bi pouk o religijah in etiki vpeljali v javno šolo, ker pač to zahteva kader, učbenike in posledično vse tisto, kar pač neka resna obravnava učnega predmeta terja. Okrog tega so se odkar je v obravnavi razprava o teh stvareh,v slovenskem prostoru vnele obsežne polemike. V današnjem Slovencu pa je tudi prispevek na temo verouk v šole, da ali ne. In po mojem mnenju, dokaj nazorno preprosto odraža tisto, kar večina ljudi misli, ko govori v prid podpore verouka. Citiram avtorja tega:" Kakor na vse otroke sije sonce in pada dež, prav tako bi morali vsi otroci poznati 10 božjih zapovedi in se tudi po njih ravnati. Ker pa verouka ni v šolah, danes to že močno občutimo. Vedno več je kraj, umorov in tudi posilstev. Porast teh kriminalnih dejanj med mladimi ljudmi nam vzbuja strah pred prihodnostjo. Seveda, jaz sem prepričana, da tako kraje, kot posilstva, kot umore ne delajo samo mladi, ampak tudi manj mladi in starejši in če mi nekdo dokaže, da tisti, ki poznajo deset božjih zapovedi, tega niso sposobni narediti, podpišem za verouk in religijo in etiko ne samo v šoli, tudi v vrtec pa še kam drugam. Tako, da mislim, da je vloga tako verouka, kot predmeta o religiji, tudi meni je sporna ta ednina, in etiki osnovana na čisto drugačnih motivih. Torej res je, da je religija oziroma da so religije, ker jih je več, vpete v naše življenje in da jih tako ali drugače moramo obravnavati in se jim preprosto ne moremo izogniti niti v šoli, da že danes v naši šoli delamo tako, da te vsebine o različnih religijah vnašamo v različne učne predmete in se zavzemam zato da v javni šoli to tudi naprej počnemo, da postanejo te vsebine del obstoječih predmetov, ne pa to kot poseben predmet, ki lahko posledično povzroči, o javni šoli govorim, stvari, ki meni niso sprejemljive, v zasebni šoli pa podpiram kakršnokoli religijo, vendar zavzemam se za to, da javna šola ostane v tej točki laična, zato tega ne bom podprla. Hvala.</p>
            </sp>
            <sp xml:id="SDZ1-Redna-34-1995-09-21.sp107">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Gospod Lojze Peterle, potem pa še gospa Breda Pečan in gospod Ignac Polajnar.</p>
            </sp>
            <sp xml:id="SDZ1-Redna-34-1995-09-21.sp108">
               <speaker>ALOJZ PETERLE:</speaker>
               <p>Spoštovani! Mislim, da je dilema o laičnosti tudi umetna, kakor so umetna marsikatera vprašanja v zvezi s tem in seveda pripisovanje ne vem kakšnih namenov. Mi kot stranka sledimo temu kar piše v beli knjigi in kar je vodilo amandmaja, ki ga je Vlada pripravila. Tukaj piše, ne more biti konfesionalni predmet, zato ni sestavni del in tako naprej, piše pa, vendar morajo biti šole dosledne pri zagotavljanju možnosti za izobraževanje informiranje v svetovnih religijah seznanjene z vsebinami krščanske in drugih religij in in tako naprej, skratka gre za pouk, pouk o (mi nimamo nobenih problemov z množino) mislim pa, da ni zadostno, da bi omejili ta pouk samo na zasebne šole, ker je potrebno povsem s kulturnega in civilizacijskega vidika, da o teh zadevah zvedo vsi pač, to pomeni, da bomo izvedeli drug o drugem nekaj, ne pa da bomo drug drugega prepričevali v takšno ali drugačno verovanje in mislim, da ne bo nič škodilo, če poznamo deset zapovedi, pa poznamo tudi zapovedi drugih religij. Pravim, naj šola uči o tem, ne pa sili otroke v to, no in v tem je velika razlika. Jaz bi si želel, da bi veliko verstev otroci spoznali v šoli, ne pa da sili šola otroke v nek sistem, kakor se je to godilo včasih, ko so imeli ateizem kot državno religijo.</p>
            </sp>
            <sp xml:id="SDZ1-Redna-34-1995-09-21.sp109">
               <speaker>PODPREDSEDNIK DR. LEV KREFT:</speaker>
               <p>Besedo ima gospa Breda Pečan. Izvolite.</p>
            </sp>
            <sp xml:id="SDZ1-Redna-34-1995-09-21.sp110">
               <speaker>BREDA PEČAN:</speaker>
               <p>Hvala lepa. Jaz se bom sklicevala pri utemeljitvi svojega mnenja o amandmajih pod številko dva in tri na tretji odstavke 41. člena ustave, kjer piše, prebrala bom: Starši imajo pravico, da v skladu s svojim prepričanjem zagotavljajo svojim otrokom versko in moralno vzgojo. Usmerjanje otrok glede verske in moralne vzgoje mora biti v skladu z otrokovo starostjo in zrelostjo ter z njegovo svobodo vesti verske in druge opredelitve ali prepričanja. Vsi tisti starši, ki želimo, da v skladu z našim prepričanjem imamo možnost, da svojim otrokom odnos do verstev, vere ali svetovnega nazora nasploh, ker pač materialističnega svetovnega nazora ne moremo opredeliti kot vero, mi imamo možnost, da jih vzgajamo po svoji presoji. To nam daje, to pravico nam daje ustava. Zaradi tega menim, da je pouk o verah, verstvih ali religiji, vseeno kako temu rečemo, tudi če je nekonfesionalen, poseganje v ustavno pravico nas staršev, da v skladu s svojim prepričanjem zagotavljamo svojim otrokom versko in moralno vzgojo. Prepustite nam, da svoje otroke vzgajamo sami. Če želimo, jih bomo poslali k verouku v katoliško, protestantsko ali v kako drugo cerkev, če pa tega ne bomo želeli, jih bomo vzgajali sami doma. Zato mislim, da je nepošteno do vseh tistih, ki ne želimo, da kdorkoli razen nas samih svojim otrokom razlagamo poglede na svet in življenje v smislu vere ali nevere, da je to protiustavno in zaradi tega prosim, da nam pustite našo svobodo. Hvala.  </p>
            </sp>
            <sp xml:id="SDZ1-Redna-34-1995-09-21.sp111">
               <speaker>DR. LEV KREFT:</speaker>
               <p>Hvala lepa. Gospod Ignac Polajnar, izvolite. Nato gospod Franc Zagožen.</p>
            </sp>
            <sp xml:id="SDZ1-Redna-34-1995-09-21.sp112">
               <speaker>IGNAC POLAJNAR:</speaker>
               <p>Hvala lepa. Najprej, mislim, da je potrebno izreči temeljno opozorilo. Gre za izbirno vsebino. Namreč, kaj pomeni izbirna vsebina, upam, da sedaj ni potrebno razlagati. Izbiramo. Torej, jaz se ne bojim nobene neustavnosti ali protiustavnosti in še enkrat zares, kdor govori tu o verouku v tej zvezi, ta meša pojma ali pa ne razume, ali pa noče razumeti. Ker ne morem drugače tule razmišljati, kot da nekdo noče tega razumeti. Gre preprosto za možnost, da tudi javna šola omogoči tistim otrokom oziroma staršem, ki bi to želeli, da otroke pouči o religiji ali religijah, saj je vseeno. Naj ministrstvo tudi še razmisli, ali je definicija najboljša. Za to gre. Ampak v okviru izbirnih vsebin. Kar se pa tiče verouka in tako naprej, pa dovolite, še tole bi rekel. V Sloveniji nimamo državne religije. Prej je bilo namreč zaznati, kot da imamo državno religijo in da bomo sedaj njeno poučevanje pripeljali v ta zakon. Je nimamo. Dovolite pa tudi to pripombo. Kar se tiče verouka ali pouka o veri ali vsega tega tudi desetletja, ko ni bilo mogoče nič od tega imeti, je cerkev in pa starši, ki so to želeli, poskrbela da se je to dogajalo in bo poskrbela tudi za naprej. Toliko o tem. Kar pa se tiče desetih božjih zapovedi, gospa Šturmova pa samo tole. Pravite, da ne koristijo. Verjemite mi, škodilo deset zapovedi še nobenemu ni. Hvala lepa.  </p>
            </sp>
            <sp xml:id="SDZ1-Redna-34-1995-09-21.sp113">
               <speaker>PODPREDSEDNIK DR LEV KREFT:</speaker>
               <p>Hvala lepa. Besedo ima gospod doktor Franc Zagožen. Za besedo pa sta se javila še gospod Jožef Kopše in gospod Sašo Lap. Izvolite.</p>
            </sp>
            <sp xml:id="SDZ1-Redna-34-1995-09-21.sp114">
               <speaker>DR. FRANC ZAGOŽEN:</speaker>
               <p>Spoštovani zbor, kot kaže, ministrov apel ni zalegel. Pred menoj je že gospod Polajnar pravzaprav povedal to bistvo, kar sem hotel. Gospa Pečanova, nihče nikomur nič ne vsiljuje, javna šola pa dejansko mora dati vsaj možnost kot izbirnega predmeta tudi pouk o religiji ali o religijah in etiki. Ne vem, kako se je mogoče temu amandmaju in takemu predlogu resno upirati in ob tem še manipulirati z ustavo. Ker vaš predlog, da javna šola ne sme dajati nekih določenih znanj, recimo znanja o religijah in etiki, je pa res lahko ustavno sporen, ker onemogoča tudi tistim, ki to želijo, da bi to dobili v javni šoli. To pa je lahko ustavno sporno. Zato seveda apeliram pravzaprav, tako kot je tudi minister brez nestrpnosti kazal ta amandma podpreti. Hvala lepa.</p>
            </sp>
            <sp xml:id="SDZ1-Redna-34-1995-09-21.sp115">
               <speaker>PODPREDSEDNIK DR LEV KREFT:</speaker>
               <p>Hvala lepa. Besedo ima gospod Jožef Kopše.</p>
            </sp>
            <sp xml:id="SDZ1-Redna-34-1995-09-21.sp116">
               <speaker>JOŽEF KOPŠE:</speaker>
               <p>Jaz bom kratek. Prosil bi samo gospoda ministra za pojasnilo še zraven tistega, kar sem že prej javno vprašal. Rekli ste v svojem nagovoru, da bo poučevanje religij, upam, da je množina, dano tistim, ki so za to usposobljeni. Glede na to, vas sprašujem, če bi lahko predstavili temu zboru, kateri profil predavateljev ali učiteljev tega predmeta bo poučeval, če bo to sprejeto, religije in etiko. Jaz pričakujem, da bodo to klasični filozofi. To je moje osebno mnenje. Če pa vi vidite kaj drugega, pa prosim da predstavite temu zboru pa meni, če ne nobenemu drugemu, v javnem odgovoru točno, kateri profili, iz katerih šol, s katero izobrazbo bodo predavali, kadar bo to sprejeto, če bo sprejeto. To je še eno vprašanje za mojo odločitev, zelo pomembno. Hvala lepa.</p>
            </sp>
            <sp xml:id="SDZ1-Redna-34-1995-09-21.sp117">
               <speaker>PODPREDSEDNIK DR LEV KREFT:</speaker>
               <p>Hvala lepa. Gospod Sašo Lap ima besedo.</p>
            </sp>
            <sp xml:id="SDZ1-Redna-34-1995-09-21.sp118">
               <speaker>SAŠO LAP:</speaker>
               <p>Hvala za besedo. Spoštovani, če nadaljujem nekje tam, kjer je gospod Kopše končal, uradno, če se ne motim, je pri nas res 23 verskih skupnosti, več ali manj so vse, torej večina od teh, neavtohtone. Nacionalni desničarji bomo podprli ta amandma, ker smo prepričani, da je pri nas avtohtona in tako se po vseh javnomnenjskih raziskavah odloča večina Slovencev, ena sama religija, in to vemo, da je krščanska. To je res. Večina Slovencev, sem rekel.</p>
               <p>In čisto kratko, da zaključim. Šest stoletij Avstro-ogrske nas je Slovence v tem delu Evrope obdržalo in kakšna religija je bila, vsi vemo. Vemo tudi vsi, kakšna je bila 50 let in pričakujem čase, ko bo spet naslednjih šest stoletij tako kot je bilo včasih v Avstro-ogrski.</p>
            </sp>
            <sp xml:id="SDZ1-Redna-34-1995-09-21.sp119">
               <speaker>PODPREDSEDNIK DR. LEV KREFT:</speaker>
               <p>Hvala lepa. Prišli smo do 17. ure. Jaz predlagam, da to razpravo nadaljujemo jutri ob 10. uri.</p>
            </sp>
            <stage type="time">(SEJA JE BILA PREKINJENA 21. SEPTEMBRA 1995 OB 16.56 URI IN</stage>
         </div>
      </body>
   </text>
</TEI>
