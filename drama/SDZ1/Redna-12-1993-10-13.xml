<?xml version="1.0" encoding="UTF-8"?>
<TEI xmlns="http://www.tei-c.org/ns/1.0" xml:id="SDZ1-Redna-12-1993-10-13">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">8713F7CE556168B0C1257832004838F9</idno>
               <idno type="URI">8713F7CE556168B0C1257832004838F9</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Redna-12-1993-10-13.DZ" n="12">
               <name>Redna</name>
               <date when="1993-10-13"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Redna-12-1993-10-13.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 13. OKTOBRA 1993 OB 10.10 URI.)</stage>
            <sp xml:id="SDZ1-Redna-12-1993-10-13.sp1">
               <speaker>PODPREDSEDNIK VLADIMIR TOPLER:</speaker>
               <p>Spoštovane kolegice poslanke, kolegi poslanci, gospe in gospodje, lepo pozdravljeni! Pričenjamo nadaljevanje 12. seje Državnega zbora Republike Slovenije. Obveščen sem, da so zadržani, in se današnje seje ne morejo udeležiti, naslednje poslanke in poslanci: dr. Dušan Bavdek, dr. Bojan Korošec, Zoran Thaler, Brane Eržen, Janko Predan, mag. Janez Kocijančič, Drago Šiftar, Miran Jerič, Štefan Matuš, dr. France Zagožen za uro in pol, prav tako za uro in pol gospod Zmago Jelinčič in Miran Potrč. Prosim, da ugotovimo prisotnost. <stage>(55 prisotnih.)</stage> Ugotavljam, da je zbor sklepčen in lahko odloča. Na to sejo sem vabil predstavnike Vlade Republike Slovenije in jih lepo pozdravljam.</p>
               <p>Nadaljujemo z 29. točko dnevnega reda <title>PREDLOG ZAKONA O ORGANIZACIJI MINISTRSTEV</title>.</p>
               <p>Hkrati, zato, ker bo zadržan predsednik Odbora za finance in kreditno-monetarno politiko, ki je matično delovno telo pri predlogu zakona o dohodnini, predlagam, da zakon o dohodnini obravnavamo v popoldanskem delu seje in nadaljujemo naprej z 31. točko. Ali temu kdo nasprotuje? <stage>(Ne.)</stage></p>
               <p>Nadaljujemo s sklepanjem in odločanjem o dodatnih stališčih k zakonu o organizaciji ministrstev.</p>
               <p>V 2. točki stališč in sklepov, ki jih je Državnemu zboru predložil Odbor za notranjo politiko in pravosodje, se doda nova deveta alinea, ki glasi: "Sekretariat nacionalne komisije UNESC-a za Republiko Slovenijo se v Ministrstvu za znanost in tehnologijo ustanovi kot urad; enako kot je že predvideno za urad za sodelovanje s svetovno zdravstveno organizacijo, ki ima sedež v Ministrstvu za zdravstvo." Predlog dodatnega stališča je predložila skupna poslancev. Želi kdo besedo? Prosim, gospod Tancig.</p>
            </sp>
            <sp xml:id="SDZ1-Redna-12-1993-10-13.sp2">
               <speaker>DR. PETER TANCIG:</speaker>
               <p>Spoštovani predsedujoči, kolegice in kolegi! Predlagam, da se ta amandma sprejme. Ker sem bil med predlagatelji bi dejansko opozoril na nelogičnost in nesimetrijo, da Svetovna zdravstvena organizacija, ki je ena od agencij Združenih narodov, ima svoj urad v Ministrstvu za zdravstvo, UNESCO, ki dejansko pokriva več sektorjev - pokriva sektor izobraževanja, znanosti in kulture, pa tega nima. Jaz sicer razumem odbor, ki je bil proti temu iz naslova prevelikega širjenja uradov, ampak v tem primeru se mi zdi, da ta argument ne drži, zlasti če upoštevamo, da bi bili edina država, članica UNESC-a oziroma te svetovne mreže, ki nima lastnega urada. Jaz upam, da je dovolj argumentov, da bomo glasovali za sprejem tega amandmaja.</p>
            </sp>
            <sp xml:id="SDZ1-Redna-12-1993-10-13.sp3">
               <speaker>PODPREDSEDNIK VLADIMIR TOPLER:</speaker>
               <p>Hvala, gospod Tancig. Želi še kdo besedo? <stage>(Ne.)</stage> Ugotovimo sklepčnost! <stage>(60 prisotnih.)</stage></p>
               <p>Kdo je za predlagano dodatno stališče, dodatno alineo? <stage>(25 poslancev.)</stage> Je kdo proti? <stage>(23 poslancev.)</stage></p>
               <p>Ugotavljam, da je stališče sprejeto.</p>
               <p>V 2. točki stališč in sklepov, ki jih je Državnemu zboru predložil Odbor za notranjo politiko in pravosodje se doda nova alinea, ki glasi: "prouči in analizira sedanjo dejansko dvo resorno pristojnost univerz <stage>(visokega šolstva)</stage> in poda predloge za bolj racionalno ureditev." To je prav tako vložila skupina poslancev. Želi kdo besedo? Prosim, gospod Tancig.</p>
            </sp>
            <sp xml:id="SDZ1-Redna-12-1993-10-13.sp4">
               <speaker>DR. PETER TANCIG:</speaker>
               <p>Gospod predsedujoči, kolegice in kolegi! Moram se opravičiti, ker se bom očitno pojavil še enkrat ali dvakrat za tem mestom. Ta amandma je precej omiljena verzija tistega amandmaja, ki ga je predlagal Odbor za znanost, tehnologijo in razvoj, da naj se visoko šolstvo prisodi pod Ministrstvo za znanost in tehnologijo. Naš odbor je to sprejel, Odbor za zakonodajo in notranjo upravo je to zavrnil. Jaz bi le predlagal, da se sprejme ta mehkejša dikcija, ki govori samo o proučitvi. Opozoril bi le na dve stvari: da z zakonom o visokem šolstvu, ki smo ga ravnokar sprejeli, dajemo kot osnovo visokošolski oziroma univerzitetni dejavnosti dejansko znanstveno- raziskovalno dejavnost. To je en argument.</p>
               <p>Drugi argument je ta, da večina modernih držav, ki je hotela to povezavo med raziskovanjem, poučevanjem in končno tudi razvojem urediti, ima le univerze in raziskovanje v enem resorju - jaz bom citiral samo Italijo, Avstrijo, Nemčijo in Nizozemsko, se pravi dovolj resne države, katerih prakso bi veljalo vsaj proučiti. Poudarjam, ta amandma govori samo o proučitvi, ne pa o dokončni presojenosti. Hvala lepa.</p>
            </sp>
            <sp xml:id="SDZ1-Redna-12-1993-10-13.sp5">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim, gospa Mateja Kožuh-Novak.</p>
            </sp>
            <sp xml:id="SDZ1-Redna-12-1993-10-13.sp6">
               <speaker>DR. MATEJA KOŽUH-NOVAK:</speaker>
               <p>Se oproščam, spet moram ugovarjati predsedniku mojega odbora. Jaz bom glasovala proti temu predlogu zaradi tega, ker mislim, da imamo premalo raziskovalcev in ne smemo preveč trdno vezati raziskovalne sfere z univerzo zato, da bo možnost, da se raziskovalna sfera razširi tudi zunaj obeh univerz.</p>
            </sp>
            <sp xml:id="SDZ1-Redna-12-1993-10-13.sp7">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ugotovimo sklepčnost! <stage>(60 prisotnih.)</stage></p>
               <p>Kdo je za predlagano novo alineo k 2. točki? <stage>(16 poslancev.)</stage> Je kdo proti? <stage>(34 poslancev.)</stage></p>
               <p>Ugotavljam, da nova dodatna alinea k 2. točki ni sprejeta.</p>
               <p>K 2. točki stališč in sklepov se doda nova alinea, ki glasi: "veterinarska uprava, ki deluje v okviru Ministrstva za kmetijstvo in gozdarstvo, naj opravlja zadeve, ki se nanašajo na veterinarsko službo, zdravstveno varstvo in reprodukcijo živali."</p>
               <p>Gospod Tone Peršak je vlagatelj dodatne alinee. Kdo želi besedo? Prosim, gospod Tone Peršak.</p>
            </sp>
            <sp xml:id="SDZ1-Redna-12-1993-10-13.sp8">
               <speaker>ANTON PERŠAK:</speaker>
               <p>Rad bi samo opozoril, ker smo od včeraj mogoče že kaj pozabili. Tu ne gre za uvajanje nobenega novega organa, za nobeno posebno širjenje, ali kaj takega; gre preprosto za ime, ki naj pove, kaj so temeljne naloge tega upravnega organa, ki že obstoja.</p>
               <p>Po mnenju ljudi, ki se s tem ukvarjajo, je to kar se s tem dodaja, to je ta problem reprodukcije, pravzaprav eno poglavitnejših, če ne najpoglavitnejše - da tako rečem - področje delovanja te službe oziroma uprave in bi bilo narobe,  da bi to izostalo v tem imenu. Hvala.</p>
            </sp>
            <sp xml:id="SDZ1-Redna-12-1993-10-13.sp9">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Peršak. Vida Čadonič-Špelič, prosim.</p>
            </sp>
            <sp xml:id="SDZ1-Redna-12-1993-10-13.sp10">
               <speaker>DR. VIDA ČADONIČ-ŠPELIČ:</speaker>
               <p>Hvala za besedo. Spoštovani! Čutim se dolžna kot veterinar, da se oglasim in povem, da bom podprla ta amandma. Namreč, tu ne gre ne za širjenje dejavnosti, ne za širjenje urada. Namreč, to dejavnost že Republiška veterinarska uprava opravlja in mislim, da je prišlo samo, mogoče celo do tipkarske napake, da je ta dejavnost o reprodukciji izpadla.</p>
               <p>Zato vas resnično prosim, da to podprete. Hvala.</p>
            </sp>
            <sp xml:id="SDZ1-Redna-12-1993-10-13.sp11">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? V kolikor ne, prosim, da ugotovimo prisotnost v dvorani. Ugotovimo sklepčnost! <stage>(53 prisotnih.)</stage></p>
               <p>Kdo je za? <stage>(46 poslancev.)</stage> Je kdo proti? <stage>(4 poslanci.)</stage></p>
               <p>Ugotavljam, da je dodatna alinea k 2. točki stališč sprejeta. S tem postane točka pod št. 2, ki jo je predlagal Odbor za kmetijstvo, brezpredmetna, ker je vse že zajeto v tej točki.</p>
               <p>Gospod Tone Peršak predlaga, da se doda nova alinea, ki se glasi: "Uprava Republike Slovenije za pospeševanje kmetijstva, ki deluje v okviru Ministrstva za kmetijstvo in gozdarstvo, naj se že v nazivu, ali vsaj v opisu delovnega področja, opredeli kot uprava za razvoj kmetijstva na demografsko ogroženih <stage>(varianta razvojno šibkih)</stage> in izseljenih področjih ter za pospeševanje kmetijstva." Prosim, gospod Peršak.</p>
            </sp>
            <sp xml:id="SDZ1-Redna-12-1993-10-13.sp12">
               <speaker>ANTON PERŠAK:</speaker>
               <p>Amandma sem obrazložil že včeraj in upam, da  najbrž ni potrebno posebej še enkrat razlagati, zakaj je to potrebno. To izhaja iz dosedanjih tudi nekaterih mojih diskusij v tem zboru. Rad bi samo povedal, zakaj je tu varianta.</p>
               <p>To je napotilni tekst, to ni tekst prihodnje določbe, ampak gre za to, da je zdaj ravno v razpravi in iz zakona, ki smo ga že dobili v proceduro, izhaja, da se bo ta terminologija spremenila. Jaz samo upoštevam dosedanjo terminologijo za opredeljevanje nekoč imenovanih manj razvitih in predlagam nov termin "razvojno šibkih"; tako da gre samo za to. Zakonodajalec bo že tisto napisal oziroma ne zakonodajalec, predlagatelj zakona, bo že napisal tisti termin, ki ali se bo ohranil ali se bo novi uveljavljal. Samo v tem je smisel te variante. Hvala.</p>
            </sp>
            <sp xml:id="SDZ1-Redna-12-1993-10-13.sp13">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo ima Franc Zagožen, prosim.</p>
            </sp>
            <sp xml:id="SDZ1-Redna-12-1993-10-13.sp14">
               <speaker>DR. FRANC ZAGOŽEN:</speaker>
               <p>Spoštovani! Meni se ta predlog ne zdi primeren. Poskušal bom to razložiti.</p>
               <p>Pospeševalna služba ima različne naloge pospeševanja, svetovanja in razvojne, odvisno od razmer, kjer deluje in v skladu s tudi tukaj sprejeto strategijo razvoja kmetijstva in kmetijsko politiko, kot jo izvaja Vlada, zato je povsem razumljivo, da so ti razvojni, pospeševalni in svetovalni ukrepi v hribovskem območju, v zanemarjenih, degradiranih okoljih, v deagrariziranih predelih drugačni, kot pa tam, kjer so pogoji za kmetovanja bistveno boljši; to še ni razlog, da bi sprejemali tak naslov. Vsepovsod imajo te službe približno tako ime; to so pač javne službe za pospeševanje kmetijstva.</p>
               <p>Lahko pričakujemo tudi pri nas v prihodnje še kakšno spreminjanje organizacije in statusa teh služb. Z ustanovitvijo Kmetijsko-gozdarske zbornice se utegne tudi še kaj spremeniti in morda bo kmetijska pospeševalna služba, tako kot tam, kjer zbornice obstajajo, pravzaprav dobila še enega ustanovitelja, to je zbornico z območnimi enotami, kar pomeni zelo diferencirano kmetijsko politiko. To je bistvo problema. Namreč, lahko povem, da na primer Švica pozna kar okrog 30 različnih kmetijskih regij, kjer so na podlagi strokovnih podlag tudi diferencirani ukrepi glede na pogoje kmetovanja, gospodarjenja in pa glede na sploh razvojne možnosti podeželja. Hvala.</p>
            </sp>
            <sp xml:id="SDZ1-Redna-12-1993-10-13.sp15">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Zagožen. Želi še kdo besedo? Prosim, gospod Peršak.</p>
            </sp>
            <sp xml:id="SDZ1-Redna-12-1993-10-13.sp16">
               <speaker>ANTON PERŠAK:</speaker>
               <p>No, jaz bi rad samo to povedal. Če se spomnite, smo ravno ob sprejemanju strategije kmetijstva v Sloveniji sprejeli sklep, ki ima pravzaprav podobno intencijo. In če ste dobro prebrali amandma, amandma govori, naj se to v nazivu, ali pa v opisu nalog te službe poudari. Amandma ne vztraja na tem, da mora to biti samo v naslovu, ampak da se v opisu nalog posebej poudari ta funkcija, da Slovenija, tudi v skladu s strategijo, več dela in da upravni organi več delajo na revitalizaciji teh - kot pravi gospod Zagožen - deagrariziranih območij v Sloveniji. Kajti, mi sicer zelo veliko govorimo o tem, vemo pa kakšno je stanje tako na Kočevskem in še kje - in kaj bistveno se še vedno ne popravlja. Hvala.</p>
            </sp>
            <sp xml:id="SDZ1-Redna-12-1993-10-13.sp17">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Geza Džuban, prosim.</p>
            </sp>
            <sp xml:id="SDZ1-Redna-12-1993-10-13.sp18">
               <speaker>GEZA DŽUBAN:</speaker>
               <p>Hvala lepa. Menim, da z ozirom na to, da je na teh področjih, ki so demografsko kakorkoli ogrožena, že po naravi dela več opravka s temi ljudmi z ozirom na programe, kanaliziranja sredstev, specifičnost in da je znotraj tega ta služba drugače angažirana kot na tistih področjih, kjer zadeve nekoliko bolj normalno tečejo, se mi zdi, da taka sprememba oziroma amandmajska rešitev ni potrebna. Jaz tega predloga ne bi podprl. Hvala lepa.</p>
            </sp>
            <sp xml:id="SDZ1-Redna-12-1993-10-13.sp19">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ne želi nihče več besede? Prosim, da ugotovimo prisotnost v dvorani. Ugotovimo sklepčnost! <stage>(59 prisotnih.)</stage></p>
               <p>Kdo je za? <stage>(14 poslancev.)</stage> Je kdo proti? <stage>(39 poslancev.)</stage></p>
               <p>Ugotavljam, da dodatna alinea ni sprejeta.</p>
               <p>Skupina poslancev predlaga, da se doda nova alinea k 2. točki, ki glasi: "Ministrstvo za ekonomske odnose in razvoj svoje dejavnosti in ukrepe na področju preskrbljenosti z osnovnimi živili, določitev in nadzora cen osnovnih živil usklajuje z Ministrstvom za kmetijstvo in gozdarstvo. Prav tako skupaj z Ministrstvom za kmetijstvo in gozdarstvo načrtuje politiko delovanja tistega dela Direkcije Republike Slovenije za blagovne rezerve, ki se ukvarja z osnovnimi kmetijskim pridelki in živili".                                          </p>
               <p>Prosim, gospod Džuban.</p>
            </sp>
            <sp xml:id="SDZ1-Redna-12-1993-10-13.sp20">
               <speaker>GEZA DŽUBAN:</speaker>
               <p>Hvala lepa. Iz izkušenj vemo, dokler ni bilo nastavljeno to sodelovanje, da so nastopali določeni problemi in v tistem trenutku, ko je malo silom prilik prišlo do nekega sodelovanja, da so se zadeve drugače začele reševati. V tej dikciji zasledimo, da gre izključno za sodelovanje, ne pa za odvzem pristojnosti. Mislim, da je tak predlog umesten in ga bom podprl. Prosim, da mi sledite. Hvala lepa.</p>
            </sp>
            <sp xml:id="SDZ1-Redna-12-1993-10-13.sp21">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim, gospod Oman.</p>
            </sp>
            <sp xml:id="SDZ1-Redna-12-1993-10-13.sp22">
               <speaker>IVAN OMAN:</speaker>
               <p>Spoštovani! Pod ta in naslednji predlog <stage>(mislim, da je naslednji)</stage> smo se podpisali poslanci, ki delamo v Odboru za kmetijstvo in gozdarstvo, in sicer iz štirih poslanskih skupin. Stvar se nam zdi pomembna, ker je politika določanja in nadzorovanja cen na področju prometa z osnovnimi kmetijskimi pridelki in tudi živilskimi proizvodi eden od najpomembnejših instrumentov kmetijske politike. To velja še tembolj, ker smo se v Državnem zboru ob sprejetju strategije odločili za ekosocialno kmetijstvo. Zato je prav, da to pravilo vnesemo kot dolžnost sodelovanja teh dveh ministrstev.</p>
               <p>Isto velja ali podobna razlaga velja seveda za <stage>(od istih poslancev podpisan)</stage> predlog o tem, naj Ministrstvo za kmetijstvo in gozdarstvo sodeluje na področju načrtovanja in izvajanja kmetijskega in gozdarskega šolstva. Prosim za podporo temu predlogu. Hvala lepa.</p>
            </sp>
            <sp xml:id="SDZ1-Redna-12-1993-10-13.sp23">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim, da ugotovimo prisotnost, ker ne želi nihče več besede. Ugotovimo sklepčnost! <stage>(58 prisotnih.)</stage></p>
               <p>Kdo je za deveto novo alineo? <stage>(36 poslancev.)</stage> Je kdo proti? <stage>(7 poslancev.)</stage></p>
               <p>Ugotavljam, da je dodatna alinea sprejeta.</p>
               <p>Ista skupina poslancev predlaga, da se doda nova alinea 2. točke, ki glasi: "Ministrstvo za kmetijstvo in gozdarstvo sodeluje na področju načrtovanja in izvajanja kmetijskega in gozdarskega šolstva". Želi kdo besedo? Prosim, gospa Čadonič- Špelič.</p>
            </sp>
            <sp xml:id="SDZ1-Redna-12-1993-10-13.sp24">
               <speaker>DR. VIDA ČADONIČ-ŠPELIČ:</speaker>
               <p>Hvala za besedo. Spoštovani! Nekaj o tem amandmaju je povedal že moj predgovornik, gospod Ivan Oman. Rada bi vas spet opozorila, da ne gre za jemanje pristojnosti enemu ministrstvu in dajanje pristojnosti drugemu; na Odboru za kmetijstvo smo se zavzeli samo za intenzivnejše sodelovanje. In kot veste, imajo kmetijske in gozdarske šole, posebno pa kmetijske, svoja lastna posestva, kjer izvajajo učenci praktični pouk. To je seveda dobro iz dveh razlogov: da se resnično seznanijo z delom na polju; druga dobra stran tega pouka pa je to, da na teh posestvih ustvarijo tudi delno svojo lastno materialno osnovo za delovanje šole.</p>
               <p>Zato vas prosim, da podprete ta amandma, ki torej govori le o usklajevanju in sodelovanju obeh ministrstev. Hvala.</p>
            </sp>
            <sp xml:id="SDZ1-Redna-12-1993-10-13.sp25">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo razpravljati? Prosim, gospod Geza Džuban.</p>
            </sp>
            <sp xml:id="SDZ1-Redna-12-1993-10-13.sp26">
               <speaker>GEZA DŽUBAN:</speaker>
               <p>Samo zelo kratko in malo dopolnilo k vsemu temu, kar je bilo že rečeno. Gre za neko specifiko in mislim, da je kmetijsko šolstvo v Sloveniji, takšno kot je, potrebno drugačne organizacije in reorganizacije, zato je pomembno tukaj, kot v prejšnjih primerih, neko sodelovanje in vplivanje na organizacijo tega šolstva. Podprl bom ta predlog. Hvala lepa.</p>
            </sp>
            <sp xml:id="SDZ1-Redna-12-1993-10-13.sp27">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Franc Potočnik, prosim.</p>
            </sp>
            <sp xml:id="SDZ1-Redna-12-1993-10-13.sp28">
               <speaker>FRANC POTOČNIK:</speaker>
               <p>Jaz bi temu, kar je bilo že rečeno, dodal samo to, da ne gre za nič novega. To je v dosedanji praksi že bilo tako in se je v dosedanji praksi pokazalo koristno in pozitivno.</p>
            </sp>
            <sp xml:id="SDZ1-Redna-12-1993-10-13.sp29">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? <stage>(Ne.)</stage> Ugotovimo sklepčnost! <stage>(61 prisotnih.)</stage></p>
               <p>Kdo je za? <stage>(52 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je dodatna alinea sprejeta.</p>
               <p>Tu imamo, da se doda nova alinea, ki se glasi: "Urad za Slovence po svetu naj se organizira kot posebna vladna služba." Predlagatelj je gospod Miran Potrč. Gospod Janez Podobnik pa predlaga, da se doda nova alinea, ki se glasi: "V 3., 18. in 19. členu zakona se predlagano ime za organ v sestavi Ministrstva za zunanje zadeve, ki se glasi Urad Republike Slovenije za Slovence po svetu, nadomesti z imenom Državni sekretariat za Slovence v zamejstvu in po svetu". Predloga sta identična. Prosim, gospod Podobnik. Glasovali bomo o vsakem stališču posebej.</p>
            </sp>
            <sp xml:id="SDZ1-Redna-12-1993-10-13.sp30">
               <speaker>JANEZ PODOBNIK:</speaker>
               <p>Podprl bom dopolnjevalni predlog, ki sem ga podal, namreč, da bi se Urad Republike Slovenije za Slovence po svetu nadomestil z izrazom "Državni sekretariat za Slovence v zamejstvu in po svetu". Prepričan sem, da bi s to potezo na simbolni, pa tudi v konkretni ravni dali nek zavezujoč značaj tej inštituciji. Namreč, to bi pomenilo, da bi to zelo pomembno področje vedno vodil sekretar. S tem bi dali temu uradu, temu sekretariatu poseben pomen. Osebno sem prepričan, da je to tako pomembno področje, da bi ga moral voditi minister, kot sem že včeraj rekel, pa to zakon o vladi onemogoča. Prav tako je dopolnitev ta, da se v tem sekretariatu imenuje Slovence v zamejstvu. S tem tudi z besedo povemo, da bi v tem sekretariatu skrbeli tudi za Slovence za mejo, in bi se ta imenoval "Sekretariat za Slovence v zamejstvu in po svetu". Hvala lepa.</p>
            </sp>
            <sp xml:id="SDZ1-Redna-12-1993-10-13.sp31">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo razpravljati o teh dveh dodatnih amandmajih k stališču pod točko 2. <stage>(Ne.)</stage></p>
               <p>Najprej dajem na glasovanje predlog gospoda Mirana Potrča, ki se glasi, da se doda nova alinea: "Urad za Slovence po svetu naj se organizira kot posebna vladna služba." Ugotovimo sklepčnost! <stage>(64 prisotnih.)</stage></p>
               <p>Kdo je za? <stage>(21 poslancev.)</stage> Je kdo proti? <stage>(36 poslancev.)</stage></p>
               <p>Ugotavljam, da dodatna alinea ni sprejeta.</p>
               <p>Na glasovanje dajem dodatno alineo, ki glasi: "V 3., 8. in 19. členu zakona se predlagano ime za organ v sestavi Ministrstva za zunanje zadeve, ki se glasi Urad Republike Slovenije za Slovence po svetu nadomesti z imenom Državni sekretariat za Slovence v zamejstvu in po svetu". Predlagatelj je gospod Janez Podobnik. Ugotovimo sklepčnost! <stage>(63 prisotnih.)</stage></p>
               <p>Kdo je za? <stage>(48 poslancev.)</stage> Je kdo proti? <stage>(5 poslancev.)</stage></p>
               <p>Ugotavljam, da je dodatna alinea sprejeta.</p>
               <p>Doda se dodatna alinea, ki jo predlaga skupina poslancev: "Prouči naj se možnost za ustanovitev agencije Republike Slovenije za zavarovana območja pri Ministrstvu za znanost in tehnologijo." Prosim, gospod Šešerko.</p>
            </sp>
            <sp xml:id="SDZ1-Redna-12-1993-10-13.sp32">
               <speaker>DR. LEO ŠEŠERKO:</speaker>
               <p>Spoštovani! Kot veste, včeraj ni bil sprejet predlog, da bi se neka agencija ustanovila pri Ministrstvu za varstvo okolja oz. za okolje in prostor. Tu je zdaj predlog, naj se taka agencija ustanovi pri Ministrstvu za znanost, glede na to, da je Ministrstvo za znanost direktno vezano z UNESCO-m, da so Škocijanske jame že v seznamu svetovne dediščine, ki jo vodi UNESCO, da obstaja skupni projekt med UNESCO-m in med iniciatorji za notranjski park in glede na to, da je v Sloveniji na tem področju ogromen zastoj; Nemčija ima čez 30% zavarovanih območij, Slovenija pa 4 ali 5. Hvala lepa.</p>
            </sp>
            <sp xml:id="SDZ1-Redna-12-1993-10-13.sp33">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? <stage>(Ne.)</stage> Ugotovimo sklepčnost! <stage>(60 prisotnih.)</stage></p>
               <p>Kdo je za? <stage>(23 poslancev.)</stage> Je kdo proti? <stage>(21 poslancev.)</stage></p>
               <p>Ugotavljam, da je dodatna alinea sprejeta.</p>
               <p>Dodatne alinee predlaga skupina poslancev: "V zakonu naj se določi, da urad Republike Slovenije za varstvo potrošnikov opravlja strokovne in upravne naloge, ki se nanašajo na pripravo in izvajanje nacionalnega programa varstva potrošnikov v državnih organih, strokovnih organizacijah in nevladnih organizacijah."</p>
               <p>Druga alinea: "spremljanje in koordiniranje dejavnosti ministrstev in strokovnih institucij za uresničevanje nalog s področja varstva potrošnikov."</p>
               <p>Tretja alinea: "sodelovanje in spodbujanje razvoja nevladnih neprofitnih potrošniških organizacij."</p>
               <p>Četrta alinea: "meddržavno in mednarodno sodelovanje na strokovnem in upravnem področju z vidika varstva potrošnikov." Želi kdo besedo? Prosim, gospa Viktorija Potočnik - tudi predlagateljica med ostalimi poslankami in poslanci.</p>
            </sp>
            <sp xml:id="SDZ1-Redna-12-1993-10-13.sp34">
               <speaker>VIKTORIJA POTOČNIK:</speaker>
               <p>Spoštovane poslanke in poslanci. Pravilno je, da se je Vlada odločila, da v svoje pristojnosti uvrsti tudi urad za varstvo potrošnikov kot enega sicer zelo zanimivih, ampak pri nas še relativno v povojih segmenta zaščite in obveščanja potrošnikov, sicer je bila pa pri pisanju nalog pa izredno nerodna. Zapisala je namreč to, kar naj bi opravljale potrošniške organizacije, to je takoimenovane civilne organizacije, ne pa tisto, kar je v pristojnosti Vlade <stage>(to pomeni koordiniranje, strokovni nadzor)</stage> zato predlagam, da se v tej dikciji priporoči Vladi, da preuči ta tekst kot zamenjavo za delo tega urada.</p>
            </sp>
            <sp xml:id="SDZ1-Redna-12-1993-10-13.sp35">
               <speaker>PODPREDSEDNIK VLADIMIR TOPLER:</speaker>
               <p>Gospa Vika Potočnik, ali določi, ali preuči? Določi. Prav. Želi še kdo besedo? <stage>(Ne.)</stage> Ugotovimo sklepčnost! <stage>(60 prisotnih.)</stage></p>
               <p>Kdo je za? <stage>(25 poslancev.)</stage> Je kdo proti? <stage>(16 poslancev.)</stage></p>
               <p>Ugotavljam, da so dodatne alinee sprejete.</p>
               <p>Dodatna alinea skupine poslancev: "V 5. točki 3. člena, niti v 8. členu omenjenega zakona ni naveden že ustanovljeni Zavod za gozdove. Ker bo ta zavod izvrševal naloge kot organ v sestavi Ministrstva za kmetijstvo in gozdarstvo tudi v upravnem postopku, predlagamo, da je potrebno Zavod za gozdove uvrstiti v sestavo Ministrstva za kmetijstvo in gozdarstvo in to navesti v 3. členu predloga zakona o organizaciji ministrstev." To je dodatna alinea. Prosim, gospod Sušek.</p>
            </sp>
            <sp xml:id="SDZ1-Redna-12-1993-10-13.sp36">
               <speaker>MAKS SUŠEK:</speaker>
               <p>Spoštovani! Kot veste, smo ustanovili z zakonom o gozdovih ta Republiški zavod za gozdove. To gre dejansko za veliko organizacijo z 850-imi zaposlenimi, ki imajo specifične funkcije za reševanje problematike gozdov. Zato se mi zdi umestno, da je taka institucija v sestavi ministrstva in predlagam, da podprete ta predlog te skupine.</p>
            </sp>
            <sp xml:id="SDZ1-Redna-12-1993-10-13.sp37">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospodu Sušku. Želi še kdo besedo? Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je dodatna alinea sprejeta.</p>
               <p>Skupina poslancev je predlagala tudi dodatno alineo, ki pa je že zajeta v dodatni alinei, ki smo jo sprejeli prej, da bi se dodalo še dodatno besedilo za reprodukcijo živali. O tem smo pa že prej razpravljali in je sprejeto, zato je brezpredmetna.</p>
               <p>Gospod Franc Černelič predlaga dodatna sledeča stališča.</p>
               <p>"1. Organizacija ministrstva naj bo organizirana tako, da ne bo nobene državne službe s kakršnim koli nazivom, ki nima svojega pristojnega ministra.</p>
               <p>2. Ministrstva naj urejajo področja, ki so tudi v Evropi običajna za posamezno ministrstvo.</p>
               <p>3. Oblikovanje ministrstev naj bo prilagojeno čim boljšemu izvajanju nalog z učinkovito kontrolo po vertikali do občin. V zakonu naj bo določena koordinacija Ministrstva za zunanje zadeve in notranje zadeve, kadar gre za usklajevanje interesov dveh ali več ministrstev in o tem ne odloča Vlada.</p>
               <p>5. Opredeljen naj bo končni odločevalec kadar gre za usklajevanje področij, za katera so zainteresirana različna ministrstva."</p>
               <p>Želi kdo besedo? <stage>(Ne.)</stage> Prosim, da ugotovimo prisotnost. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(28 poslancev.)</stage> Je kdo proti? <stage>(12 poslancev.)</stage></p>
               <p>Ugotavljam, da so dodatna stališča gospoda Franca Černeliča sprejeta.</p>
               <p>Dopolnilni predlog stališč, ki ga - prosim, gospod Janez Podobnik, če bi jih lahko prečitali, da se ne bi jaz mučil in nekoordinirano čital.</p>
            </sp>
            <sp xml:id="SDZ1-Redna-12-1993-10-13.sp38">
               <speaker>JANEZ PODOBNIK:</speaker>
               <p>Hvala lepa. Dajem dopolnilni predlog k drugi točki stališč in sklepov, da se doda nova alinea: "Urad Republike Slovenije za invalide se izloči iz Ministrstva za delo, družino in socialne zadeve, in se ustanovi v okviru Vlade Republike Slovenije".</p>
               <p>Če dovolite, bi ta predlog tudi razložil. Ta predlog dajem tudi na podlagi številnih razgovorov z predstavniki invalidov in njihovih številnih organizacij. Namreč, mislim, da lahko rečem, da je to ena od tistih družbenih skupin, ki imajo res svoje specifične probleme in mislim, da je logično, da upoštevamo njihov način gledanja na to problematiko. V tem predlogu, ki so nam ga posredovali, je zapisano, da so problemi invalidskega varstva zelo kompleksni, heterogeni, zahtevni ter multisektorski in zahtevajo kvalitetno usklajevanje ter povezovanje na ravni Vlade. Dosedanje te oblike medsektorskega, kot rečejo temu, usklajevanja med različnimi resorji, niso bila učinkovita. Torej izkušnja invalidov je, da niso bili dosedanji načini učinkoviti in predlagajo, da se pač organizirajo na ravni Vlade.</p>
               <p>To utemeljujejo tudi s tem, da bi v bistvu na ta način izpeljali rešitve zakona oziroma dokumenta, ki je bil sprejet na Vladi in v prejšnjem sklicu Parlamenta. Kot sem že včeraj rekel, tudi priporočilo Organizacij Združenih Narodov je, da svetujejo samostojen vladni organ na področju invalidskega varstva, kajti invalidska vprašanja kaže obravnavati kot dodatna civilizacijska vprašanja človeka, kjer ni izpostavljena samo družbena zaščita, ampak se gradijo specifične rešitve, ki omogočajo ponovno normalizacijo življenja številnih invalidnih ljudi.</p>
               <p>Zato v tem smislu predlagam, da se ta dopolnjevalni predlog sprejme, torej, da se Urad Republike Slovenije izloči iz Ministrstva za delo, družino in socialne zadeve in se ga ustanovi v okviru Vlade Republike Slovenije. Hvala lepa.</p>
            </sp>
            <sp xml:id="SDZ1-Redna-12-1993-10-13.sp39">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospodu Podobniku. Želi še kdo besedo? V kolikor ne, dajem to dodatno stališče, amandma, da se doda nova dodatna alinea, na glasovanje. Prosim, da ugotovimo prisotnost. Ugotovimo sklepčnost! <stage>(55 prisotnih.)</stage></p>
               <p>Kdo je za? <stage>(19 poslancev.)</stage> Je kdo proti? <stage>(27 poslancev.)</stage></p>
               <p>Ugotavljam, da dodatna alinea ni sprejeta.</p>
               <p>Gospod Štefan Kociper in Franc Potočnik predlagata, da se doda nova alinea, ki se glasi: "V 4. členu se pri Ministrstvu za delo, družino in socialne zadeve vključijo v celovito družbeno varstvo tudi otroci kot enakopravna družbena skupina ob imenovanih invalidih, mladini in družini".</p>
               <p>Želi kdo besedo? <stage>(Ne.)</stage> Ugotovimo sklepčnost! <stage>(45 prisotnih.)</stage> Ponovimo, prosim. Prosim, da ponovno ugotovimo prisotnost v dvorani. <stage>(47 prisotnih.)</stage></p>
               <p>Kdo je za, da se doda nova dodatna alinea? <stage>(32 poslancev.)</stage> Je kdo proti? <stage>(7 poslancev.)</stage></p>
               <p>Ugotavljam, da je dodatna alinea sprejeta.</p>
               <p>S tem smo končali 2. točko, kjer smo imeli dodatna stališča. Prosim, gospod Peršak ima proceduralno.</p>
            </sp>
            <sp xml:id="SDZ1-Redna-12-1993-10-13.sp40">
               <speaker>ANTON PERŠAK:</speaker>
               <p>Jaz sicer ne vem kako, ampak bojim se, da smo mi sprejeli dva, tri kontradiktorne sklepe in ker so ti sklepi zavezujoči za predlagatelja, utegne to postaviti predlagatelja v malo zagatno situacijo. Zdaj, kot predstavnik opozicije bi si jaz lahko mislil, da naj me to ne skrbi preveč, ampak po moje bi bilo vendar dobro, če bi mi v okviru te seje dobili čistopis teh sklepov in videli, kaj smo v bistvu vse sprejeli.</p>
               <p>Bojim se namreč, da smo v nekaj primerih sprejeli odločitev, da naj bodo nekatere stvari samostojne službe pri Vladi, potem smo sprejeli stališče, če prav razumem gospoda Černeliča, ki pravi, da nobene službe ne sme biti, ki ni pod nekim ministrom, in tako naprej; da zdaj tako malo svobodno interpretiram. To je najmanj kar je, kot pravim, v nesoglasju s samim seboj. In če se jaz zavzemam za to, da predlagatelj zakona mora striktno spoštovati sklepe, ki jih sprejme ta zbor, se seveda hkrati zavzemam tudi za to, da ta zbor sprejema konsistentne sklepe.</p>
               <p>Predlagam, da se v okviru te seje naredi čistopis in se tudi razdeli in da potem, ne vem ali odbor ali kdo vidi, kaj smo v bistvu sprejeli; da ne rečemo zdaj tako decidirano: prva obravnava je zaključena, sklepi so sprejeti, pika; zdaj pa predlagatelj delaj kar lahko. Moram reči, da je situacija res malo čudna, če drži to, kar jaz mislim, da drži. Hvala.</p>
            </sp>
            <sp xml:id="SDZ1-Redna-12-1993-10-13.sp41">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Peršak. Morda bi bilo to proceduralno treba opozoriti že prej, da bi se pri odločanju odločili drugače. Ta stališča smo sprejeli, čistopis lahko posredujemo, vendar je to že sprejeto. Če sem razumel, gospod Peršak, morda predlagate, da te točke ne zaključimo, da jo prekinemo in da se o stališčih dodatno izreče matično delovno telo in potem morda še enkrat glasujemo; ali kaj ste želeli predlagati? Prosim, gospod Peršak. Nimamo pa te poslovniške možnosti.</p>
            </sp>
            <sp xml:id="SDZ1-Redna-12-1993-10-13.sp42">
               <speaker>ANTON PERŠAK:</speaker>
               <p>Vem, predlagam vsaj naslednje: da se v okviru te seje sklepi dajo <stage>(ker običajno jih dobimo kasneje v čistopisu)</stage> in da odbor vidi - nič ne govorim, da ne zaključimo točke - ali so ti sklepi konsistentni ali niso. Hvala.  </p>
            </sp>
            <sp xml:id="SDZ1-Redna-12-1993-10-13.sp43">
               <speaker>PODPREDSEDNIK VLADIMIR TOPLER:</speaker>
               <p>Gospod Peršak, jaz vas obveščam, da so ti sklepi že sprejeti; morda bi bilo dobro, da bi se matično delovno telo, preden smo ta dodatna stališča sprejemali, še enkrat sestalo in podalo svoje predloge. To ni nihče zahteval, zato smo o teh zahtevah že odločali. Prosim, gospod Černelič. Imate tudi proceduralno?</p>
            </sp>
            <sp xml:id="SDZ1-Redna-12-1993-10-13.sp44">
               <speaker>FRANC ČERNELIČ:</speaker>
               <p>Spoštovani! Mislim, da so sklepi sprejeti in da bo predlagatelj potem, ko bo na osnovi tega tudi nekoliko kontradiktornega sklepa dejansko pretehtal, kaj lahko upošteva in kaj ne upošteva, bo v tisti pripravi za drugo obravnavo to eksaktno obrazložil. Zaenkrat mislim, da ni razloga, da bi kakorkoli drugače sprejemali.</p>
            </sp>
            <sp xml:id="SDZ1-Redna-12-1993-10-13.sp45">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Pregelj, prosim.</p>
            </sp>
            <sp xml:id="SDZ1-Redna-12-1993-10-13.sp46">
               <speaker>ŽARKO PREGELJ:</speaker>
               <p>Spoštovani! Namen prve obravnave je, da se na konceptualni ravni razreši odnos do zakona. Mi tega danes v bistvu nismo storili, ker smo sprejeli take sklepe, ki si med seboj nasprotujejo in predlagatelju nismo prav nič olajšali dela, kar pomeni, da bo on verjetno pripravil tak predlog zakona za drugo obravnavo, da bo, jasno, upošteval to, kar mu bo ustrezalo, nakar se ne bomo mogli izogniti spet celi kopici amandmajev. Kaj to pomeni pri tem sistemu, pa ste verjetno vsi razumeli: to pomeni celodnevno glasovanje o amandmajih. Če bomo na tak način delali, ne bomo opravili svojega dela, ki smo si ga zadali za to leto niti za prihodnje leto. Zato menim, da je opozorilo gospoda Peršaka popolnoma na mestu, da je prav, da dobimo čistopis in da še enkrat ugotovimo, kakšne sklepe oziroma kakšna stališča smo sprejeli.</p>
               <p>Vsekakor bi predlagal, da se v bodoče, kadar se pri sprejemanju stališč in sklepov k posameznemu predlogu zakona v prvem branju pojavi toliko dodatnih sklepov, toliko amandmajev na osnovna stališča, da se naredi pregled. Namreč, brez pregleda se skoraj ne da normalno delati in potem, jasno, pride do takih napak, kakšne smo danes naredili. Hvala lepa.</p>
            </sp>
            <sp xml:id="SDZ1-Redna-12-1993-10-13.sp47">
               <speaker>PODPREDSEDNIK VLADIMIR TOPLER:</speaker>
               <p>Hvala, gospod Pregelj. Pregled se ne da narediti, ker ima vsak pravico, da do konca razprave vlaga dodatna stališča in amandmaje in to tudi delamo, zato so tudi nekateri napisani kar s prosto roko.</p>
               <p>Prosim, gospa Skukova.</p>
            </sp>
            <sp xml:id="SDZ1-Redna-12-1993-10-13.sp48">
               <speaker>NADA SKUK:</speaker>
               <p>Spoštovani! Ker ni predsednika odbora, si bom jaz dovolila komentirati. Naš odbor je praktično neprekinjeno zasedal in je ta stališča in mnenja oblikoval po celoviti razpravi o vseh členih,  ki določajo sama ministrstva, upošteval je, jasno, tudi usmeritev v ustavi, ki določa, da se uprava izvaja neposredno preko  ministrstev - in ti sklepi, ki so bili na koncu sprejeti, se držijo teh usmeritev in današnje glasovanje o raznih dodatnih službah verjetno bi kazalo na to, da predlagatelj, kljub temu, da imamo vsi željo za nekimi <stage>(ne vsi, nekateri)</stage> dodatnimi službami, kljub temu predlagatelj tega ne bi mogel upoštevati in tudi sam je v obrazložitvi tako komentiral te predloge za dodatne službe. Mislim, da niso nič v nasprotju ti sklepi in stališča, tako da bo verjetno predlagatelj upošteval tista, ki so sploh možna. To pa so, da se uprava izvaja v okviru ministrstev. Ker le tako bo lahko tudi parlament nadziral delovanje uprave, da bo lahko vprašal ministra za določene naloge in napake, ki jih je delal. Če imamo porazne službe izven tega, pa jaz ne vidim, kako bomo lahko kot poslanci vplivali na delo ministrstev.</p>
            </sp>
            <sp xml:id="SDZ1-Redna-12-1993-10-13.sp49">
               <speaker>PODPREDSEDNIK VLADIMIR TOPLER:</speaker>
               <p>Hvala lepa.</p>
               <p>Prehajamo na 3. točko. "Glede na ustanavljanje vrste malih organov v sestavi raznih ministrstev je potrebno s stališča uporabe proračunskih sredstev in obremenitve davkoplačevalcev proučiti vprašanje obsega finančnih sredstvih, potrebnih za organizacijo ministrstev, in pri tem izhajati iz predpostavke, da nova organizacija ministrstev ne sme zahtevati večjih sredstev kot dosedaj." Želi kdo besedo? <stage>(Ne.)</stage> Ugotovimo sklepčnost! <stage>(54 prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(4 poslanci.)</stage></p>
               <p>Ugotavljam, da je tretje stališče, ki ga predlaga matično delovno telo, sprejeto.</p>
               <p>Četrto stališče ne pride v poštev po novem poslovniku.</p>
               <p>Peto stališče: "Vlada Republike Slovenije naj, upoštevajoč zgornje predloge in stališča, pripravi ustrezne rešitve v predlogu zakona za drugo obravnavo za sejo Državnega zbora v mesecu decembru." Tu je mesec november, predlagam, da je december. Ali želi, glede na stališča, ki so bila sprejeta, kdo dodati kakšen spreminjevalni amandma na 5. točko, da se upoštevajo določena stališča, čeprav smo jih sprejeli. Gospod Pukl, ali predlagate, da je to v mesecu decembru ali v mesecu novembru, kjer so tudi ostali zakoni iz državne uprave? Opozarjam, da so ostali zakoni, ki jih obravnavamo v sklopu, na seji v mesecu novembru, zato sprašujem. Prosim, gospod Tone Peršak.</p>
            </sp>
            <sp xml:id="SDZ1-Redna-12-1993-10-13.sp50">
               <speaker>ANTON PERŠAK:</speaker>
               <p>Jaz sicer ne vem, mogoče bodo gospodje iz Vlade to lahko povedali, ampak v prvi obravnavi zakona o upravi smo sprejeli sklep - če se spomnite - da se mora v zakon vgraditi prevzem dolžnosti uprave od sedanjih občin s 1. januarjem. Mislim, da bi, konsistentno s tem, ta zbor moral storiti vse, da tudi vse zakone, ki so pogoj za to, sprejme do tega časa. Iz tega, po moje, sledi, ker <stage>(glede na zaplet, ki sem ga že prej omenil)</stage> je možno, da bo v drugi obravnavi prišlo do kakšnih posebnih razprav, da bi bilo smiselno iti na novembrsko sejo; na novembrsko, ne na tisto, ki bo 9. novembra.</p>
            </sp>
            <sp xml:id="SDZ1-Redna-12-1993-10-13.sp51">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Peršak. Glede na to najprej glasujemo, da gre za drugo obravnavo, za sejo Državnega zbora v mesecu novembru. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(32 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je 5. točka, ki jo je predlagalo delovno matično telo, sprejeta.</p>
               <p>Imamo še dva dodatna sklepa matičnega delovnega telesa: "Vlada Republike Slovenije in drugi pooblaščeni predlagatelji zakona naj pri predlaganju zakona za drugo obravnavo v Državnem zboru razčlenijo finančne posledice z vidika ocene za državni proračun." Želi kdo besedo? <stage>(Ne.)</stage> Ugotovimo sklepčnost! <stage>(46 prisotnih.)</stage></p>
               <p>Kdo je za? <stage>(21 poslancev.)</stage> Je kdo proti? <stage>(3 poslanci.)</stage></p>
               <p>Ugotavljam, da je dodatni sklep sprejet.</p>
               <p>Imamo dodatni sklep skupine poslancev. "V zakonu o organizaciji ministrstev se mora vsem organom, ki samostojno izvajajo določen zakon, zagotoviti samostojen status in lastnost pravne osebe v okviru pristojnih ministrstev. Predstojnikom teh organom je treba z zakonom priznati večja pooblastila kot ostalim organom v sestavi ministrstev. Vlada Republike Slovenije naj prouči tudi zamisel, ali je z uveljavitvijo takega statusa potrebno predvideti, da predstojnike teh organov imenuje Državni zbor." Želi kdo besedo? <stage>(Ne.)</stage> Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(22 poslancev.)</stage> Je kdo proti? <stage>(27 poslancev.)</stage></p>
               <p>Ugotavljam, da dodatni sklep ni sprejet.</p>
               <p>S tem zaključujem to točko dnevnega reda.</p>
               <p>Kot sem omenil prej, ne bomo nadaljevali s 30. točko - Predlog zakona o dohodnini, ker ni predsednika delovnega matičnega telesa, ampak prehajamo na 31. toČko dnevnega reda, to je na prvo obravnavo predloga zakona o tehnoloŠkem razvojnem skladu republike slovenije. Predlog zakona je v obravnavo zboru predložila Vlada Republike Slovenije. Proceduralno gospod Pregelj, prosim.</p>
            </sp>
            <sp xml:id="SDZ1-Redna-12-1993-10-13.sp52">
               <speaker>ŽARKO PREGELJ:</speaker>
               <p>Spoštovani! Po poslovniku lahko dnevni red med sejo spreminja le Državni zbor s sklepom, ne pa predsedujoči. Ni osnove v poslovniku za tako dejanje.</p>
            </sp>
            <sp xml:id="SDZ1-Redna-12-1993-10-13.sp53">
               <speaker>PODPREDSEDNIK VLADIMIR TOPLER:</speaker>
               <p>Gospod Pregelj. Na začetku sem vprašal, ali kdo temu nasprotuje. Ker ni nihče nasprotoval, sem mislil, da se s tem strinjamo.</p>
               <p>Dajem pa na glasovanje, da nadaljujemo z 31. točko dnevnega reda in popoldne nato z zakonom o dohodnini, ki je 30. točka dnevnega reda.</p>
               <p>Gospod Pregelj je prijavil. Boste obrazložili glas. Prosim.</p>
            </sp>
            <sp xml:id="SDZ1-Redna-12-1993-10-13.sp54">
               <speaker>FRANC POTOČNIK:</speaker>
               <p>Spoštovani! Jaz bom glasoval proti temu, da preskočimo to točko. Mislim, da to, da ni predsednika odbora tukaj, ni razlog za to. Namreč, ko je bil dva meseca v Ameriki, je podpredsednik poročal in mislim da tudi danes lahko podpredsednik odbora, ki je tukaj, poda mnenje odbora in da normalno gremo po dnevnem redu naprej.</p>
            </sp>
            <sp xml:id="SDZ1-Redna-12-1993-10-13.sp55">
               <speaker>PODPREDSEDNIK VLADIMIR TOPLER:</speaker>
               <p>Hvala gospodu Potočniku. O tem bo sedaj odločil zbor. Želi še kdo obrazložiti glas? Ugotovimo sklepčnost! <stage>(49 prisotnih.)</stage></p>
               <p>Kdo je za to, da nadaljujemo z 31. točko dnevnega reda?  <stage>(34 poslancev.)</stage> Je kdo proti? <stage>(15 poslancev.)</stage></p>
               <p>Ugotavljam, da je predlog sprejet.</p>
               <p>Nadaljujemo z <title>31. TOČKO DNEVNEGA REDA</title>. Predlog zakona je v obravnavo zboru predložila Vlada Republike Slovenije. Želi predstavnik Vlade besedo? <stage>(Ne želi.)</stage> Obravnavamo točko <title>PREDLOGA ZAKONA O TEHNOLOšKEM RAZVOJNEM SKLADU REPUBLIKE SLOVENIJE</title>.</p>
               <p>Vlada ne želi besede.</p>
               <p>Predlog zakona je obravnaval Odbor za znanost, tehnologijo in razvoj kot matično delovno telo. Prosim poročevalca, da predstavi mnenje odbora o predlogu zakona. Prosim, gospod Tancig.</p>
            </sp>
            <sp xml:id="SDZ1-Redna-12-1993-10-13.sp56">
               <speaker>DR. PETER TANCIG:</speaker>
               <p>Spoštovani predsedujoči, kolegice in kolegi! Jaz sem bil vedno v svojem profesionalnem življenju pristaš tega, da tisto, kar je zapisano, naj se ustno ne obnavlja niti bere, zato bom zelo kratek. Iz teh naših dveh poročil je razvidno, da tehnološki sklad podpiramo. Postavljajo se nekatera sistemska vprašanja s temi paradržavnimi skladi, z integralnim proračunom, ampak vsekakor v dani situaciji, ko je država žal edina, ki ima možnost določena sredstva namensko in vsebinsko usmerjati v različna razvojna in korekturna vprašanja - tule mislim na primer ekološki sklad - je ta sklad edina možnost, da se na določenih segmentih razvoj pohitri. - Jaz preko teh dveh pozitivnih poročil Odbora za znanost, tehnologijo in razvoj ne bi šel, sem pa pripravljen mogoče v debati v obliki replik odgovarjati na kakšne dileme, na kakšna vprašanja, če je potrebno.</p>
               <p>Imel bi pa edino eno pripombo, ki je bolj proceduralne narave. Eden od sklepov odbora je bil, na sugestijo Odbora za finance, da naj pri tem višjem sistemskem nivoju, kjer se ugotavlja, da zakona o paradržavnih skladih ni, smo sugerirali na osnovi sugestije Odbora za finance, da naj pri tem z Vlado sodeluje tudi sekretariat Državnega zbora. Ampak so me obvestili, da Sekretariat za zakonodajo in pravne zadeve  glede na ustavo in poslovnik ne more biti ne predlagatelj ne sodelovatelj. To je bilo razumeti mehko, seveda, da naj pač vnaprej da sugestije, ampak taka trda dikcija ne sme biti notri.</p>
               <p>Sedaj sta dve možnosti, kako se tega lotiti: da se odbor sestane in sprejme popravek sklepa, ali pa tisto, kar bi jaz predlagal, da v našem poročilu črtamo besede "v sodelovanju s sekretariatom". Jaz sugeriram, da vzamemo to drugo rešitev. Hvala lepa.</p>
            </sp>
            <sp xml:id="SDZ1-Redna-12-1993-10-13.sp57">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Tancigu. Želi predstavnik Sekretariata za zakonodajo in pravne zadeve besedo? <stage>(Ne želi.)</stage> Besedo dajem predstavnikom poslanskih skupin. Prosim, gospod Zupanec v imenu Liberalno demokratske stranke.</p>
            </sp>
            <sp xml:id="SDZ1-Redna-12-1993-10-13.sp58">
               <speaker>DR. JANEZ ZUPANEC:</speaker>
               <p>Hvala za besedo. Spoštovani predsedujoči, spoštovane kolegice in kolegi poslanci! Poslanski klub Liberalno demokratske stranke seveda podpira ustanovitev tehnološko razvojnega sklada po eni strani zato, ker je to uzakonjeno v 33. členu zakona o lastninskem preoblikovanju podjetij, po drugi strani pa zato, ker je bil predvolilni slogan Liberalno demokratske stranke, da bomo ljudstvo v tej deželi popeljali na bolje.</p>
               <p>V čem je vrednost tega tehnološkega razvojnega sklada, da bi lahko prispeval h gospodarski rasti v tej deželi? No, prvič je to, da moram neke stvari osvetliti, namreč osnovna izhodišča ob porajanju tega sklada, torej pred sprejemom ali pred začetkom obravnave zakona o lastninskem preoblikovanju podjetij. Ta sklad naj bi služil za kreditiranje razvojnih programov in različnih naložb s ciljem povečati notranjo moč podjetij. Ta sklad naj bi služil za uspešen plasma produktov tehnologij in tehnoloških storitev, za uspešen transfer kadra in znanja iz univerzitetnih in raziskovalnih inštitucij v gospodarstva, na splošno za to, ker nam grozi, če ne bomo znali izkoristiti znanja na univerzah in inštitutih, nam grozi da postanemo lahko tretjerazredna dežela z nizko stopnjo gospodarske razvitosti. Ta sklad naj bi že v začetku nosil vse značilnosti delniške družbe. In takrat se je računalo, da bi v tem skladu krožilo okrog 200 milijonov nemških mark.</p>
               <p>V čem Poslanski klub Liberalno demokratske stranke vidi specifično vlogo sklada, ki bo z zakonom ustanovljen? Sklad bi bil lahko osnovni nosilec prestrukturiranja gospodarstva. Poglejte, zgodile so se velike spremembe. Na določenih področjih imamo prevelike kapacitete zaradi izgube jugoslovanskega trga, hkrati so pa to premajhne kapacitete za svetovni trg. Ob razpravi na Odboru za znanost in tehnologijo je padla misel, da naj bi ta sklad služil tudi razvoju malega gospodarstva. Moram posebej opozoriti, da je to čisto napačno razmišljanje. Če je pojem tehnologija, to še ne pomeni, da gre za tehnologijo velikih dimenzij. Za slovenske razmere bi lahko bil tudi slogan, čim več znanja, več tehnologije čimmanjših dimenzij. Torej ni malo gospodarstvo na tem področju izločeno. Predvsem pa mislim, da bi ta sklad odpiral perspektive tehnični inteligenci v tej deželi. Iz lastnih izkušenj vem, da bivši režim tehnični inteligenci ni bil kaj posebno naklonjen in nič bolje se ji ne godi tudi v teh časih po letu 1990. Tehnični inteligenci v tej deželi grozi, da bo izgubila ogromno delovnih mest zaradi prvega vzroka, torej spremenjenega stanja na trgih, svetovnih in bivšem jugoslovanskem, zaradi lastninskega preoblikovanja podjetij, ker bo prišlo do anomalij, ker bo prišlo do razprodaje tujemu kapitalu <stage>(in mi vemo, da tuji kapital ne kupuje znanja v Sloveniji, ampak samo poceni delovno silo)</stage> in pa seveda, kar ste lahko v proračunskemu memorandumu brali, da je dolgoročna usmeritev v tej deželi, da zmanjšamo obseg industrijske proizvodnje.</p>
               <p>Ampak posebej bi tukaj opozoril kolegice in kolege, da je z usodo tehnične inteligence vezana tudi usoda naših univerz, bodočega izobraževanja na tem področju, da bomo imeli neki višek kadrov, v katere smo na eni strani vložili za izobraževanje ogromno sredstev, po drugi strani pa bomo slabi gospodarji, če bomo spočite konje pustili v hlevu neizkoriščene.</p>
               <p>V uvodni misli k predlogu tega zakona se je zapisala neka zelo nerodna misel, da je tehnološko-razvojni sklad namenjen za preživetje raziskovalnih slojev. Pa vas posebej opozarjam kolegice in kolegi poslanci: ta tehnološki-razvojni sklad je namenjen vsej inteligenci v tej deželi, ki je kakorkoli razvojno usmerjena in sposobna generirati nove vrednosti. In ta tehnološko-razvojni sklad lahko tudi vnaša v ta naš prostor utrjevanje vloge znanja v post industrijskih družbah. Ni pomembno, da je bil moj predvolilni slogan, da znanje končno mora postati pomembna lastnina <stage>(ker sem to počel iz lastnih izkušenj in notranjih stisk)</stage>, ampak bolj pomembno mi je to, da ste lahko v prvem pregledniku tiska, ko ste začeli delo kot poslanke in poslanci, lahko prebrali iz ameriške revije članek, da je v post industrijskih družbah znanje najpomembnejša lastnina <stage>(čeprav se v tej deželi trenutno tepemo za vse druge oblike lastnine)</stage>.</p>
               <p>Vi veste, da imamo v poslanskem klubu LDS par ostrih čuvajev proračuna, integralnega proračuna (predvsem naš cenjeni kolega Janez Kopač, ki kakor črni panter plane na grobarje države in dezintegratorje proračuna, zato je jasno, da naš poslanski klub zelo podpira stališče, ki ga je bil zapisal oz. sklep, ki ga je bil zapisal Odbor za znanost in tehnologijo, da naj se uredi status vseh skladov, predvsem pa tegale, v katerega imam jaz in moj poslanski klub veliko zaupanje. Hvala lepa.</p>
            </sp>
            <sp xml:id="SDZ1-Redna-12-1993-10-13.sp59">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo kot predstavnik poslanskih skupin razpravljati? <stage>(Ne.)</stage> Ker ne želi nihče, dajem besedo poslankam in poslancem. Prijavil se je gospod Tone Peršak.</p>
            </sp>
            <sp xml:id="SDZ1-Redna-12-1993-10-13.sp60">
               <speaker>ANTON PERŠAK:</speaker>
               <p>Začel bom pravzaprav, spoštovane poslanke in poslanci, podobno kot je začel gospod Zupan. Se pravi, kljub temu, da je problem integralnega proračuna itn., proti temu zakonu ne moremo biti, ker spoštujemo zakonitost. Ta sklad je predviden v zakonu o lastninskem preoblikovanju, zato mu seveda ne bi in ne moremo nasprotovati iz teh razlogov zakonitosti, ne nasprotujemo pa tudi iz tega, za kaj je namenjen.</p>
               <p>Namreč, strinjam se s tem kar je povedal gospod Zupanec, zlasti v tistem delu, ko je poudaril pomen znanja; on je rekel najpomembnejša je lastnina - po nekaterih presojah je tudi naj donosnejša. lastnina. Gre pa za to, in to se meni zdi tudi zelo važno, če bo rezultat ustanovitve tega sklada to, da bo pomagal na nek način k uveljavitvi sedaj sigurno nezadostno ali pa sploh ne uveljavljenega nekega sloja inteligence, ki je za razvoj države izjemno pomemben, je najbrž smisel, ki je vanj položen, dosežen; poleg tistih materialnih rezultatov, o katerih smo prej govorili. Strinjam se namreč s tem, da je ta sloj bil zanemarjen in da je še danes zanemarjen, da pa je hkrati za razvoj te države enako pomemben kot kakšen drug sloj inteligence v Sloveniji.</p>
               <p>Problem, ki se meni pojavlja v zvezi s tem skladom <stage>(na katerega kot rečeno, že iz razlogov zakonitosti moramo pristati)</stage> je problem <stage>(že spet, kot pri vseh teh ustanovah, ki jih ustanavljamo tu)</stage> nadzora. Če pogledate določbe, ki urejajo funkcioniranje tega sklada, boste ugotovili, da je večinski lastnik Republika Slovenija <stage>(kar podpirajo tudi stališča odbora)</stage> in da v imenu tega - ker je večinski lastnik in edini ustanovitelj Republika Slovenija - Vlada imenuje pravzaprav čisto vse, kar se v tem skladu sploh imenuje; v enem primeru sicer daje soglasje, ker ima pa Vlada večino v Skupščini in ker daje soglasje za imenovanje direktorja in članov uprave, iz tega izhaja, da praktično vse imenuje Vlada - in da Vlada imenuje upravo in hkrati tudi nadzira to upravo. Vemo pa, kako je v primerih, ko tisti, ki nekaj dela, tudi sam sebe nadzoruje. To je že spet ta zgodba, s katero se srečujemo ob vseh teh zakonih, o skladih, agencijah, družbah itn.</p>
               <p>Problem je toliko bolj, ker je po mojem mnenju v osnovi zgrešeno razumevanje, da je Vlada tisti organ, ki pooseblja državo, ali pa predstavlja državo. Pooseblja in predstavlja državo seveda Parlament, Vlada z njo upravlja. In Vlada vedno pomeni samo določen, ali pa vključuje samo določen segment tega predstavništva države - Zato jaz osebno ne morem sprejeti tega, da vse te funkcije imenovanj že spet sama sebi pridružuje Vlada. In čeprav moram reči, da zgleda malo tako, tako lepo je razdeljen med tri in štiri ministrstva, ki bodo imenovala po toliko in toliko članov v nadzorni odbor, potem pa Vlada doda še dva. Zato tudi razumem, da ni noben problem, da jih je osem v tem odboru, saj se bodo tako že prej vse zmenili na ravni Vlade in niti ni važno, kako bo to nadzorni odbor glasoval oziroma nadzorni svet.</p>
               <p>Zaradi tega sem jaz vložil tudi amandma na ta stališča, v katerem sem v skladu s svojimi dosedanjimi opredelitvami predlagal - ker mislim, da se bo v tem svetu glasovalo - da je število članov nadzornega sveta liho, ne pa parno, in da večino v ta nadzorni svet predlaga <stage>(meni je vseeno ali jih je enajst ali pa pet)</stage>. Državni zbor oziroma imenuje Državni zbor, ki, kot rečeno, pooseblja in pomeni predstavniški organ te države in državljanov te države.</p>
               <p>V zvezi s tem se sedaj pojavlja tudi vprašanje, da bo <stage>(kar zadeva finance in to)</stage> nadzor nad delovanjem sklada izvajala <stage>(dokler ne bo Računskega sodišča)</stage> SDK, kasneje Računsko sodišče; in je vprašanje <stage>(ki je pa že bolj podrejeno)</stage> in to vprašanje statuta in sprejemanja statuta.</p>
               <p>Jaz plediram za to, da se vendarle odločimo za nadzorni svet z večinskim imenovanjem v Državnem zboru, ker drugače se bomo spet srečali s tem, da se bomo kmalu pogovarjali o kakšnih drugih oblikah nadzora. V skladu s tem se, kar je predlagal odbor, priključujem tistemu amandmaju o rednem poročanju. Jaz sicer ne mislim, da je treba vedno poročati ravno Državnemu zboru v celoti, ampak pristojnemu delovnemu telesu, po potrebi pa Državnemu zboru, kadar delovno telo to oceni. Hvala.</p>
            </sp>
            <sp xml:id="SDZ1-Redna-12-1993-10-13.sp61">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. K besedi se je javil gospod Bučar. Prosim.</p>
            </sp>
            <sp xml:id="SDZ1-Redna-12-1993-10-13.sp62">
               <speaker>DR. FRANCE BUČAR:</speaker>
               <p>Gospod predsedujoči, spoštovani zbor! Preden se lahko odločim, ali lahko glasujemo za ta zakon ali ne, bi želel določena pojasnila. V 6. členu je elegantno urejen pomislek, od kod sredstva, saj pravi: "Sredstva za ustanovitev in poslovanje sklada se oblikuje na podlagi predpisov o lastninskem preoblikovanju podjetji". Če pa beremo obrazložitev pravi: "Ustanovitelj vplača glavnico tehnološkega sklada iz postavke proračuna Ministrstva za znanost in tehnologijo, namenjenih za financiranje razvojnih projektov. Sklad se financira kot delniška družba iz proračunskih sredstev dodeljenih Ministrstvu za znanost in tehnologijo." Mene zanimajo številke. Glede na to, da je v prehodnih določbah rečeno, da se sklad konstituira najkasneje v 60-dneh od uveljavitve tega zakona, me zanima, ali so v proračunu - v letošnjem proračunu - zagotovljena sredstva 70 milijonov tolarjev za ustanovitev tega sklada. Če tega ni, potem je to pogojno. Če tega ni, potem je to direktna kršitev zakona in jasno, da ni mogoče sprejeti takega zakona. Sploh mislim, da je potrebno nekoliko več jasnosti. Če se ustanovi nek sklad, je treba zraven dati določene informacije, ker drugače si ni mogoče ustvariti nobene predstave, kaj sprejemamo in kaj ne. Hvala lepa.</p>
            </sp>
            <sp xml:id="SDZ1-Redna-12-1993-10-13.sp63">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Bučar. Gospod Mozetič, prosim.</p>
            </sp>
            <sp xml:id="SDZ1-Redna-12-1993-10-13.sp64">
               <speaker>MIROSLAV MOZETIČ:</speaker>
               <p>Hvala lepa. Kolegice in kolegi! Gotovo je težko nasprotovati ustanovitvi takega sklada iz dveh razlogov: čisto legalističnega, ki ga je že kolega Peršak povedal, pa najbrž tudi iz tega, kar piše v uvodnem delu, ko piše, da "navedena zakonodajna ureditev <stage>(to pomeni ta zakon)</stage> naj bi zadoščala za zagotovitev potrebnega obsega znanosti in razvoj znanstvenega sloja, ki je poleg sloja kapitalistov in vrhunskih menagerjev temelj slovenskega naroda." Če je to temelj slovenskega naroda, potem je težko biti proti takemu zakonu. Vendar, kljub vsemu se tudi meni postavljajo določena vprašanja. Ta sklad je potrebno ustanoviti na osnovi zakona o lastninskem preoblikovanju podjetji. Mislim, da je tam še nekaj skladov, ki naj bi se financirali iz istega vira in ustanovili. Iz tega razloga se mi zdi, da bi bilo pametno - razen, če se poskuša to zadevo spraviti skozi kot vzorčni primerek za vse ostale sklade - da se pride z zakoni o ustanovitvi vseh skladov, ki so tam, tudi z vidika tega 6. člena, ki ga je gospod Bučar omenjal - virov; ker se bodo vsi ti zakoni sklicevali na isti vir, kaj je pa tisti vir pa nihče ne ve dobro.</p>
               <p>Druga stvar, ki me moti - na hitro sem pregledal mnenje sekretariata: če ga vzamemo zares in če vzamemo zares 2. točko sklepov in stališč potem mislim, da tega zakona danes ne moremo potrditi v tej fazi, ker "predlagatelj zakona naj do druge obravnave opredeli pravni status." Torej niti ne vemo, kakšen naj bi bil pravni status sklada; ali naj bo delniška družba po zakonu o družbah, kjer mora biti 20 delničarjev ali neka druga družba.</p>
               <p>Jaz sem samo na hitro opozoril na te zadeve, vendar v teh rešitvah ni osnovnih stvari, da bi človek lahko z normalno vestjo rekel, da je to tako, da se lahko potrdi. Hvala lepa.</p>
            </sp>
            <sp xml:id="SDZ1-Redna-12-1993-10-13.sp65">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Mozetič. Želi še kdo razpravljati? Prosim, gospod minister Bohinc.</p>
            </sp>
            <sp xml:id="SDZ1-Redna-12-1993-10-13.sp66">
               <speaker>DR. RADO BOHINC:</speaker>
               <p>Cenjeno predsedstvo, spoštovane gospe in gospodje poslanke in poslanci! Žal mi je, da nisem imel možnosti, da bi že na začetku dal neko temeljno obrazložitev, ciljev in zasnove te institucije, katero predlagamo. Od tod tudi vprašanja in poizkušal bom to storiti sedaj.</p>
               <p>Za razmere v slovenski znanosti in tehnologiji oziroma za prizadevanja na področju tehnološke prenove in posodobitve slovenskega gospodarstva velja ena zelo značilna posebnost. Ta posebnost je, da je nakopičeno zelo veliko znanja tako v glavah imonentnih raziskovalcev in znanstvenikov v inštitutih in fakultetah kot tudi v številnih raziskavah in številnih znanstvenih laboracijah in analizah, kako posodobiti tehnologije na različnih področjih. Ta značilnost gre naprej do tega, da velika večina teh raziskav obleži v predalih. Razlog je, da ni podpornega mehanizma za prenos tega znanja v uporabo. Podporni mehanizem za prenos znanja v uporabo štejem kot finančno podporo pokrivanju tistih stroškov, ki so v sedanjih gospodarskih razmerah nesorazmerno veliki in preprečijo gospodarskim subjektom, da znanstveno raziskovalne dosežke prenesejo v gospodarsko izkoriščanje in trženje.</p>
               <p>Prav to pokrivanje dela teh stroškov v razmerah nesorazmerno visokih obrestnih mer, ko še ni zaživel v celoti projekt sanacije bančnega sistema, prav to naj bi nadomestil sklad za ekološki razvoj Slovenije, ki bi kot eno od svojih aktivnosti pokrival, benificiral del obrestnih mer za projekte industrializacije in trženja znanstveno raziskovalnih dosežkov, ki so rezultat domačega znanja. Poleg tega bi podpiral prenos znanja v gospodarsko izkoriščanje tudi na druge načine, kot je to v dejavnosti sklada v samem zakonu predvideno.</p>
               <p>Glede vprašanj, ki so bila na razpravah na odborih in tudi v današnji razpravi, bi želel dati tale komentar: štejem, da je odprto vprašanje upravnega statusa sklada le, če spremenimo politiko oziroma pravna naziranja na tem področju. V Sloveniji je že ustanovljeno nekaj skladov s statusom delniške družbe. Zadržek, ki na tem področju v pravni stroki obstaja, je, da naj bi bilo že na samem začetku, tako kot veleva zakon o gospodarskih družbah, pet ustanoviteljev sklada, to kar je po tem predpisu minimum.</p>
               <p>Naše stališče do tega vprašanja je, da je problem moč razreševati na dva načina. Prvič, tako kot smo ta problem postavljali pri dosedanjih skladih v obliki delniških družb, da smo z zakonom omogočili specialno rešitev za takšno obliko, za kakšen tip delniške družbe, in se <stage>(kot lex specialis)</stage> odstopilo od tega sicer generalnega pravila; kar je  možnost, ki je tu predlagana. Skratka predlagamo, da ta tip delniške družbe, ki bo delovala kot sklad glede vprašanja ustanoviteljev na samem začetku in glede vprašanja upravljanja <stage>(k temu se bom še vrnil)</stage> odstopa od siceršnje ureditve po zakonu o gospodarskih družbah. Ta rešitev je pravno sistemsko možna, sprejemljiva in Vlada se je postavila na stališče službe za zakonodajo, ki je takšno rešitev predlagala. Služba za zakonodajo oziroma sekretariat parlamenta se je postavil na drugo, bolj strogo stališče, ki pravi, da ne bi kazalo iti na rešitev po načelu lex specialis, ampak, da je potrebno zagotoviti rešitev, ki bo že na samem začetku zadovoljila zakonsko zahtevo iz zakona o gospodarskih družbah, po najmanj petih ustanoviteljih.</p>
               <p>Mi smo pripravljeni proučiti to zahtevo in mislim, da smo ji sposobni tudi ustreči. Seveda to pomeni, da je potrebno tekst zakona prilagoditi tam, kjer je govor o ustanoviteljih, in poleg države, ki bi vsekakor morala biti večinski lastnik, omogočiti, da že kot soustanovitelji nastopajo dodatno še tri ali štiri banke. Mi v vsakem primeru računamo s tem, da se bodo banke vključile v podporno politiko sklada s svojimi finančnimi instrumenti. Mi te razgovore tudi že vodimo, ker ena od izhodiščnih idej je, da se sredstva sklada za podporo tehnološkemu razvoju multiplicirajo s pomočjo bančnega sistema. Če bo prevladalo stališče, da je potrebno formalistično vztrajati na petih ustanoviteljih, potem bomo v nadaljnjem postopku v tej smeri spremenili tiste dele zakona.</p>
               <p>Drugo vprašanje je povezano s sestavo nadzornega sveta oziroma upravljanjem - razprava, ki jo je odprl kolega gospod Peršak. Gre za specifičen model upravljanja in je povezan z vprašanjem, kdo funkcionira v danem primeru kot ustanovitelj. Za vložke države lahko funkcionira kot ustanovitelj ali Vlada, ali, če se tako odloči, Državni zbor.</p>
               <p>Kar zadeva predlagatelja - za nas sta sprejemljivi obe varianti. Če se zdi, da je pomen tega dela naložbenega denarja države tolikšen, da je potrebno vključiti v nadzorni svet tudi predstavnike Državnega zbora, potem se nam zdi, da takšna rešitev v ničem ne posega v koncepcijo same institucije; morda jo celo bogati oz. ji dviga pomen. Tako, da se mi zdi, če bo prevladalo takšno stališče, da je tudi za nas sprejemljivo in v ničemer, kot rečeno, ne posega v samo koncepcijo.</p>
               <p>Posebno vprašanje tu seveda so sredstva, to kar sproža profesor Bučar. Gre namreč za to, kako razumeti obrazložitve v tistem delu, ki se nanašajo na zakon o lastninskem preoblikovanju podjetij oz. na proračun Ministrstva za znanost in tehnologijo. Večini je znano, da je ustanovitev razvojno-tehnološkega sklada predvidena v zakonu o lastninskem preoblikovanju podjetij in da je kupnina iz naslova privatizacije v enem delu namenjena tudi <stage>(poleg ostalih štirih, petih namenov)</stage> financiranju skladov, o katerih danes govorimo. Vlada glede tega vprašanja pripravlja <stage>(konkretno je to Ministrstvo za ekonomske odnose in razvoj)</stage> zakon, ki bo določil razdelitev sredstev kupnine med namene oz. institucije, ki so v zakonu o lastninskem preoblikovanju podjetij predvidene. Kolikšen del bo odpadel na razvojno tehnološki sklad, ta trenutek ni znano; Vlada s tem predlogom še ni nastopila. Za nas je pomembno vprašanje le to, da se bo zbral iz tega naslova del nepovratnih sredstev v skladu, sicer pa se bo sklad financiral na načine, kot so predvideni.</p>
               <p>Ob sami ustanovitvi je seveda, tako kot pri vsaki delniški družbi, ključni vir financiranja ustanovni kapital. V predlogu operiramo z zneskom, ki je marginalen <stage>(s 70-imi milijoni)</stage> in je tudi predviden v letošnjem, poudarjam, letošnjem proračunu Ministrstva za znanost in tehnologijo oz. ga lahko iz letošnjih sredstev namenimo <stage>(iz postavk razvojno-tehnološko vzpodbujanje, subvencije itn.)</stage>. Takšna je bila od vsega začetka, spomladi ko smo zakon pripravljali, koncepcija. Seveda je medtem vse bolj prevladovalo stališče, da je potrebno v proračunski razpravi za naslednje leto zagotoviti znatno večji ustanovni kapital in moj predlog v proračunski razpravi je <stage>(ki pa je v delu proračunskega usklajevanja, ki je že stekel, veste pa sami, da smo še precej na začetku)</stage> v načelu naletel na podporo. V mislih imam predlog, da naj bi bil ustanovitveni kapital razvojno-tehnološkega sklada nekje okoli 1 milijarde tolarjev. To so denarji, ki jih je potrebno predvideti v postavki "naložbe države" ali v postavki Ministrstva za znanost in tehnologijo v tistem delu, kjer je govor o podpiranju tehnološkega razvoja. Razprava je seveda odprta, od vas vas je odvisno, ali boste takšno koncepcijo sklada sprejeli.</p>
               <p>Razumem, da z vključevanjem predstavnikov Državnega zbora dvigujete pomen te institucije, kar mislim, da je dobro, in s tem je povezana tudi odločitev o financiranju v okvirih, o katerih sem govoril. Ta milijarda tolarjev se seveda multiplicira s podpornim instrumentarijem bančnega sistema, z dodatnimi vložki sovlagateljev. Strinjam se s predlogi odborov, da se delež države premakne na 51% in da ni nujno, da vztrajamo na 2/3-nah večine države, s čemer je omogočeno, da se ob kontrolnem paketu povabijo dodatni ustanovitelji, to so banke in morda tudi druga podjetja, ki bi videla pri tem svoj interes.</p>
               <p>Pomembno je - in s tem bom tudi zaključil teh nekaj pojasnil - da prevlada prepričanje, da je konkurenčna sposobnost slovenskega gospodarstva v pretežni meri odvisna od njegove tehnološke opremljenosti, še posebej ko vemo, da se slovensko gospodarstvo mora iz manj zahtevnih jugovzhodnih trgov sedaj povsem preusmerjati na zapadne trge in da je tehnološka enakopravnost, tehnološka posodobitev, ki je zaradi tega potrebna, prav v funkciji adekvatne konstitutivnosti. Skratka, gre za prispevek h konkurenčnosti, s tem k gospodarski rasti in na ta način tudi k lažjemu razreševanju ostalih vprašanj. Hvala lepa.</p>
            </sp>
            <sp xml:id="SDZ1-Redna-12-1993-10-13.sp67">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospodu ministru. Besedo ima gospod Peršak.</p>
            </sp>
            <sp xml:id="SDZ1-Redna-12-1993-10-13.sp68">
               <speaker>ANTON PERŠAK:</speaker>
               <p>Zelo me veseli, da moj predlog pri gospodu ministru ni naletel na sicer običajno nasprotovanje, ampak je bil sprejet z razumevanjem in celo naklonjenostjo, sam gospod minister pa me je še dodatno prepričal, da je predlog utemeljen. Mi vemo, da bo osnovni oz. večinski kapital s strani države. Ta kapital bo prihajal skozi proračun in skozi vire po zakonu o lastninjenju, potem je, po mojem mnenju, dobesedno logično, da večinski del nadzornega sveta pride tudi iz tega organa,  ki sprejema proračun in ki je, ne nazadnje, kanaliziral 10% sredstev pri lastninjenju v ta sklad. Mislim, da je ta predlog potem toliko bolj konsistenten in je, po moje, sam po sebi razumljiv. Hvala.</p>
            </sp>
            <sp xml:id="SDZ1-Redna-12-1993-10-13.sp69">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo ima gospa Jana Primožič.</p>
            </sp>
            <sp xml:id="SDZ1-Redna-12-1993-10-13.sp70">
               <speaker>JANA PRIMOŽIČ:</speaker>
               <p>Hvala lepa za besedo. Spoštovani poslanci in poslanke! Vsekakor podpiram ustanovitev tehnološko-razvojnega sklada, bi pa rada izrazila nekaj pomislekov. Kot smo se že pri ustanavljanju oz. sprejemanju zakona za ustanovitev družbe za avtoceste srečevali, se ravno tako pojavljajo sedaj skoraj ista vprašanja. To so v glavnem finančna vprašanja in vprašanja pravnega statusa, upravljanja in tako naprej. Vsekakor pogrešam, da Vlada že dosedaj ni pripravila zakona, ki je sicer v A programu in se imenuje "Privatizacijski skladi, investicijske družbe in družbe za upravljanje", v katerem bi sistemsko razrešila zlasti te pravne probleme in deloma verjetno tudi finančne. Če pogledamo, da je ta tehnološko-razvojni sklad samo eden od petih skladov po zakonu o lastninskem preoblikovanju podjetij, se spet postavlja vprašanje, kakšen del kupnine pride v ta sklad in kakšen del v ostale sklade.</p>
               <p>Zato bi predlagala dodaten sklep, in sicer: "Predlagatelj naj pripravi predlog zakona za drugo obravnavo hkrati z obravnavo zakona o privatizacijskih skladih, investicijske družbe in družbe za upravljanje ter zakon o ustanovitvi ostalih skladov po zakonu o lastninskem preoblikovanju podjetij." Prepričana sem, da Vlada ta zakon že pripravlja oziroma se bo mogoče še nekoliko bolj potrudila, da bo to pospešila, nam bo pa tudi - predvidevam - omogočila, da bomo vse te sklade sprejeli bolj po hitrem postopku kot dosedaj. Hvala lepa.</p>
            </sp>
            <sp xml:id="SDZ1-Redna-12-1993-10-13.sp71">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Prosim, gospod Bučar.</p>
            </sp>
            <sp xml:id="SDZ1-Redna-12-1993-10-13.sp72">
               <speaker>DR. FRANCE BUČAR:</speaker>
               <p>Spoštovani zbor! Mislim, da pojasnila gospoda ministra, ki jih sprejemam na znanje, vendarle niso razjasnila stvari. Poglejte, obstaja neko nasprotje med dikcijo 6. člena, ki pravi: "Sredstva za ustanovitev in poslovanje sklada se oblikujejo na podlagi predpisov o lastninskem preoblikovanju podjetij"; v obrazložitvi pa je posebej rečeno: "Sklad se financira kot delniška družba iz proračunskih sredstev, dodeljenih Ministrstvu za znanost in tehnologijo." Se pravi, med tem je izrazita kontradikcija. Ob tej priliki pa opozarjam na naslednje: v ustavi je jasno določeno načelo in tudi norma o integralnem proračunu. Seveda iz integralnega proračuna mi lahko dotiramo posamezne sklade. Vendarle, če postane dotiranje posameznih skladov iz proračuna pretežno veljavna praksa, iz tega jasno sledi, da smo mi samo po ovinku prišli na financiranje, ki je protiustavno. Kajti bistvo za proračun je, da morajo biti sredstva popolnoma jasno definirana in točno porazdeljena po posameznih postavkah. Za vsako postavko, za vsak tolar se ve točno določenega titularja. Če pa mi zdaj uvajamo prakso, da dotiramo stvari različnim skladom, smo mi to temeljno načelo proračunske kontrole enostavno odpravili. Ti dotiraš sredstva nekemu skladu, sklad ima svoje organe upravljanja, torej, skratka mi smo iz tega parlamenta, ki mora biti varuh nad financami in razpolaga s financami, pravzaprav po ovinku stvari spet dali v upravljanje drugim; to, kar se je pravzaprav ravno pred to ustavo delalo in kar je pravzaprav bankrotiralo našo državo in finance. Na to jaz opozarjam in pravzaprav teh stvari ne smemo ponavljali, ker se pravzaprav zdaj kar masivno pojavljajo ti primeri.</p>
               <p>Naslednja stvar, na katero bi želel opozoriti, je to, da če ustanavljamo sklad, lahko sklad dobi kakšno dotacijo, subvencijo za začetek, vendarle praviloma je sklad ravno zato, da ga iz proračuna izločimo in proračunu ni potrebno več skrbeti za tisto področje; v tem je smisel sklada. Če pa je sklad zato ustanovljen, da se financira iz proračuna, potem pravzaprav samo obidemo zakon in pridemo do iste stvari, kot smo jo delali.</p>
               <p>Še neki komentar glede lex specialis. Torej, mene ta pojasnila ne prepričujejo. Kaj je lex specialis vemo in v kakšnih primerih naj velja. Pri tem bi jaz opozoril na naslednje: bistvo pravne države, pa imamo lahko več definicij pravne države, ampak vsi pa se strinjamo v tem, da je bistvo pravne države v tem, da se nosilci zakonodajne oblasti sami držijo in točno podrejajo zakonom, ki so jih sami sprejeli. To je bistvo pravne države. Če pa zdaj mi rečemo: v redu general na takole, s specialnim zakonom bomo šli pa po drugi poti, je to točno klasičen primer izigravanja in podiranja temeljev pravne države. Prosim, ne ugovarjam temu skladu; jaz samo opozarjam na stvari, ki jih moramo ob tej priliki imeti pred očmi, da ne bomo s tem, ko hočemo nekaj storiti, s čimer se strinjam, hkrati žrtvovali več bolj temeljnih stvari - se pravi načelo proračunske discipline in financiranja in tudi temelje pravne države. Hvala lepa.</p>
            </sp>
            <sp xml:id="SDZ1-Redna-12-1993-10-13.sp73">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Bučar. Besedo ima gospa Vida Čadonič-Špelič. Ali imate repliko, gospod Tancig? Ni. Izvolite, gospa Vida Čadonič-Špelič.</p>
            </sp>
            <sp xml:id="SDZ1-Redna-12-1993-10-13.sp74">
               <speaker>DR. VIDA ČADONIČ-ŠPELIČ:</speaker>
               <p>Hvala za besedo. Spoštovani! Ravno danes smo imeli na Odboru za znanost in tehnologijo na programu nacionalno-raziskovalni program. Verjemite mi, ko ga boste prebrali, boste videli, da je obsežen, da je dober, jaz sem rekla celo, da je optimističen. Zakaj? Zato, ker bo kmalu pred nami proračunski memorandum in takrat bomo pač nekateri mislili drugače. No, ta raziskovalni program opredeljuje osnovne in aplikativne dejavnosti oz. raziskave in te raziskave financira država. To se pravi, v te raziskave država namenja veliko denarja; morda vseeno premalo, ampak dosti. No, ampak žal zaradi pomanjkanja denarja mnogokrat dosežki teh raziskav ostanejo v predalih raziskovalcev. Mogoče tudi zaradi tega izgubijo voljo do nadaljnjih raziskovanj, mogoče se ravno na začetku tudi konča pot nekega mladega raziskovalca. Jaz vidim tudi v tem tehnološkem skladu možnost, da se ta znanja prenesejo v znanost. Torej vsekakor tudi ta sklad podpiram, se pa pridružujem tistim, ki se zavzemajo, da bi vgradili v nadzor poslovanja tega sklada določene varovalke tudi s strani Državnega zbora in se mi zdi, da je bil umestni sklep gospe Jane Primožič in ga tudi podpiram. Hvala lepa.</p>
            </sp>
            <sp xml:id="SDZ1-Redna-12-1993-10-13.sp75">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo dajem gospodu Petru Tancigu. Prosim.</p>
            </sp>
            <sp xml:id="SDZ1-Redna-12-1993-10-13.sp76">
               <speaker>DR. PETER TANCIG:</speaker>
               <p>Predsedujoči, kolegice, kolegi. Ker je to prva obravnava, sem jaz prepričan, da bo predlagatelj zelo pazljivo prebral tudi magnetogram in menim, da so vse dosedanje debate šle v pravo smer. Delim tudi, če hočete, to metodološko zaskrbljenost z dr. Bučarjem o integralnosti proračuna in o možni netransparentnosti določenih sredstev iz proračuna, ampak vseeno bi opozoril, da je ta zavest o tej problematiki bila precej prisotna tudi pri Odboru za znanost, tehnologijo ter razvoj, ki je dejansko že vgradil oz. zapovedal predlagatelju, da to vgradi v naslednjo fazo zakona, se pravi v 2. in 3. Recimo v stališčih v 3.a točki piše: "V zakonu naj se opredeli kriterije za opredelitev sredstev iz sklada oz. določi organ, ki te kriterije sprejema." Se pravi, da se na ta način vgradi neki mehanizem, ki je, bi rekel, popolnoma v sozvočju z duhom proračunske discipline. No, in ravno tako ta širši nivo sistemski je zapopaden s sklepom, naj Vlada Republike Slovenije pripravi zakon o skladih, ki bo urejal enotno register in pravila sklada, posebno tistih, ki jih ustanavlja država. Se pravi, ti strahovi oz. previdnosti so bile prisotne in upam, da smo jih dovolj močno ubesedili.</p>
               <p>Še do kolega Bučarja bi se referenciral na njegovo dejansko skrb za to neke vrste, če hočete, nečistost, dvojnost pri financiranju tega sklada - eno je preko privatizacije, drugo je pa preko proračuna. Jaz vidim, da sta v tej fazi oba vira potrebna, ker privatizacija bo šele počasi začela dobivati pomen,</p>
               <p>sklad pa bi moral začeti funkcionirati pred enim letom, ne danes. Zaradi tega je predvidena ta začetna injekcija, za katero se pa predpostavlja, da bo prej in slej postala manjša, ali pa bo sploh izginila. Ker tudi v teh stališčih odbora je stališče, ki večinskost države zmanjšuje na 51%, se pravi na kontrolni delež, ampak naj ne bodo ta sredstva prevladujoča, proračunska. Hvala lepa.</p>
            </sp>
            <sp xml:id="SDZ1-Redna-12-1993-10-13.sp77">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Tancig. Želi še kdo razpravljati? Prosim, gospod Lenič.</p>
            </sp>
            <sp xml:id="SDZ1-Redna-12-1993-10-13.sp78">
               <speaker>JOŽE LENIČ:</speaker>
               <p>Gospod podpredsednik, spoštovani poslanci in poslanke. Bom zelo kratek, ker bi v načelu rad podprl oziroma tudi sam isto govoril, če ne bi pred menoj že povedal gospod Bučar.</p>
               <p>Jaz mislim, da je to osnovna dilema tega 148. člena Ustave. Jaz sem tukaj malo v dilemi zato, ker to, da se bo sklad financiral iz proračuna <stage>(kar je za mene sporno)</stage> to piše samo v obrazložitvi; tega ni v členih. Ker v 6. členu piše, da so viri poslovanja prihodki iz lastnega poslovanja, donacije in pa po lastninskem preoblikovanju; tako, da je 6. člen dejansko v kontradikciji z obrazložitvijo. In se tudi sam pridružujem temu, da je potrebno te zadeve razčistiti.</p>
               <p>Drugače, če se bo ta zadeva financirala iz proračuna, je pa osnovni namen sklada zgrešen. Ker potem, teoretično, ne rabimo več proračuna. Osnovni namen sklada je to, da se prenese, da se to z enkratnim kapitalskim deležem ustanovi in potem živi svoje življenje. Tako, da jaz se želim samo pridružiti tem pomislekom. Ne bi bil načelen, če ne bi tudi pri tem skladu, kot tako kot pri drugih, povedal te temeljne dileme, ki mislim, da obstaja. Zato se pridružujem eksplenaciji gospoda Bučarja. Hvala lepa.</p>
            </sp>
            <sp xml:id="SDZ1-Redna-12-1993-10-13.sp79">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo dajem gospodu ministru, prosim.</p>
            </sp>
            <sp xml:id="SDZ1-Redna-12-1993-10-13.sp80">
               <speaker>DR. RADO BOHINC:</speaker>
               <p>Hvala lepa. Mislim, da gre za to, da stvari pojasnimo. Sam se pridružujem tistim, vključno z gospodom Bučarjem, ki zatrjujete, da ustanovitev tega sklada ne bi smela posegati v načela integralnosti proračuna. Naj pojasnim, da tega ustanovitev tega sklada ne povzroči. Viri financiranja so bili pravkar našteti v 6. členu. To so prihodki iz lastnega poslovanja in donacije ter s posebnim zakonom, ki ga je ta parlament sprejel, alocirana sredstva kupnin iz zakona o lastninskem preoblikovanju. Viri tekočega financiranja sklada iz proračuna niso predvideni. Iz proračuna je predviden ustanovni kapital sklada. Ustanovni kapital sklada je znotraj proračuna. Sredstva, ki bodo namenjena, to sem povedal, o kakšnih sredstvih predlagam, da Parlament presoja, ko se bo razpravljalo o proračunskem momerandumom. Znotraj proračunskega momeranduma mora biti <stage>(kar pomeni znotraj integralnega proračuna)</stage> predviden tisti del, povezan s financiranjem sklada, ki bo šel iz proračuna. To pa je, to imenujemo to dotacije v osnovni kapital.</p>
               <p>Če se bo Parlament naslednje leto odločil, da osnovni kapital poveča kot eden od ustanoviteljev potem bo to ponovno moral predvideti v proračunu. Nikakor pa ne gre za to, da bi se tekoče poslovanje dotiralo iz proračunsko nepredvidenih sredstev; da bi na ta način dobili neko institucijo, ki bi bila izven kontrole, trošila pa bi proračunska sredstva. Skratka, gre samo za to, da proračun predvidi osnovni kapital kakršen že bo, da je to znotraj proračuna, da pa poslej sklad funkcionira kot samostojna finančna institucija in ne kot institucija distribucije nekega državnega denarja, ki bo prihajal, ne vem, izven proračunskih virov. Ne gre za razdelitveni sklad. Gre za samostojno finančno institucijo, ki bo razpolagala z osnovnim kapitalom proračuna iz države in denarjem iz lastnih prihodkov in iz posebej zakonsko lociranih denarjev. Če teksta ni mogoče razumeti tako, ga je prav zagotovo potrebno v to smer precizirati; če razumete tekst drugače, če ga razumete na način, da predstavlja poseg v integralnost proračuna. Mi bomo vsekakor z finančnimi strokovnjaki proučili in odvrnili, vrgli iz teksta vse tisto, ki bo se eventualo dalo razlagati kot poseg v to ustavno kategorijo.</p>
               <p>Želel bi komentirati še vprašanje lex specialis. Namreč, tu gre za resnično različna pravna naziranja glede vprašanja, ali lahko nek poseben zakon specifiko, institucijo, ki jo splošni zakon ureja, uredi na drugačen način, ali velja -da govorim konkretno - zakon o gospodarskih družbah za vse delniške družbe, ne glede na to, kdo je njihov ustanovitelj, za takšne dejavnosti gre itn? Ponavljam. Mi smo se pri tem naslonili na že večkrat ponovljeno prakso tega Parlamenta, da dopušča takšno pravno nadziranje, da lahko ustanovi država delniško družbo z enim samim lastnikom; konkretno, zadnja razprava o ustanovitvi delniške družbe za ceste, kjer gre za enega samega ustanovitelja in vrsta drugih podobnih odločitev v zvezi s skladi, ki so že bili ustanovljeni. Če se bo ta praksa spremenila, če je to volja večine, smo, kot rečeno, pripravljeni že na samem začetku v vrste ustanoviteljev ob državi pritegniti bančne institucije oziroma tiste, ki bi imele tak interes. Povem, da to možnost z bankami že preverjamo in vidim jo kot realistično, če bi prevladalo tako stališče. In bomo vsekakor z vso resnostjo proučili to in celo vrsto drugih zelo koristnih pripomb, ki so padle v razpravah tudi na odborih.</p>
               <p>Bi si pa dovolil nekoliko rezervirano se opredeliti do predloga, ki ga je podala kolegica, dodatnih sklepov. Ne zato, ker so ne bi v popolnosti strinjal s tem, da je potrebno sistemsko urediti področje take vrste institucij oziroma skladov, ali s tem, da je potrebno brez odlašanja čimprej sprejeti predpis glede tega, kako se bo delila kupnina od tiste zakonsko določene namene - to mislim, da je nujno, da je to potrebno storiti bojim se pa povezanosti usode tega predpisa z odločitvami, ki bodo padale v zvei zi s sprejemom tistih dveh zakonov - bojim se razprav o tistih dveh zakonih, predvsem o tistem, kjer bo treba sprejeti kompromis o tem, kako se delijo tisti denarji - predvsem zaradi tega, ker usoda tega sklada ni življenjsko vezana na kupnine, kakršnekoli bodo po tistem predpisu. In če bi se zgodilo, da se sprejem tega predpisa zavleče zaradi tega, ker bi se vlekle razprave po onih dveh, potem nam zmanjka izjemno pomemben podporni instrumentarij ciljem nacionalnega raziskovalnega programa - kolegica ga je prej citirala - gre namreč za podporni instrumentarij prenašanju slovenskega znanja v gospodarsko izkoriščanja. In prav to je poslanstvo te institucije.</p>
               <p>Jaz bi to dal v razmislek, vsekakor sklep o tem, da je potrebno čimprej sprejeti ta dva predpisa, bojim se pa, da ne bi bilo koristno vezati procedure tega predpisa s prejemom tistih dveh. Hvala lepa.</p>
            </sp>
            <sp xml:id="SDZ1-Redna-12-1993-10-13.sp81">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod minister. Gospod Mozetič, prosim.</p>
            </sp>
            <sp xml:id="SDZ1-Redna-12-1993-10-13.sp82">
               <speaker>MIROSLAV MOZETIČ:</speaker>
               <p>Kolegice in kolegi! Mislim, da, ravno zdaj sem prav pozorno poslušal, vendar mislim, da je nujno, da se tisti sklep, ki je bil predlagan, sprejme - in to iz dveh razlogov.</p>
               <p>Res, da v principu nisem proti temu, da lex specialis odredi za te sklade nekaj drugače kot je v zakonu o gospodarskih družbah, vendar predlagali smo, zdaj ne vem, če je tisti zakon pravi, ampak tudi sam odbor je predlagal nekaj, da se z nekim zakonom, ki bo spet kot poseben predpis uredil za vse tovrstne sklade, ne da bomo z vsakim zakonom o ustanovitvi kateregakoli sklada posebej določali in bomo na koncu imeli 30 skladov, 30 različnih delniških družb. V svetu poznajo dve v bistvu, čeprav so izpeljanke, ampak v principu. Iz tega razloga mislim, da je prav, da gre skupaj.</p>
               <p>Drugi razlog je pa spet glede na ustanovitev. Tukaj ni precizno, ampak 5. člen govori o osnovnem kapitalu, 6. za ustanovitev; to pomeni samo za poslovanje, za ustanovitev je iz proračuna. Zdaj, če imamo še po istem zakonu, na katere se tudi delno temelji ta zakon, še tri, štiri sklade, potem bi bilo treba v bistvu rešiti osnovno vprašanje, ali bodo vsi ti skladi prišli z enakim ustanovitvenim kapitalom iz proračunskih sredstev. To je osnovno. Ni potem važna delitev tistih sredstev, ampak ali se bodo vsi skladi, ki so predvideni, ustanovili, kar pomeni, če jih je pet, je to pet krat 70 milijonov. Ne vem, saj lahko, da je to majhen denar za tiste, ki v ministrstvih delate z velikimi denarji, vendar v proračunu vemo, da se zmeraj kregamo. In ta dva razloga, se mi zdita osnovna, zakaj bi bilo prav, da se  nekako pride istočasno tem zakonom, ki bo uredil status kot lex specialis teh zavodov, kakšna delniška družba bo, in pa vsi ostali skladi; zaradi tega dela, ustanovitvenega deleža, ne toliko zaradi tistega, kar potem piše v 6. členu, kaj so viri poslovanja, ampak kaj je ustanovitveni del. Zato podpiram tisti predlog, ki se mi zdi, da je povsem na mestu in da ti strahovi, ki jih je minister povedal, mislim, da če bi v tej smeri šlo, ne bi prišlo do zastoja zaradi pogovarjanja, kako bomo nekaj delili, kar niti ne vemo, če je; ampak za ustanovitev gre.</p>
            </sp>
            <sp xml:id="SDZ1-Redna-12-1993-10-13.sp83">
               <speaker>PODPREDSEDNIK VLADIMIR TOPLER:</speaker>
               <p>Hvala, gospod Mozetič. Gospod Bučar ima repliko, prosim.</p>
            </sp>
            <sp xml:id="SDZ1-Redna-12-1993-10-13.sp84">
               <speaker>DR. FRANCE BUČAR:</speaker>
               <p>Spoštovani! Ne bi zdaj rad izpadel, kot da nekaj trmoglavim, ampak ta razprava je zdaj klasičen primer razprave, ki bi morala biti opravljena v odboru, ne pa tukaj na plenumu, to je čisto gotovo.</p>
               <p>Če se še enkrat oglašam, se oglašam zato, ne da bi zdaj hotel nasprotovati za vsako silo, ampak čisto v pomoč gospodu ministru. Moram to povedati.</p>
               <p>Če oni računajo na kakršnakoli sredstva v prihodnjem letu in če 6. člen ostane tak kot je, drugo leto ta sklad ne bo dobil iz proračuna nobenih sredstev, ker sleherni izdatek iz proračuna mora biti, sleherna alokacija iz proračuna mora biti utemeljena na nekem zakonskem predpisu. Zakonski predpis pa tukaj, 6. člen, izrecno pove: ta sklad se financira samo iz proračuna, torej ne bo mogel nobene stvari dobiti. Mislim, da je to hud riziko, v katerega se spuščajo s tem.</p>
               <p>Če pa računajo še zmeraj na dodatna proračunska sredstva, potem pridemo do vprašanja, ali je smiselno ustanavljati sklad v taki obliki. Mislim, da so to vprašanja, ki jih je treba zdaj rešiti in tudi, če ustanavljamo nek sklad - zame je najmanj kar je logično, da dobimo finančno konstrukcijo tukaj, preden se karkoli odločimo. Hvala lepa.</p>
            </sp>
            <sp xml:id="SDZ1-Redna-12-1993-10-13.sp85">
               <speaker>PODPREDSEDNIK VLADIMIR TOPLER:</speaker>
               <p>Besedo ima gospod Potrč in za njim gospod Pregelj.</p>
            </sp>
            <sp xml:id="SDZ1-Redna-12-1993-10-13.sp86">
               <speaker>MIRAN POTRČ:</speaker>
               <p>Hvala lepa. Jaz in tudi naša poslanska skupina se v temeljni razpravi ni oglasila iz razloga, ker smo v osnovi predlog zakona podprli, imeli pa nanj tudi nekaj vprašanj, ki smo jih sporočili v matičnem delovnem telesu.</p>
               <p>V matičnem delovnem telesu so bila vsa ta vprašanja obravnavana in pripravljena stališča in sklepi, ki nakazujejo, v kakšni smeri, na katerih vprašanjih naj bi predlagatelj zakona do njegove priprave za drugo obravnavo proučil stvari in jih tudi ustrezno dopolnil. Mi s temi stališči in sklepi matičnega delovnega telesa soglašamo.</p>
               <p>Glede na to, kako se je razvila razprava, bi rad rekel samo dve, tri stvari. Verjamem, da nihče, ki je izrazil nekatere resnejše pomisleke o sprejemu v prvi obravnavi ali o dodatnih sklepih, ki naj bi ob tem bili sprejeti, ne misli in tudi ne želi, da naj ne bi v naši državi tehnološkemu razvoju namenili posebne pozornosti. Najbrž ne misli in ne želi, da ne bi priznali, da brez tehnološkega razvoja najbrž tudi mnogi drugi cilji, ki si jih na področju gospodarstva zastavljamo, predvsem pa konkurenčnost in enakopravno tekmovanje na mednarodnih trgih, ne bodo uspešni.</p>
               <p>Najbrž vsak tudi ve, da na tem področju država določeno vlogo, tudi s sredstvi, ki pomagajo in spodbujajo neposredno uvajanje novih proizvodov tehnologije v industrijo, ima svoje mesto. Iz vseh teh razlogov mislim in, bi rekel, me po malem čudi, da imamo prav ob tem zakonu, ki je najbolj naravnan v vse te cilje, o katerih sicer mnogi od nas in vas tukaj na seji Državnega zbora govorimo, mnogokrat smo tudi kritični, da je na tem področju razvoja, odpiranja trgov narejenega premalo, pomisleke.</p>
               <p>Jaz sem za to, da naložimo Vladi, da čimprej <stage>(mislim pa da bi to v skladu z zakonom o lastninskem preoblikovanju podjetij celo že morala storiti)</stage> pripravi splošen predpis, ki bo pomenil pogoje in možnosti pa tudi delitev sredstev iz dela kupnine na podlagi lastninjenja, ki je namenjen različnim namenom v lastninskem zakonu. Bil bi pa proti in imam resne pomisleke, da bi tako nalogo Vladi povezovali z razpravo in sprejemom tega zakona. Če bomo to storili, bomo pač ob tem in odvisno od tega, kdaj bo Vlada s predlogom prišla, pa tudi kakšni bodo različni pogledi in interesi, koliko naj posamezni med seboj zelo različni nameni iz tega dela kupnine dobijo <stage>(vemo pa, da so nameni zelo, zelo različni, od tehnologije, zaposlovanja, ekologije do bi rekel odškodnin za krivice in podobno)</stage>, da najbrž ta razprava ne bo tako zelo enostavna. Bojim se, da bi bila cena odlaganja nesprejema tega zakona, ali pa povezovanja tega zakona s to razpravo škodljiva za temeljni cilj, ki ga zakon prinaša.</p>
               <p>Zato predlagam, da sklep, da se Vladi naloži priprava tega zakona o skladih, ki morajo biti na podlagi zakona o lastninjenju sprejeti, sprejmemo, vendar to ne povezujemo rokovno in časovno z nadaljnjo obravnavo tega zakona o tehnološko-razvojnem skladu Republike Slovenije. Hvala.</p>
            </sp>
            <sp xml:id="SDZ1-Redna-12-1993-10-13.sp87">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo ima gospod Pregelj, prosim.</p>
            </sp>
            <sp xml:id="SDZ1-Redna-12-1993-10-13.sp88">
               <speaker>ŽARKO PREGELJ:</speaker>
               <p>Spoštovani! Če se lahko vključim v to razpravo v zvezi s primernostjo predloga zakona za ta namen, kot naj bi ga sklad uresničeval, lahko rečem, da je tukaj neka nepopolnost oziroma lahko celo malo bolj trdo povem, nepoštenost v resnici. Namreč ustanovitev sklada na podlagi zakona o lastninskem preoblikovanju je sicer potrebna, tudi tako je bilo zadeva zamišljena, toda kadar začnemo natančno preučevati posamezne določbe členov, ugotovimo, da gre v resnici za nekaj drugega.</p>
               <p>Če primerjamo z družbo, ki smo jo na začetku te seje sprejemali, ugotovimo, da gre za podobno institucijo, ki pa ima popolnoma drugačen inštrumentarij. In ravno ta inštrumentarij je tisto, kar je mogoče v tem primeru - v smislu delovanja nekega sklada kot državne, para državne ustanove - v tem trenutku vprašljivo.</p>
               <p>Namreč, spodbujanje tehnološkega razvoja, razvoja novih tehnologij, uvajanja tehnologij v gospodarstvu, spodbujanje izumiteljstva in podobno, s subvencionirano obrestno mero, s kreditiranjem, garancijami in kapitalsko udeležbo - ta inštrumentarij je izrazito inštrumentarij investicijskih družb. In potem se sprašujem, zakaj se nejasno pove, da gre za investicijsko družbo. Kajti v kolikor naredimo investicijsko družbo in jo damo na tržišče, bo pač delovala po tržnih zakonih. Zakaj sklad skrivati v delniško družbo z enim lastnikom, to je državo, pri tem pa postaviti tak nadzorni svet, kjer država praktično, to je Državni zbor, nima nobenega nadzora? Zakaj statut sklada ne sprejema oziroma ne potrjuje Državni zbor? Zakaj ni predviden še dodaten nadzor nad delovanjem tega sklada <stage>(razen tega normalnega finančnega nadzora)</stage>? Vrsta vprašanj se pojavlja pri takem zakonskem predlogu in odgovor je en sam: Nekdo pač želi, očitno, spet sredstva, ki se bodo zbirala iz lastninskega preoblikovanja uporabiti za sorazmerno odtujeno družbo, katere država ne bo več nadzorovala.</p>
               <p>Tudi nadzorni svet, ki je razdelan v smislu znotraj vladnega organiziranja <stage>(namreč po tri člane naj bi dalo Ministrstvo za znanost, Ministrstvo za delo in Ministrstvo za finance in podobno)</stage> me navaja na misel, da za tak sklad ne potrebujemo zakona. Vlada naj ustanovi to družbo, pa naj jo imenuje kakor hoče; ta družba lahko dela zgolj po veljavnih zakonih, kajti vse kompetence ima zgolj Vlada. Nikjer ni nadzora Državnega zbora in zato ni potrebna odgovornost, da bi Državni zbor tak zakon sploh sprejemal. V tem je ta nepoštenost, namreč, da se z navidezno zakonsko ureditvijo v resnici Vladi oziroma določenemu ožjemu krogu, prepusti v upravljanje državna sredstva, ne predvidi pa nadzora.</p>
               <p>Osebno bom glasoval proti takemu zakonu. Menim, da ni pošteno pripravljen in da vsi dobri nameni, ki so tukaj pojasnjeni v obrazložitvi in v oceni stanja, se s tako rešitvijo, kot je v 4. členu, praktično podrejo. Predlagam, da zbor zavrne prvo branje in da prepusti predlagatelju, da o tem razmisli in prinese drugačno rešitev. Hvala.</p>
            </sp>
            <sp xml:id="SDZ1-Redna-12-1993-10-13.sp89">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Prosim, gospod Mozetič.</p>
            </sp>
            <sp xml:id="SDZ1-Redna-12-1993-10-13.sp90">
               <speaker>MIROSLAV MOZETIČ:</speaker>
               <p>V bistvu sem hotel nekaj na to, kar je gospod Potrč povedal. Prej sem že jasno povedal, če gre za ustanovitveni delež, ki je iz proračuna, in če imamo pet družb po zakonu, to je stvar, ki nima nobene povezave s tistimi sredstvi, ki bodo po tistem zakonu. Če bi to zadevo natančno brali, potem te družbe sploh ne moremo ustanoviti; ker tista težava, ki ste jo navedli, da bo debatirana oziroma debata okrog tega, kam s tistim denarjem, če bo kaj iz tistega, po zakonu o lastninskem preoblikovanju je pomembna že v tem zakonu, razen če hočemo po sistemu "kdor prvi pride, prvi melje". Če pa ne gremo po sistemu "kdor prvi pride, prvi melje" tega denarna - fiktivnega, če je, ga tudi ta družba se ne more še uporabljati. Ker dokler se ne bo odločilo, kako se bo denar, po vseh tistih skladih, ki so v tem zakonu predvideni, razdelil, potem ga tudi za ta namen te družbe, ni možno uporabiti. Drugo je pa vprašanje ustanovitvenega kapitala, ki je direktno iz proračuna. Nimam nič proti temu in tako družbo in še drugih pet lahko ustanovimo po istem principu, po istem muštru - s tistimi 70 milijoni takoj, če je ta denar v proračunu. Vseh teh težav ne vidim, tisto kar se je hotelo kot težavo navesti, je ša v vsakem primeru tudi tukaj, bom ponovil, razen, če se ne gre po principu "kdor prvi pride, prvi melje".</p>
            </sp>
            <sp xml:id="SDZ1-Redna-12-1993-10-13.sp91">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospa Mateja Kožuh-Novak, prosim.</p>
            </sp>
            <sp xml:id="SDZ1-Redna-12-1993-10-13.sp92">
               <speaker>DR. MATEJA KOŽUH-NOVAK:</speaker>
               <p>Spoštovane kolegice in kolegi! Jaz vidim v tem skladu korak k celovitosti reševanja problematike znanstvenega dela in uporabe znanstvenih dosežkov v gospodarstvu. Ves čas odkar je ta ekonomska kriza, se močno bojim, da bodo nastopali in prihajali ljudje, ki bodo rekli: za znanost ni denarja, počakajmo da bo šlo gospodarstvo navzgor, potem bomo tudi znanosti dajali kakšen denar. Mislim, da ni fer od gospoda Preglja, da skuša doseči, da ne bi sprejeli tega sklada, ker narod brez znanosti ne more delovati kot narod.</p>
               <p>Včeraj smo se ves dan pogovarjali o tem, o obstoju našega naroda. Trdno sem prepričana, da obstoj naroda ne determinirajo tisti, ki se proglašajo za take ali drugačne, ampak znanje v narodu in sposobnost prenosa tega znanja v gospodarstvo zato, da bo ta narod ali ta država lažje živela. Sama se strinjam <stage>(in v naši skupini smo se pogovarjali o tem)</stage> z mnenjem gospoda Preglja: doseči moramo večji nadzor Državnega zbora nad skladom in kot vem, bomo o enemu od takih sklepov tudi sklepali v nadaljnji obravnavi tega zakona.</p>
            </sp>
            <sp xml:id="SDZ1-Redna-12-1993-10-13.sp93">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Janez Zupanec, prosim. Repliko ima gospod Pregelj, prosim.</p>
            </sp>
            <sp xml:id="SDZ1-Redna-12-1993-10-13.sp94">
               <speaker>ŽARKO PREGELJ:</speaker>
               <p>Spoštovani! Menim, da ni fer od predlagatelja zakona, da nam da tak zakon, ob vsem tem, kar smo mi povedali in razpravljali v zvezi z družbami in podobnimi ustanovami. To ni prvi sklad, ki ga ustanavljamo. Ustanavljali smo že agencije in podobne zadeve v Državnem zboru in prejšnji skupščini. Vedno smo imeli natančno strukturo, kjer je nadzorni svet imenoval Državni zbor ne pa Vlada. Menim, da je v tem nepoštenost, da predvidevamo, da bo ta sklad upravljal od začetka popolnoma državna sredstva, ki se bodo zbirala iz lastninskega preoblikovanja, ne bo pa zagotovljen nadzor kompetentne ustanove,</p>
               <p>t.j. Državnega zbora. Ne moremo govoriti o poštenih odnosih, kajti struktura oziroma inštrumentarij delovanja je čisto tržen in deluje po drugih principih. Zdaj se je treba odločiti, ali bo to državni sklad in bo tudi s strani države nadzorovan ali naj bo popolnoma samostojna tržna investicijska družba in bo poslovala kot vse druge družbe, in bo lahko kandidirala na določena sredstva na podlagi nacionalnega programa. Gre za dva pristopa. Jaz menim, da tak skrit pristop, da ni razvidno upravljanje z državnimi sredstvi, da tak pristop ni pravilen. Hvala lepa.</p>
            </sp>
            <sp xml:id="SDZ1-Redna-12-1993-10-13.sp95">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Zupanec, prosim.</p>
            </sp>
            <sp xml:id="SDZ1-Redna-12-1993-10-13.sp96">
               <speaker>DR. JANEZ ZUPANEC:</speaker>
               <p>Hvala za besedo. Spoštovani predsedujoči, spoštovane kolegice in kolegi poslanci! Očitno sem bil v predstavitvi vsebine v naših pogledih na ta tehnološko-razvojni sklad popolnoma neuspešen, neprepričljiv. Vsi razpravljalci, ki so navajali pomisleke, zakaj in kako, so se ukvarjali samo z vsebino in anomalijami pri organizaciji tega sklada, nihče pa ni poudaril, da se zaveda, kaj lahko ta sklad prinaša v to deželo. Po teh razpravah danes sem vse bolj prepričan, da v tem parlamentu nismo sposobni organizirati nekaj iz parlamenta, da bi dali ljudem v tej državi možnost, da ustvarjajo novo, da imamo jutri večji družbeni proizvod. Jaz sem kolegom iz naše poslanske skupine pred mesecem že rekel: z vsemi anomalijami, z vsemi nepravilnostmi okrog ustanovitve se strinjam, samo poiščite variante, vi, ki se imate za strokovnjake na področju makro-ekonomije, da se ta tehnološki sklad ustanovi. Mudi se v tej deželi. Od kod bomo ustvarjali več? Po tisti varianti, ki smo jo, jasno, iz vrste Slovenske ljudske stranke slišal, da bomo jutri postali dežela kmetijstva in turizma? Poglejte v proračunskem memorandumu strukturo teh dveh vej; čez noč to ne bomo postavili. Nekako bom prisiljen, ali pa je to čudovita priložnost, da aktiviram strokovno javnost v obrambo; ta magnetogram vaših razprav pa naj gre vendarle skozi to deželo. Ogromno je intelektualcev izven tega parlamenta, ki v srcu dobro mislijo.</p>
               <p>Sploh pa kolegu Žaretu Preglju bi priporočil, ki tako čudovito izkorišča priložnost, da hodi za ta oder in govori vse sorte, da včasih namesto tega raje zapoje kakšno narodno v priredbi Cirila Preglja, pa bo lepše nam vsem in bomo lažje delali. Hvala lepa.</p>
            </sp>
            <sp xml:id="SDZ1-Redna-12-1993-10-13.sp97">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Prosim, gospod Tancig.</p>
            </sp>
            <sp xml:id="SDZ1-Redna-12-1993-10-13.sp98">
               <speaker>DR. PETER TANCIG:</speaker>
               <p>Gospod predsedujoči, kolegice in kolegi! Jaz bi le predlagal, da zaradi posameznih dreves ne izgubimo izpred pogleda gozda in se ponovno spomnimo, da je prva obravnava; ker so se začeli slišali neki pod toni, ki bi jih skoraj dal v neko politično sfero oziroma celo strankarsko obarvano ali pozicijsko ali opozicijsko. Jaz sem trenutno v opoziciji. Pri celi zadevi sem bil precej instrumentalen kot minister in naj vam povem, da je vsa ta zasnova nastala iz dejansko velike frustracije mene takrat kot ministra, ko dejansko nisem imel možnosti podpreti izjemno dobrih idej, ki so zahtevale izredno majhna sredstva - včasih je bilo 10.000, 20.000, 30.000 mark - in jih ni bilo mogoče <stage>(zaradi narave proračuna)</stage> dati, da bi se ravno ta bistveni lok sklenil - se pravi od ideje, prototipa, rezultata <stage>(ki si ga financiral z državnim denarjem)</stage> v realizaciji v gospodarstvu. Lepo bi prosil, ne žagajmo si tiste veje, na kateri bomo vsi skupaj dejansko viseli; ker izgleda, da ne bomo mogli več sedeti. Hvala lepa.</p>
            </sp>
            <sp xml:id="SDZ1-Redna-12-1993-10-13.sp99">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim, gospod minister.</p>
            </sp>
            <sp xml:id="SDZ1-Redna-12-1993-10-13.sp100">
               <speaker>DR. RADO BOHINC:</speaker>
               <p>Najprej bi se zahvalil za večinsko razumevanje osnovne koncepcije in pozitivnih ciljev, ki jih s skladom želimo uveljaviti, vsem tistim, ki podpirate smer in se hkrati opravičil za tiste netočnosti in ne dovolj jasne formulacije v tekstu, ki so spodbudile razpravo v smeri, ki zagotovo nimajo namena s tem osnovnim ciljem, za katerega sem prepričan, da se večinsko podpira - to pa je tehnološka posodobitev slovenskega gospodarstva in njeno večjo konkurenčnost in prodornost v mednarodni gospodarski prostor.</p>
               <p>Vseeno bi v izogib temu, da bi morda nekdo na podlagi smeri, v katero je zašla razprava zaradi ne dovolj točnih formulacij v tekstih, dodatno pojasnil, da ne izhajamo iz načela "kdor prej pride, prej melje", ker s sprejemom tega zakona denarja od zakona o lastninskem preoblikovanju podjetij in denarja iz posebnega zakona, ki še mora biti sprejet za razdelitev teh kupnin, nič ne posežemo niti prejudiciramo kakršnekoli razdelitve. Nasprotno, ta sklad lahko samostojno funkcionira na način, da gospodari z osnovnim kapitalom, ki ga bo država predvidela kot dotacijo iz proračuna za ustanovitveno obdobje. V nadaljnjem pa sklad z multiplikacijo sredstev, na podlagi prihodkov iz lastnega poslovanja in svoje finančne politike gospodari s tem denarjem v selektivno podporo projektom na področju tehnologije.</p>
               <p>Tako, da bi gospodu Mozetiču, s katerim mislim, da se razumeva, pa tudi ostalim, ki bi morda karkoli sklepali na neke namene, ki tu niso prisotni, ponovno rad pojasnil, da s tem zakonom ne posegamo v delitev, ki bo - in to je dodaten argument za to, da ne povezujemo procedur obeh predpisov. Če se ta zakon sprejme, lahko brez kupnin - kakršnekoli že bodo in ko bo zakon o tem sprejet - funkcionira pač z osnovnim kapitalom in z dodatnim kapitalom dodatnih soustanoviteljev, z lastnimi prihodki, in tako naprej.</p>
               <p>Kar pa se tiče razprave gospoda Preglja, bi rekel samo to, da tako kot on in večina veste, da zakona o investicijskih družbah, žal, še ni; sicer pa je točno, kar ugotavlja, da je dejavnost, ki je predvidena - se pravi kreditiranje, subvencioniranje, dajanje garancij, udeležba v kapitalih - dejansko to, kar gospod Pregelj ugotavlja, dejavnost finančne institucije, kateri je primernejša oblika investicijska družba. Žal, tega predpisa še nimamo; ko bo, bomo gotovo morali stvari prilagajati. Rotim pa vas, da ne zadržujemo tega predpisa zaradi lukenj, ki so v pravnem sistemu - ker zamujamo.</p>
               <p>Kar zadeva nadzor, bi rekel dvoje, s tem, da je Vlada del države in če Vlada kontrolira upravljanje z državnim kapitalom v obliki ustanovnega kapitala, ki ga nameni iz proračuna, da izvaja državni nadzor, to pa seveda ne izključuje in izrecno sem pripravljen oz. sprejemam stališče, da je pomen sklada tolikšen, da pravzaprav z veseljem sprejemam tako oblike obveznega sprejemanja poročil na tem cenjenem forumu, na Državnem zboru, tako <stage>(če se tako zahteva)</stage> sprejemanje statuta kot sestavo nadzornega sveta iz vrst predstavnikov Državnega zbora.</p>
               <p>To sprejemam in upam, da sem bil dovolj jasen glede tega, da se mi ne bi očitalo, da imamo kakršnekoli druge namene v zvezi s tem. Hvala.</p>
            </sp>
            <sp xml:id="SDZ1-Redna-12-1993-10-13.sp101">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu ministru. Želi še kdo razpravljati? Prosim, gospod Igor Omerza.</p>
            </sp>
            <sp xml:id="SDZ1-Redna-12-1993-10-13.sp102">
               <speaker>MAG. IGOR OMERZA:</speaker>
               <p>Hvala. Jaz pač moram biti dosleden. Bil sem proti temu, da je železnica delniška družba, bil sem proti avtocestni družbi in v skladu s tem moram biti seveda dosleden tudi pri tem, da bi bil ta sklad, ki je delno financiran iz proračuna, delniška družba. Na ta način teh razlogov ne bi več ponavljal, ker sem jih že tolikokrat povedal. Ampak mislim, da zadrego lahko enostavno rešimo. Če potrebuje ta sklad 70 milijonov tolarjev za svojo ustanovitev iz državnega proračuna in potem, ker v 6. členu piše, da se ne bo več financiral iz proračuna, se pravi se ne bo smel več financirati iz proračuna, in ker bo ta sklad tisti, ki bo nominiran na 10% lastninjenja, potem brez problemov lahko to svojo nominacijo zastavi kot hipoteko in dobi od vsake banke v Sloveniji danes sredstva za svoj začetni zagon. Če računamo, da je družbene lastnine okoli 15 milijard mark, pa recimo, da je bilo realno milijardo in pol mark in 10% od tega je 150 milijonov mark - mislim, da na tako elaboriranje lahko dobi svoja začetna sredstva brez vsakih problemov in popolnoma brez pomoči države. In rešimo ta problem, ki se pojavlja tukaj, da bi morala država vstopiti, pa se bojimo, da bo še dodatno vstopala, da bo še nekaj dajala. In s tem rešimo tudi ta problem - ker država mora biti večinski lastnik in če bo prihajalo veliko donatorstva, veliko prispevkov in veliko prihodka, bodo morali potem zahtevati od države, da poveča svoj delež, da se bo lahko večal ta delež privatnega, zasebnega, tujega kapitala; ker drugače ga na nek način lahko omejimo, ker ga bo omejil delniški kapital države. Tako, da ga lahko popolnoma vržemo ven iz državnega proračuna. Na zastavitev teh 10 odstotkov lahko dobi ustanovitveni kapital ta sklad iz bančnega ali katerihkoli finančnih institucij za svoj zagon brez vsakega problema. Zato menim, da rešimo to in postavimo proračun izven tega sklada in ta sklad lahko normalno deluje in dela to, kar naj bi pač delal in za kar se tukaj zavzemate in mislite, da je to potrebno. Jaz verjamem tem ljudem, ki mislijo, da je to potrebno za zagon, čeprav profitonosen verjetno ta sklad ne bo, ker bo vendarle financiral razvojne projekte, toda saj to ni pomembno. Saj so tudi v tujini ti skladi predvsem donatorski. To ima multiplikativne učinke drugje, pokaže se v komercialni uporabi tega - kar pa ni več toliko predmet tega sklada; lahko pa tudi, če stvari patentira itn.</p>
               <p>Skratka, problem finančnega začetka se lahko preprosto reši. Ker dejansko bo glavni vir tega sklada teh 10% lastninjenja, ki bo vendarle prineslo temu skladu vsaj nekaj 10 milijonov mark <stage>(seveda ne takoj, ampak v teku procesa lastninjenja)</stage> in na podlagi tega brez problemov dobi ta sklad, ki ga lahko ustanovimo s tem zakonom, na osnovi tega deleža, ki ga ima že z zakonom o privatizaciji zagotovljenega, ustanovitveni kapital, in ne iz državnih virov. Pa se rešimo tega problema in teh strahov, ki jih imamo okrog tega proračuna - zasebnega, javnega, delniške družbe in tako naprej. Hvala lepa.</p>
            </sp>
            <sp xml:id="SDZ1-Redna-12-1993-10-13.sp103">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo ima gospod Potrč. Prosim.</p>
            </sp>
            <sp xml:id="SDZ1-Redna-12-1993-10-13.sp104">
               <speaker>MIRAN POTRČ:</speaker>
               <p>Kolega Omerza, mogoče res ni potrebe pojasnjevati, ker to v bistvu ni replika, ampak prosil bi, da si obadva pogledava ta člen zakona. Ne gre za 10% sredstev, ki se bodo lastninila ampak gre za del kupnine, cash kupnine, ki jo bo dobil sklad na podlagi prodaje iz lastninjenja. Jaz ne vem, koliko bo, samo, da ne bi tu bila zmota, ker si ti računal tole na 10% sredstev. To je popolnoma druga osnova in silno težko je danes reči, kakšna velikost bo in zato tudi jaz trdim, da je silno težko reči, kaj bi se vse na tej podlagi dalo eventualno danes dobiti ali ne. Hvala.</p>
            </sp>
            <sp xml:id="SDZ1-Redna-12-1993-10-13.sp105">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Hoče še kdo besedo? Ker ne želi nihče več razpravljati, razpravo zaključujem in prehajamo na odločanje o stališčih, ki jih je pripravil odbor <stage>(stališča ste dobili dne 14.9. in dodatna stališča 20.9.)</stage>. "Sklepi in stališča: 1. Predlog zakona o tehnološko razvojnem skladu Republike Slovenije se v prvi obravnavi sprejme." Želi kdo razpravljati? <stage>(Ne želi.)</stage> Prosim, da ugotovimo prisotnost v dvorani. <stage>(43 prisotnih.)</stage> Prosim, ponovno ugotovimo prisotnost v dvorani, ker nismo sklepčni. Ugotovimo sklepčnost! <stage>(44 prisotnih.)</stage> Prosim še enkrat! <stage>(42 prisotnih.)</stage> Morda je kdo na hodniku. Če bi jih nekdo poklical, da ne bomo zdaj delali odmora. Prosim. Koliko nas je zdaj v dvorani? <stage>(47 prisotnih.)</stage></p>
               <p>Kdo je za predlog, da se sprejme prva točka sklepov in stališč? <stage>(34 poslancev.)</stage> Je kdo proti? <stage>(7 poslancev.)</stage></p>
               <p>Ugotavljam, da je točka 1 sprejeta.</p>
               <p>"2. Predlagatelj zakona naj do druge obravnave opredeli pravni status sklada. Odloči naj se, ali naj bo sklad delniška družba ali pa bo imel poseben status. Pri tem zbor podpira varianto delniške družbe, pri čemer pa mora biti ta ustanovljena in organizirana v skladu z določbami zakona o gospodarskih družbah. Zbor predlaga, da bi bila eden od ustanoviteljev sklada kot delniške družbe tudi ena od bank, ki niso v sanacijskem postopku." Želi kdo besedo? <stage>(Ne.)</stage> Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(3 poslanci.)</stage></p>
               <p>Ugotavljam, da je točka 2 sklepov in stališč sprejeta.</p>
               <p>Prehajamo na 3. točko: "3. Državni zbor se strinja z opredelitvijo, da je država  večinski lastnik sklada, vendar pa je ta večinskost lahko dosežena z 51% deležem delnic." Želi kdo besedo? <stage>(Ne.)</stage> Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(28 poslancev.)</stage> Je kdo proti? <stage>(8 poslancev.)</stage></p>
               <p>Ugotavljam, da je 3. točka sprejeta.</p>
               <p>Imamo več dopolnitev sklepov in stališč, da se za 3. točko prvotnih sklepov in stališč dodajo nove točke in jih bomo po alineah izglasovali.</p>
               <p>"3.a točka: V zakonu naj se opredeli kriterije za pridobitev sredstev iz sklada oziroma določi organ, ki bo te kriterije sprejel." Želi kdo besedo? <stage>(Ne.)</stage> Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(27 poslancev.)</stage> Je kdo proti? <stage>(3 poslanci.)</stage></p>
               <p>Ugotavljam, da  je točka 3.a sprejeta.</p>
               <p>"3.b točka: V določila zakona naj se vključi zahteva po razpisanem javnem natečaju za dodelitev sredstev, ki jih bo sklad namenil za tehnološki razvoj." Ker ne želi nihče besede, ugotovimo prisotnost. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je točka 3.b sprejeta.</p>
               <p>"3.c točka: Predlagatelj naj prouči možnost, da zakon opredeljuje obvezen lastni delež sredstev subjekta, ki kandidira za sofinanciranje. Preuči naj se tudi zahteva po določitvi zgornje meje participacije pri posameznem projektu, da se sklad ne bi popolnoma izčrpal na nekih projektih."</p>
               <p>Želi kdo besedo? <stage>(Ne.)</stage> Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je točka 3.c sprejeta.</p>
               <p>"3.d točka: V drugem odstavku 4. člena predloga zakona je predvideno, da sklad sofinancira in subvencionira samo projekte, ki so rezultat domačega znanja pri pravnih osebah v večinski lasti domačih lastnikov. Zbor meni, da je taka odločba preostra in predlaga, da sklad 'praviloma' sofinancira projekte, ki so rezultat domačega znanja." Želi kdo besedo? <stage>(Ne.)</stage> Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(32 poslancev.)</stage> Je kdo proti? <stage>(4 poslanci.)</stage></p>
               <p>Ugotavljam, da je točka 3.d sprejeta.</p>
               <p>Prehajamo na 4. točko stališč in sklepov: "Med možne dodatne vire poslovanja sklada naj se vključijo <stage>(6. člen predloga zakona)</stage> tudi prihodki države od prodaje državne lastnine v javnih raziskovalnih zavodih in vračilo posojil za razvojne projekte, ki jih iz proračunskih sredstev odobrava ministrstvo pristojno za znanost in tehnologijo. Doda se naj določilo, da se ti dve vrsti prihodkov lahko uporabljata samo za vlaganje v zmogljivosti raziskovalnih organizacij ali za razvojna posojila."</p>
               <p>Želi kdo besedo? Gospod Lenič, prosim.</p>
            </sp>
            <sp xml:id="SDZ1-Redna-12-1993-10-13.sp106">
               <speaker>JOŽE LENIČ:</speaker>
               <p>Gospod podpredsednik, spoštovani poslanci! Menim, da je 4. točka prvi poskus kršitve 148. člena Ustave, kajti državna lastnina, ki se prodaja, je po definiciji last proračuna; mislim na kupnino od državne lastnine. Osebno menim, da kupnine oziroma denarja od te lastnine ne more dobiti nek sklad, ampak gre lahko samo v proračun; proračun pa potem, če se odloči, kot kapitalsko naložbo ponovno plasira v ta tehnološki sklad - če se tako odloči. Zato bom glasoval proti tej 4. točki. Hvala lepa.</p>
            </sp>
            <sp xml:id="SDZ1-Redna-12-1993-10-13.sp107">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? <stage>(Ne.)</stage> Prosim za prisotnost v dvorani. Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(8 poslancev.)</stage> Je kdo proti? <stage>(37 poslancev.)</stage></p>
               <p>Ugotavljam, da 4. točka ni sprejeta.</p>
               <p>Smo pri 5. točki. "Zbor meni, da ni nujno, da se presežki prihodkov nad odhodki sklada v celoti usmerijo v rezerve <stage>(7. člen predloga zakona)</stage>." Želi kdo besedo? <stage>(Ne.)</stage> Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(21 poslancev.)</stage> Je kdo proti? <stage>(18 poslancev.)</stage></p>
               <p>Ugotavljam, da je 5. točka sprejeta.</p>
               <p>Imamo dodatno 5.a točko; tudi to predlaga matično delovno telo. "Delež tujih, pravnih in fizičnih oseb pri sredstvih sklada mora biti usklajen z ostalo veljavno zakonodajo, <stage>(9. člen)</stage>." Želi kdo besedo? Prosim, gospod Peršak.</p>
            </sp>
            <sp xml:id="SDZ1-Redna-12-1993-10-13.sp108">
               <speaker>ANTON PERŠAK:</speaker>
               <p>Samo vprašanje: ali mi veljavno zakonodajo za to področje že imamo? Imamo? Vem, da je zdaj prišla strategija o tujih vlaganjih, ki še ne velja; na tej podlagi se bo delala neka veljavna zakonodaja, ki šele bo veljala in je zdaj pa na teh področjih precej divja situacija <stage>(celo na področju igralništva, ki je tudi po mnenju SDK v popolnoma posebni situaciji)</stage>: v Sloveniji imamo podjetja, ki imajo takšen in takšen odstotek tujega kapitala, imamo celo firme, ki so že v celoti v tuji lasti, imamo take, ki so delno v tuji lasti. Ne vem, če je to s kakšnim posebnim zakonom <stage>(razen mogoče za kakšno zelo ozko branžo)</stage> res že urejeno. Hvala.</p>
            </sp>
            <sp xml:id="SDZ1-Redna-12-1993-10-13.sp109">
               <speaker>PODPREDSEDNIK VLADIMIR TOPLER:</speaker>
               <p>Gospa Pečanova, prosim. Se odpovedujete. Želi še kdo besedo? Ker ne želi nihče več besede, dajem 5.a točko na glasovanje. Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(11 poslancev.)</stage> Je kdo proti? <stage>(24 poslancev.)</stage></p>
               <p>Ugotavljam, da 5.a točka ni sprejeta.</p>
               <p>Prehajamo na 6. točko. Tu imamo spreminjevalni oz. dopolnjevalni predlog gospoda Antona Peršaka. Najprej bomo glasovali o dopolnjevalnem predlogu gospoda Antona Peršaka, nato o dopolnjevalnem predlogu matičnega delovnega telesa in nato o 6. točki.</p>
               <p>Dopolnjevalni predlog gospoda Peršaka: Dosedanja 6. točka oz. 3. točka v dodatnem poročilu se nadomestita z naslednjim besedilom: "Predlagatelj naj za drugo obravnavo spremeni 12. člen zakona tako, da bo člen določal neparno število članov nadzornega odbora, od katerih večino imenuje Državni zbor. Hkrati naj predvidi obveznost nadzornega odbora, da redno poroča o delu sklada pristojnemu odboru Državnega zbora oz. po potrebni Državnemu zboru." Želi kdo besedo? <stage>(Ne.)</stage> Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(25 poslancev.)</stage> Je kdo proti? <stage>(15 poslancev.)</stage></p>
               <p>Ugotavljam, da je dopolnjevalni predlog sprejet.</p>
               <p>S tem sta ostali dve točki brezpredmetni, ker se je s tem v celoti nadomestila 6. točka.</p>
               <p>Prehajamo na 7. točko: "Predlagatelj naj pri pripravi zakona za drugo branje upošteva tudi konkretne pripombe Sekretariata za zakonodajo in pravne zadeve." Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(47 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je 7. točka sprejeta.</p>
               <p>S tem smo končali to točko. Imamo še dodatne sklepe. Dodatni sklep delovnega matičnega telesa: "Vlada Republike Slovenije pripravi zakon <stage>(o skladih)</stage>, ki bo urejal enoten register in pravila delovanja skladov, posebej tistih, ki jih ustanavlja država." Želi kdo razpravljati? <stage>(Ne.)</stage> Ugotovimo sklepčnost! <stage>(53 prisotnih.)</stage></p>
               <p>Kdo je za? <stage>(43 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je predlog sklepa sprejet.</p>
               <p>Dodatni sklep predlaga tudi gospa Jana Primožič. Doda se nova 8. točka, ki se glasi: "Predlagatelj naj pripravi predlog zakona za drugo obravnavo hkrati z obravnavo zakona o skladih ter zakonov o ustanovitvi ostalih skladov po zakonu o lastninskem preoblikovanju podjetij." Prosim, gospod Peter Tancig.</p>
            </sp>
            <sp xml:id="SDZ1-Redna-12-1993-10-13.sp110">
               <speaker>DR. PETER TANCIG:</speaker>
               <p>Predsedujoči, spoštovane, spoštovani. Jaz bi predlagateljici predlagal, da to časovno komponento, ki je na zapopadena v besedici "hkrati", da ven. Jaz se strinjam, mi smo v bistvu s prejšnjim sklepom že zavezali predlagatelja, da da zakon o skladih; ravno tako se strinjam, da naj gre v to tudi zakon o privatizaciji, se pravi o namembnosti oz. razrezu tistih sredstev - samo nikakor naj se to časovne ne veže s tem zakonom, drugače bom, vsaj jaz, prisiljen glasovati proti. Ampak se mi zdi škoda, ker je pa ideja dobra.</p>
            </sp>
            <sp xml:id="SDZ1-Redna-12-1993-10-13.sp111">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi predlagateljica besedo? Bo spremenila?</p>
            </sp>
            <sp xml:id="SDZ1-Redna-12-1993-10-13.sp112">
               <speaker>JANA PRIMOŽIČ:</speaker>
               <p>Jaz predlagam, da tako ostane. Bi pa rada strokovno stališče, v kolikem času je mogoče pripraviti vse te zakone, mogoče sekretariata ali ministrstva, sicer ostajam pri svojem.</p>
            </sp>
            <sp xml:id="SDZ1-Redna-12-1993-10-13.sp113">
               <speaker>PODPREDSEDNIK VLADIMIR TOPLER:</speaker>
               <p>Torej ostaja pri svojem. Prosim, gospod minister.</p>
            </sp>
            <sp xml:id="SDZ1-Redna-12-1993-10-13.sp114">
               <speaker>DR. RADO BOHINC:</speaker>
               <p>Žal nisem v celoti niti pooblaščen niti najbolj primeren, da odgovorim glede teh dveh zakonov. Lahko vam iz informacij, ki jih imam, povem, da mi je znano, da se pripravlja v pristojnem resorju oziroma v dveh resorjih zakon o delitvi kupnine v Ministrstvu za ekonomske odnose in razvoj ter zakon o skladih v finančnem ministrstvu. To so med seboj ločeni postopki, na katere sam nikakor ne morem bistveno vplivati; lahko v okviru Vlade vzpodbudim k temu. Sicer pa me postavljate v položaj, da postopkov, ki so vezani na moje pristojnosti, ne morem pripeljati naprej, čeprav sem za to področje odgovoren, ker me vežete na druge predlagatelje, ki imajo morda drugačen odnos, drugačno strategijo, druge prioritete itn. Resnično bi vas ponovno pozval k temu, da ne pridemo vsi skupaj v položaj, ko bomo s preveč togo formuliranim sklepom zaustavili uresničitev ciljev, za katere mislim, da se velika večina tukaj zavzema. Hvala lepa.</p>
            </sp>
            <sp xml:id="SDZ1-Redna-12-1993-10-13.sp115">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim, gospod Geržina.</p>
            </sp>
            <sp xml:id="SDZ1-Redna-12-1993-10-13.sp116">
               <speaker>MIROSLAV GERŽINA:</speaker>
               <p>Hvala lepa. Predsedujoči, spoštovani. Govorimo o investicijskih skladih, poleg tega, kar je absolutno potrebno, da je "ena" od osnov, stebrov slovenskega naroda to bi bilo boljše, da bi predlagatelj tega zakona napisal, ne pa da je tu, kot se razume, izključno steber slovenskega naroda; tudi drugi stebri so še. Strinjam se, da je to "eden od stebrov" in da je to potrebno podpreti. Mislim, da so osnova in eden od stebrov gospodarstva investicijski skladi in samo zato podpiram ta predlog, da bo tudi minister, ki je zainteresiran in zavezan za to, da ta sklad ustanovi <stage>(ki je potreben)</stage>, podprli ostale sklade in da bodo vsi skupaj, ki so stebri, čim prej zgrajeni, da bo naša družba začela rasti normalno. Hvala lepa.</p>
            </sp>
            <sp xml:id="SDZ1-Redna-12-1993-10-13.sp117">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Peter Tancig, prosim.</p>
            </sp>
            <sp xml:id="SDZ1-Redna-12-1993-10-13.sp118">
               <speaker>DR. PETER TANCIG:</speaker>
               <p>Predsedujoči, kolegi in kolegice. Jaz ne bi želel debate nazadnje zaostriti na zadnjem sklepu, samo to po eni strani priča o žalostnem stanju v koaliciji, ko si dva glavna koalicijska partnerja dejansko nasprotujeta. Kar se pa tiče spoštovanih Krščanskih demokratov, bi pa rekel, da so bili zelo za to, da se njihov cestni sklad ustanovi in takrat ni bilo nobenega pogojevanja s katerimikoli drugimi zakoni. Hvala lepa.</p>
            </sp>
            <sp xml:id="SDZ1-Redna-12-1993-10-13.sp119">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Pavlica.</p>
            </sp>
            <sp xml:id="SDZ1-Redna-12-1993-10-13.sp120">
               <speaker>MILOŠ PAVLICA:</speaker>
               <p>Normalno je, da bom nasprotoval sprejemu tega sklepa - ne zaradi tega, ker ima sicer dober namen, da pridemo do zakonodaje in ureditev področja, ampak zaradi tega, ker bi ta vezava pomenila nevarnost, na katero je minister opozoril, da do tega sklada ne pridemo. Rekel bi pravzaprav, da je cinično, da zbor, ki sprejema z lahkoto odločitev o desetinah milijard, neznanih posledicah za javne finance, komplicira pri skladu, ki je eden redkih v tem parlamentu namenjen sanaciji javnega sektorja.</p>
               <p>Mi v tem zboru lahko sklenemo, da lahko živimo brez gospodarstva - mogoče se to celo da, jaz sicer dvomim v to - in brez razvojne in znanstvene sfere. Zato bom nasprotoval temu sklepu. In pozivam tudi ostale, da temu sklepu nasprotujejo. Hvala.</p>
            </sp>
            <sp xml:id="SDZ1-Redna-12-1993-10-13.sp121">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim, gospod Pregelj.</p>
            </sp>
            <sp xml:id="SDZ1-Redna-12-1993-10-13.sp122">
               <speaker>ŽARKO PREGELJ:</speaker>
               <p>Spoštovani! Že vnaprej se vam opravičujem, če ne bom prepeval, ker imam bolj slab posluh.</p>
               <p>Me je pa ta razprava sedaj v zvezi z vezavo naslednje obravnave tega zakona za pripravo zakonov še za druge sklade oziroma  enotnega zakona o skladih opozorila na nekaj, kar sem že prej nekaj slutil. Namreč, zagovarjanje tega sklada kot tistega, kar naj bi vplivalo v realnem sektorju, mislim, da ni ta pravo. To ni ta pravo. To kaže, da se bodo ta sredstva uporabljala mogoče celo za pokrivanje starih grehov, kar pa ne bo tej državi prineslo nobenega napredka. Upam, da ni bilo tako mišljeno.</p>
               <p>Jaz razumem ta sklad kot nekaj, kar bo razvijalo slovensko znanost in potem tudi to uporabljeno znanost v gospodarstvu, do te ravni, da se bo pač dvignila raven našega življenja in blaginja naše družbe. Če pa kdo misli to kako drugače porabljati in zaradi tega ta zakon vezati na neke druge interese, pomeni, da bo naredil dokaj hudo napako.</p>
               <p>Zato je predlog, da se kljub vsemu le gre sistematično v sprejem vseh skladov, ki bodo upravljali z viri sredstev iz lastninskega preoblikovanja mogoče celo upravičen. Vsekakor pa moramo, preden zaključimo obravnavo tega zakona, tudi določiti, do katerega roka naj se druga obravnava pripravi. Hvala.</p>
            </sp>
            <sp xml:id="SDZ1-Redna-12-1993-10-13.sp123">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim, gospod Pavlica.</p>
            </sp>
            <sp xml:id="SDZ1-Redna-12-1993-10-13.sp124">
               <speaker>MILOŠ PAVLICA:</speaker>
               <p>Naj potolažim kolega Žarka Preglja. Sicer imam dolgoletne izkušnje v gospodarstvu, 20 let sem delal v gospodarstvu, zdaj sem prišel v politiko in se bojim, da bom hitro šel nazaj v gospodarstvo, ali vsaj upam. Kdor pozna gospodarske tokove ve, da ni mogoče prenašati znanstveno-raziskovalnih dosežkov brez nekega rizičnega kapitala v neposredno proizvodnjo. Vedno težje je to narediti. Ta sklad je temu namenjen, da te dosežke lahko z nekim rizičnim kapitalom prenašamo v proizvodnjo in s tem saniramo, na znanju, naš realni sektor. O tem sem prej govoril. Lahko bi o tem govorili dalj časa, ampak ne bom zgubljal besede.</p>
            </sp>
            <sp xml:id="SDZ1-Redna-12-1993-10-13.sp125">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? V kolikor ne, prosim, da ugotovimo prisotnost v dvorani. Ugotovimo sklepčnost! <stage>(53 prisotnih.)</stage></p>
               <p>Kdo je za dodatni sklep gospe Jane Primožič? <stage>(22 poslancev.)</stage> Je kdo proti? <stage>(29 poslancev.)</stage></p>
               <p>Ugotavljam, da dodatni sklep ni sprejet.</p>
               <p>Določiti moramo še rok, do kdaj naj Vlada oziroma predlagatelj pripravi zakon za drugo branje. Gospod Tancig, kot poročevalec odbora? Za november je že zasedeno, za december, se strinjate? <stage>(Iz klopi.)</stage> Dobro. "Predlagatelj naj zakon pripravi za drugo obravnavo, za decembrsko sejo." Ali je tako pravilno formulirano? Prosim? Ugotovimo sklepčnost! <stage>(51 prisotnih.)</stage></p>
               <p>Kdo je za tak predlog? <stage>(26 poslancev.)</stage> Je kdo proti? <stage>(24 poslancev.)</stage></p>
               <p>Ugotavljam, da je predlog sprejet.</p>
               <p>S tem zaključujemo to točko dnevnega reda.</p>
               <p>Prehajamo na naslednjo <title>TOČKO DNEVNEGA REDA - PREDLOG ZAKONA O SPREMEMBAH ZAKONA O POKOJNINSKEM IN INVALIDSKEM ZAVAROVANJU</title>, to je <title>PRVA OBRAVNAVA</title>.</p>
               <p>Predlog zakona so v obravnavo zboru predložili poslanci: Ivan Sisinger, Miran Potrč in Feri Horvat. Želi predstavnik predlagatelja besedo? Prosim, gospod Potrč.</p>
            </sp>
            <sp xml:id="SDZ1-Redna-12-1993-10-13.sp126">
               <speaker>MIRAN POTRČ:</speaker>
               <p>Hvala lepa. Podpisani poslanci so me pooblastili, da izgovorim par besed. Temeljni namen predlagateljev je bil, da se spremeni sedanja sestava skupščine ZPIZ-a. V 40-članski skupščini imajo danes po veljavnem zakonu upokojenske organizacije pet in invalidske organizacije dva člana. Naš predlog je, da se ta sestava spremeni in da bi odslej polovico predstavnikov volili iz gospodarstva in iz sindikatov, in drugo polovico iz upokojenskih in invalidskih organizacij. Menimo, da bi s takim predlogom zagotovili enakopravno udeležbo zavarovancev in delodajalcev, ki skupaj, na eni strani, zagotavljajo sredstva <stage>(ker dajejo jih podjetja in vsak od nas iz svojih sredstev)</stage> in na drugi strani enakopravno udeležbo tistih, ki ta sredstva ZPIZ-a koristijo - to so upokojenci in invalidi. Mislimo, da je taka enakopravna udeležba koristna in potrebna zato, da bi prišlo do enakopravnejšega položaja tako zavarovancev in delodajalcev na eni strani in upokojencev in invalidov na drugi strani, da bi, glede na povečano število teh, ki uživajo pravice iz ZPIZ-a bilo ustrezneje in možneje medsebojno usklajevati interese, ne pa da je ta skupina dejansko v položaju, da neposrednega vpliva na odločitve nima. Sodimo, da je sistemsko gledano to mogoče in potrebno, ker tudi zakon o Zavodu za pokojninsko in invalidsko zavarovanje govori o tem, da delodajalci in delavci skupno zagotavljajo sredstva, drugi so pa tisti, ki ta sredstva koristijo.</p>
               <p>Gre za temeljni odnos, ki ga lahko naš Državni zbor do te problematike s spremembo tega člena opredeli. Pri tem naj povem, da smo se predlagatelji ob tem zavedali, da pristojnosti skupščine ZPIZ-a niso posebej velike, saj o vseh materialnih vprašanjih, ki zadevajo upokojence, odločamo tukaj v Državnem zboru in da sprememba te sestave ne bo mogla vplivati na to, ali bodo sredstva večja ali manjša, tudi ne vplivati na to, ali bodo pokojnine večje ali manjše in kdo jih bo dobil, ker so to vse stvari, ki so urejene v zakonu; tistih nekaj minimalnih pristojnosti, ki jih skupščina ZPIZ-a ima, pa bo s tem dobilo le večjo kvaliteto v odločitvi.</p>
               <p>Drugi predlog, ki ga dajemo, je sprememba roka za izvolitev nove skupščine <stage>(sedanji namreč konec oktobra poteče mandat)</stage>. Nam se zdi nesmiselno, da bi konec oktobra potekel mandat, da bi se takoj zdaj že začele priprave za novo skupščino, če imamo pripravljenost, da sestav skupščine spremenimo, zato predlagamo, da naj sedanja skupščina dela do časa, dokler ne bo ta zakon o spremembah uveljavljen, vendar najkasneje tri mesece po spremembah; v treh mesecih mislimo, da je realno vse potrebne postopke za novo izvolitev storiti.</p>
               <p>Naj rečem še to, da soglašamo s predlogom Vlade, ki pravi, da naj v 13. členu ne začne ta zakon veljati 8., ampak 15.</p>
               <p>dan, da pa ne soglašamo s tistim delom, ko nas opozarja, da bi se moral sestav ZPIZ-a ohraniti takšen kot je oziroma, da bi se v njem opravile tako nebistvene spremembe, zaradi katerih spremembe tega zakona sploh ne bi bile potrebne.</p>
               <p>In zadnje. Predlagatelji ne soglašamo z amandmaji, ki o bili s strani drugih poslancev vloženi k temu zakonu. Naš namen je bil organizacijo skupščine ZPIZ-a spremeniti, ne pa odpreti razprave o sistemu pokojninskega in invalidskega zavarovanja; vsi drugi predlogo gredo v to smer. Menimo, da ta moment to ni prava prilika, posebej zato, ker tudi Vlada napoveduje posebno analizo o delovanju pokojninskega in invalidskega zavarovanja in tudi potrebne spremembe. In vsake parcialne rešitve na katerekoli posamezni točki, predlaganih je pa vrsto, bi bile v tem momentu, po našem mnenju, slabe. Hvala lepa.</p>
            </sp>
            <sp xml:id="SDZ1-Redna-12-1993-10-13.sp127">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, predstavniku predlagatelja, gospodu Potrču. Predlog zakona je obravnaval Odbor za zdravstvo, delo, družino in socialno politiko kot matično delovno telo. Prosim, poročevalca odbora, da predstavi mnenje odbora o predlogu zakona. Prosim, gospod Kociper.</p>
            </sp>
            <sp xml:id="SDZ1-Redna-12-1993-10-13.sp128">
               <speaker>ŠTEFAN KOCIPER:</speaker>
               <p>Hvala lepa. Odbor Državnega zbora Republike Slovenije za zdravstvo, delo, družino in socialno politiko je dne 13. septembra na 14. seji in 17. septembra obravnaval predlog zakona o spremembah zakona pokojninskem in invalidskem zavarovanju. V razpravi so člani odbora v celoti podprli predlog sprememb zakona. Menili smo, da bi bilo potrebno točneje določiti način imenovanja predstavnikov upokojencev v skupščino Zavoda za pokojninsko in invalidsko zavarovanje. Ob tem so se nekateri zavzeli, da bi predstavnike upokojencev imenoval koordinacijski odbor organizacij in strank upokojencev Slovenije, drugi pa so menili, da bi bila sprejemljivejša rešitev, po kateri bi predstavnike upokojencev predlagale parlamentarne stranke.</p>
               <p>Po  opravljeni razpravi je odbor oblikoval naslednje predloge sklepov, ki jih predlaga Državnemu zboru v sprejem:</p>
               <p>"1. Predlagatelj naj pri pripravi predloga zakona za drugo obravnavo jasneje določi, kdo imenuje 16 predstavnikov upokojencev v skupščino Zavoda za pokojninsko in invalidsko zavarovanje tako, da namesto organizacije upokojencev kot subjekt, ki te predstavnike imenuje, opredeli koordinacijski odbor organizacij in strank upokojencev Slovenije.</p>
               <p>2. Predlagatelj naj pri pripravi predloga zakona za drugo obravnavo uskladi 308. člen veljavnega zakona o pokojninskem in invalidskem zavarovanju z odločbo Ustavnega sodišča tako, da navedeni člen črta.</p>
               <p>3. Predlagatelj zakona naj pri pripravi predloga zakona za drugo obravnavo spremeni prvi odstavek 254. člena tako, da bo pravice iz pokojninskega in invalidskega zavarovanja pri Zavodu za pokojninsko in invalidsko zavarovanje lahko uveljavila le oseba, ki je bila v zadnjih 10 letih pred uveljavitvijo pravic zavarovana pri Zavodu za pokojninsko in invalidsko zavarovanje določeno dobo.</p>
               <p>4. Vlada Republike Slovenije naj za drugo obravnavo predloga zakona o spremembah zakona o pokojninskem in invalidskem zavarovanju predloži Državnemu zboru informacijo, koliko oseb je uveljavilo pravico iz pokojninskega in invalidskega zavarovanja pri zavodu, pa zadnjih 10 let, niso plačevale prispevkov določeno dobo."</p>
               <p>Odbor je tudi oblikoval predloge stališč, ki jih predlaga Državnemu zboru v sprejem:</p>
               <p>"1. Predlagatelj naj pri pripravi predloga zakona za drugo obravnavo spremeni 39. člen veljavnega zakona o pokojninskem in invalidskem zavarovanju tako, da bo pravica do pridobitve starostne pokojnine vezana na dopolnjeno pokojninsko dobo 40 oziroma 35 let ne glede na starost.</p>
               <p>2. Predlagatelj naj pri pripravi predloga zakona za drugo obravnavo 306. člen veljavnega zakona o pokojninskem in invalidskem zavarovanju dopolni tako, da bo mogoče šteti v pokojninsko dobo poleg časa prebitega v zaporih in na prisilnem delu zaradi političnih razlogov tudi udeležbo v vojni in čas trajanja prisilne mobilizacije v nemško vojsko ne glede na poseben zakon."</p>
               <p>Hvala lepa.</p>
            </sp>
            <sp xml:id="SDZ1-Redna-12-1993-10-13.sp129">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Kocipru. Želi besedo predstavnik Sekretariata za zakonodajo in pravne zadeve? <stage>(Ne želi.)</stage> Želi besedo predstavnik Vlade? Prosim, gospod Štrous.</p>
            </sp>
            <sp xml:id="SDZ1-Redna-12-1993-10-13.sp130">
               <speaker>MARKO ŠTROUS:</speaker>
               <p>Spoštovane poslanke in poslanci! Videl sem, da ste prejeli mnenje Vlade o tem predlogu zakona in da to mnenje ne soglaša s predlagano rešitvijo. Razlogi so predvsem tile. Zavod za pokojninsko in invalidsko zavarovanje je zavod, ki nadzira preko 200 milijard tolarjev v prihodnjem letu <stage>(letos je že tudi blizu toliko)</stage> in ima že zaradi tega dokajšnjo težo. Teh 200 milijard tolarjev se ne zbere kar tako, ampak teh 200 milijard tolarjev morajo zbrati preko 98% delodajalci in zavarovanci. Obračuna se vse to na bruto plače in predstavlja v Sloveniji nekaj čez 50% mase izplačanih bruto plač. Zaradi tega je v sedanji rešitvi zakona sestava skupščine napravljena približno tako kot v drugih evropskih državah, kjer imajo tudi samoupravo v zavodih za socialno zavarovanje. Tudi tam se postavlja načelo, naj bi delodajalci in zavarovanci enakopravno soodločali v nadzornih organih oziroma svetih ali pa podobnih upravnih organih zavodov, tako kot pri nas. Če pa sedaj, tako kot je v predlogu, postavimo, da bo polovica vse sestave skupščine sestavljala tista skupina, ki že uživa pravice, drugo polovico pa zavarovanci in delodajalci, potem bo v vsakem primeru prišlo do tega, da bo absolutno prevladala tista polovica, ki ima nek interes, da se izplačujejo večje dajatve. Jasno je, da ta interes se na drugi strani kaže nekoliko drugače; zato ker večje dajatve na tej strani pomenijo večje prispevke na drugi.</p>
               <p>V dosedanji rešitvi je tako, da do nekega preglasovanja v tej bistveni potezi ne more priti zaradi tega, ker sta obe skupini, tista, ki plačuje prispevke in tista, ki že uživa dajatve, enako močni in ne more priti do preglasovanja, se morajo sporazumeti.</p>
               <p>Če damo absolutno prednost v sestavi tistim, ki že uživajo pravice iz pokojninskega zavarovanja obstaja bojazen, da potem ta skupščina zavoda ne bo več tisto mesto, kjer se bodo usklajevale možnosti in pa pravice, ampak bo nastal nek dodaten lobi, ki bo pritiskal na vse druge, na državo in na vse tiste, ki naj bi tudi za to skrbeli, da bo celotna država funkcionirala in da se ne bo sesula v nekaj, zaradi tega, ker bo prišlo do tega prej ali slej, da tisti, ki bi morali vse dodatne obveznosti pokriti, tega enostavno ne bodo več zmogli.</p>
               <p>Zaradi tega je v predlogu mnenja, ki ga je Vlada predložila, navedeno, naj bi se sestava napravila približno tako kot danes. Samo zraven specificirano, kakšen delež v posamezni skupini - tisti, ki plačuje prispevke in pa tisti, ki uživajo pravice - bi imela posamezna skupina.</p>
               <p>Poleg tega gre še za tole. V enoletnem izvajanju pokojninskega zakona se je pokazalo nekaj bistvenih vprašanj, ki jih je nujno rešiti s spremembami tega zakona. Te spremembe so pravzaprav vezane na konec leta, tako da bi lahko v začetku naslednjega leta začele že delovati. Te spremembe izhajajo predvsem iz tega dejstva, da se je Slovenija, izmed držav, ki so se na novo ustanovile na nekdanji SFRJ, bistveno na boljše odrezala kot vse druge države. Zaradi tega se soočamo z izjemnim pritiskom vseh tistih, ki imajo kakršnekoli zveze s pokojninskim in invalidskim zavarovanjem in so te pravice odslužili na območju drugih republik nekdanje Jugoslavije, da bi pridobili pravice v Sloveniji. To je ena stvar.</p>
               <p>Druga je, da se je danes tisto razmerje med t.i. družbenim sektorjem in zasebnim sektorjem bistveno spremenilo in da zasebni sektor plačuje bistveno manj prispevkov kot pa delavci ali zavarovanci družbenega sektorja, ki imajo približno enake dohodke. Tudi to je treba z neko spremembo razrešiti.</p>
               <p>Obstajajo tudi neka vprašanja v zvezi s financiranjem posameznih segmentov, npr. zdravstvenega zavarovanja, v zvezi s priznavanjem nekaterih obdobij v pokojninsko dobo, itd. Vsa ta vprašanja imamo že nekako oblikovana, tako da bi jih lahko, če bi bil sedaj prostor za spremembo pokojninskega zakona odprt, že sedaj s strani Vlade predložili Državnemu zboru. Stvar pa je v tem, da lahko o enem zakonu hkrati teče en sam postopek za spreminjanje in dopolnjevanje. Ker ta postopek sedaj že teče, se vseh drugih zadev ne da rešiti drugače, kot samo s tem, da se ta postopek, ki je bil začet zaradi te organizacijske spremembe v Zavodu za pokojninsko in invalidsko zavarovanje, dopolni z vsemi temi stališči. Tudi drugi poslanci in tudi matični odbor se je soočil s tem problemom, zaradi tega predlaga dopolnitve k temu predlogu.</p>
               <p>Zaradi tega bo verjetno najbolje, da bi v naslednji fazi obravnave tega zakona Državni zbor zahteval, da se pripravi celovit material - ki bi ga pač pripravili tisti, ki so plačani, kvalificirani za to delo - in obrazložen material, opremljen z vsemi finančnimi kazalci, iz katerega bi se dalo ugotoviti točno, kakšno je stanje v pokojninsko-invalidskem zavarovanju sedaj po enoletnem izvajanju, in točno, kje so motnje in predlagane spremembe in dopolnitve posameznih členov. Zaradi tega bi morali, tudi če se danes sprejme ta organizacijska sprememba, hkrati zavezati, da predlagatelj pripravi do druge faze obravnave tega predloga tudi vse to gradivo - drugače bo čas zamujen, vmes pa se dela škoda. Nekateri dobijo iz pokojninsko-invalidskega zavarovanja, ki ga plačujejo slovenski zavarovanci in delodajalci takšne pravice, da sami ne morejo verjeti. Hvala.</p>
            </sp>
            <sp xml:id="SDZ1-Redna-12-1993-10-13.sp131">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, predstavniku Vlade. Besedo dajem predstavnikom poslanskih skupin. Kdo želi besedo? Prosim, gospa Irena Oman - kot predstavnik Samostojne poslanske skupine.</p>
            </sp>
            <sp xml:id="SDZ1-Redna-12-1993-10-13.sp132">
               <speaker>IRENA OMAN:</speaker>
               <p>Hvala lepa. Spoštovani! V imenu Samostojne poslanske skupine bi želela poudariti, da mi soglašamo s spremembo sestave skupščine Zavoda. hkrati pa želimo ta predlog treh predlagateljev izkoristiti še za dodatno razširitev, čeprav se predlagatelji s tem ne strinjajo, in sicer za to, da odpravimo pomanjkljivost v 306. členu veljavnega zakona, ki v drugem odstavku s posebnim zakonom predpisuje način, kako naj prizadeti realizirajo vsebino iz prvega odstavka. Moram reči, da zakona o popravi krivic osebno še nisem videla, zato naša poslanska skupina vidi možnost, da se zadeve uredi v tem členu, in v zvezi s tem bi naša poslanska skupina dala tudi dopolnitev k predlogu stališč in sklepov, ki jih je oblikoval Odbor Državnega zbora za zdravstvo. Dovolite mi, da to novo stališče preberem. "Predlagatelj naj pri pripravi predloga zakona za drugo obravnavo 306. člen veljavnega zakona o pokojninskem in invalidskem zavarovanju dopolni tako, da bo mogoče pri ponovni odmeri pokojnine izhajati iz delovnega statusa, ki ga je imel bivši politični zapornik pred izrekom kazni oziroma odvzema prostosti, če je to zanj ugodnejše, ne pa iz osebnega dohodka, ki ga je prejemal na delovnem mestu po izpustitvi na prostost."</p>
               <p>Vsi vemo, da za resnično popravo krivic ne zadošča zgolj politična rehabilitacija, ampak je verjetno potrebna tudi materialna. Če bi sprejeli takšno stališče in bi kasneje to v zakonu tudi uredili, potem bi, po našem mnenju, zadevo zadovoljivo uredili.</p>
               <p>Rada bi poudarila, da ta predlog dopolnilnega stališča temelji na sodni praksi Vrhovnega sodišča Jugoslavije; kolikor je znano, je ta zakonodaja in sodna praksa še zdaj veljavna. Naše stališče je tudi v skladu z zakonom o obligacijskih razmerjih, ki govori o tem, da osebe, ki so bile nepravično obsojene, da se jih vrne v status, ki so ga imele pred nastopom sodnega procesa. Takšno dopolnilno stališče <stage>(to bi želela posebej poudariti)</stage> smo vložili zato, ker menimo, da pri tej kategoriji državljanov, ki so bili neopravičeno obsojeni zaradi političnih deliktov <stage>(katerekoli vrste)</stage> ne sme demokratična Slovenija, pri oblikovanju svojih zakonov, pasti pod nivo zakonodajne prakse Vrhovnega sodišča nekdanje Jugoslavije.</p>
               <p>Strinjamo se tudi z izhodiščem, naj pravice iz pokojninskega in invalidskega zavarovanja temeljijo na plači oziroma dohodkih iz dela. Vendar moramo, po našem mnenju, pri tem upoštevati dolžino časa, ki jo je zavarovanec dosegel v naši državi. Menimo torej, da naj iz naslova minulega dela dobi zavarovanec samo tisti delež, ki ga je v naš ZPIZ vložil. Mi sicer smo za solidarnost, vendar menimo, da je do socialne varnosti upravičen tisti, ki je plačeval v fond pokojninskega in invalidskega zavarovanja in to v obsegu let, ki jih je delal v naši republiki. Preostala leta naj država, na kakršenkoli način - verjetno so to sporazumi - izterja iz dežel, v katerih je zavarovanec delal pred prihodom v našo državo.</p>
               <p>Približno tako naše stališče je zajeto tudi v 3. točki predlaganih sklepov Odbora za zdravstvo, zato upam, da boste te sklepe podprli. Hvala lepa.</p>
            </sp>
            <sp xml:id="SDZ1-Redna-12-1993-10-13.sp133">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospa Oman. Besedo dajem gospe Metki Karner-Lukač kot predstavnici Slovenske ljudske stranke.</p>
            </sp>
            <sp xml:id="SDZ1-Redna-12-1993-10-13.sp134">
               <speaker>METKA KARNER-LUKAČ:</speaker>
               <p>Spoštovani zbor! Poslanska skupina Slovenske ljudske stranke meni, da je predlagatelj v predlogu, ki nam ga je predložil, ustrezno rešil sestavo skupščine ZPIZ, saj je uravnotežil oba interesa <stage>(tako prispevne, kot porabne strani)</stage>, kar je izredno pomembno in bo gotovo pripomoglo k temu, da bo smotrnejše gospodarjenje s sredstvi ZPIZ-a vnaprej. Glede na to, kdo imenuje pol članov skupščine v ZPIZ menimo, da predlagateljev predlog ni najbolj domiseln, vendar se ga da ustrezno preko diskusije še dodelati in sem prepričana, da bo ta zbor tudi našel najustreznejšo rešitev, kdo bo predlagal člane skupščine tiste polovice, ki bo zastopala interese porabnikov.</p>
               <p>Poslanska skupina Slovenske ljudske stranke meni, da je sedaj čas, da se v zakonu spremenijo nekatera druga določila, zlasti tista, ki še vedno ohranjajo diskriminacijo, ki jo zakon vsebuje, in sicer predvsem na področju prisile k podaljševanju zavarovalne dobe <stage>(kasneje bom več obrazložila, ko bom v svojem imenu obrazlagala)</stage>, ker nekateri zavarovanci, ki ne izpolnjujejo starostnega pogoja, so prisiljeni vztrajati dalj v zavarovanju in so prisiljeni delati dalj kot 35 oziroma 40 let, zato ne prejemajo ustrezne pokojnine. To je eno. To diskriminacijo je potrebno odpraviti sedaj.</p>
               <p>In drugo diskriminacijo, da bi se tudi žrtvam vojnega nasilja in udeležencem vojne, ne glede na kateri strani so bili udeleženi, priznala v tem zakonu vsaj pokojninska doba. Če hočemo resnično v tem narodu doseči primerno stopnjo sprave in strpnosti - mislim, da si jo pa vsi želimo - je prvi pogoj, da to diskriminacijo odpravimo, ampak to ne jutri, čimprej; zelo narobe bi pa bilo, če bi jo še naprej ohranjali pri življenju.</p>
               <p>Naslednje naše stališče, ki ga bomo tudi predlagali, da ga sprejmete, je pa to, da se ne bi več ponovila situacija, ki smo ji bili priča pred tremi meseci, ko je bil temu zboru predložen zakon o poravnavanju obveznosti republike do ZPIZ-a. Namreč, vsem je poznano, da republika 4 leta teh obveznosti ni poravnavala, da je ZPIZ te obveznosti pokrival iz naših prispevkov <stage>(govorim o obveznostih, ki jih je dolžna republika pokrivati za pokojnine pod ugodnejšimi pogoji)</stage>. Zakon bi moral vsebovati varovalni mehanizem tudi v primeru, če republika teh obveznosti tekoče ne poravnava, in sicer tako, da prenehajo obveznosti ZPIZ-a do izplačevanja teh pokojnin pod ugodnejšimi pogoji in se izplačujejo samo pokojnine pod splošnimi pogoji.</p>
               <p>V nadaljnji razpravi bomo pa tudi še vložili nekatere sklepe oz. predloge sklepov.</p>
            </sp>
            <sp xml:id="SDZ1-Redna-12-1993-10-13.sp135">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospa Metka Karner-Lukač. Besedo ima gospod Sisinger v imenu Združene liste. Prosim.</p>
            </sp>
            <sp xml:id="SDZ1-Redna-12-1993-10-13.sp136">
               <speaker>IVAN SISINGER:</speaker>
               <p>Spoštovani predsedujoči, poslanke in poslanci. Spregovoriti želim v imenu poslanske skupine Združene liste. Ko smo obravnavali predlog, ki je pred nami, sprememb o pokojninskem in invalidskem zavarovanju v 274. členu in 319. členu, moram reči, da smo izhajali pri tem izključno iz že dveh let nazaj zahtev slovenskih upokojencev, številnih društev, Zveze društev upokojencev, lahko rečem, takrat še obeh političnih strank, demokratične stranke upokojencev Slovenije in samostojne, takrat še Stranke sivih panterjev, ko smo že pred dvemi leti vodili prizadevanja, ko se je pripravljal ta sedanji zakon in je bilo že takrat jasno povedano, naj bo sestav skupščine zavoda v razmerju 50:50. Mi smo takrat zahtevali, da imajo upokojenci in invalidi 20 poslancev oz. delegatov in da ima zbornica in sindikati nadaljnjih 20. Vendar takrat nismo uspeli kljub temu, da nas je takrat sprejel celo predsednik skupščine, gospod Bučar,</p>
               <p>in nam zagotovil, da bo vlagal vse napore v trodomni skupščini, vendar tega ni bilo mogoče in ne želim o tem govoriti; želim govoriti le o tem predlogu, ki je pred nami.</p>
               <p>V Združeni listi podpiramo v celoti predlagatelje, kot je tu navedeno, vendar <stage>(tako kot je že gospod Potrč povedal)</stage> tudi v poslanski skupini, ko smo ponovno te dni obravnavali zadeve, resnično ne želimo, da bi širili s celo vrsto sistemskih sprememb zdaj ta sklop sprememb zakona, ki so vezane samo na 274. člen, ki govori o sestavi skupščine in na 319. člen, ki govori o tem, da se sedanji skupščini podaljša mandat do sprejetja teh sprememb in da se lahko opravi ta izvolitev nove skupščine.</p>
               <p>Zato bomo poslanci Združene liste v celoti podprli predlagatelja, to se pravi, kot je tu navedeno, da se sprejmejo spremembe v 274. in v 319. členu in da se vse ostale zadeve, ki so se pojavile <stage>(in o katerih bom govoril pozneje, ko bom nastopil kot poslanec samostojno, sedaj govorim v imenu poslanske skupine)</stage> obravnavale kasneje, zato v poslanski skupini Združene liste resnično želimo, da nas tudi druge poslanske skupine pri tem predlogu podprete in da končno vendarle rešimo ta problem, ki je že dolgo med slovenskimi upokojenci prisoten. Hvala.</p>
            </sp>
            <sp xml:id="SDZ1-Redna-12-1993-10-13.sp137">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospa Danica Simšič - kot predstavnica Demokratske stranke. Prosim.</p>
            </sp>
            <sp xml:id="SDZ1-Redna-12-1993-10-13.sp138">
               <speaker>DANICA SIMŠIČ:</speaker>
               <p>Hvala lepa za besedo. Spoštovane poslanke, spoštovani poslanci! V poslanski skupini Demokratske stranke, podpiramo predlog za spremembo zakona, tako kot ga je predložila skupina poslancev, v taki obliki in v taki vsebini. Zakaj, mislim ta trenutek ni potrebno <stage>(niti časa ni preveč)</stage> utemeljevati, kajti vsi vsebinski razlogi so bili podani. Še enkrat bi rada poudarila tistega, da vse temeljne odločitve o finančnih vprašanjih sprejema ta zbor, skupščina ZPIZ-a, sestavo katere zdaj spreminjamo, pa samo predlaga določene spremembe. Vse temeljne odločitve sprejema Državni zbor.</p>
               <p>Pri drugih vprašanjih, o katerih smo razpravljali tudi na matičnem Odboru za delo, družino, zdravstvo in socialno politiko, moramo reči, da se strinjamo s tem, da so to izredno pomembna in tehtna vprašanja, za rešitev katerih se tudi sami zavzemamo, vsaj za večino od njih.</p>
               <p>Moram reči, da imamo še posebej po ponedeljkovem sestanku odbora nekatere pravno-formalne pomisleke. Kajti v ponedeljek smo popolnoma jasno zvedeli, da so v pripravi oziroma že napisani zakoni o veteranih vojne, o žrtvah vojnega nasilja, o vojaških in civilnih invalidih vojne in pa o odpravljanju krivic. To pa so vsi zakoni, ki se v bistvu neposredno ali posredno dotikajo tega sistemskega zakona o pokojninskem in invalidskem zavarovanju - in nekatere rešitve, nekatera stališča in predlogi, ki jih je sprejel matični odbor sicer ta vprašanja delno pokrivajo, ne pokrivajo pa celote vseh vprašanj.</p>
               <p>Zato moram s tega mesta reči, da bi bil naš predlog tak ta trenutek, da podpremo tako spremembo, kot je ta trenutek predlagana s strani skupine poslancev in kot jo imamo v Poročevalcu pred seboj in da to damo v drugo obravnavo, če je seveda mogoče, in združimo drugo in tretjo obravnavo <stage>(še posebej zaradi tega, ker bi sicer ZPIZ ostal brez skupščine)</stage>, da pa vsa vsebinska vprašanja, ki so izredno pomembna <stage>(in nekatera je treba tudi zelo zelo hitro rešiti)</stage>, rešimo v naslednji fazi, potem ko bi združili drugo in tretjo obravnavo in bi to formalno glede skupščine uredili. Kajti vseh teh zakonov, ki sem jih prej naštela, mi pred seboj nimamo; Vlada jih še ni potrdila. To enostavno pomeni, da nekatera ključna vprašanja, pa če hočete, da gre tukaj za mobilizirance za katerih rešitev se tudi sami izredno zavzemamo, in še nekatere druge, bi reševali zgolj parcialno, tudi glede priznavanja dolžine pokojninske dobe in tako dalje.</p>
               <p>Zato je naš predlog pač tak, s tem da mislimo, da bi bilo izredno izredno pomembno, da nam Vlada te predloge zakonov, ki sem jih prej omenjala, čimprej predloži in na temelju tega Vlada pripravi celovito rešitev vseh teh vprašanj. Hvala lepa.</p>
            </sp>
            <sp xml:id="SDZ1-Redna-12-1993-10-13.sp139">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospa Danica Simšič. Gospod Černetič - kot predstavnik LDS, prosim izvolite besedo.</p>
            </sp>
            <sp xml:id="SDZ1-Redna-12-1993-10-13.sp140">
               <speaker>MAG. DRAGAN ČERNETIČ:</speaker>
               <p>Spoštovani zbor - seveda maloštevilčen! Važno je vedeti, da nas upokojenci čitajo v časopisu. Vsi predhodniki so povedali vse, kar je bilo potrebno povedati.</p>
               <p>V imenu skupine poslancev iz vrst LDS se najlepše zahvaljujem našemu predsedniku Odbora za delo in socialo, ki je povzel v svojem poročilu vse, kar je bilo bistveno z ozirom na predlog zakona, ki je napisan v Poročevalcu. Upam, da govorim v imenu vseh naših poslancev, da bomo podpirali to, kar je zapisano v tem predlogu. Strinjamo se seveda tudi z besedami, ki jih je izrekla gospa Simšičeva, tudi gospa Omanova in gospa Karner-Lukačeva, da je ta zadeva precej široka in da se bomo morali pri drugi obravnavi tudi pozabavati z nekaterimi od teh zadev. Važno je pa sedaj povedati našim upokojencev kot tudi Vladi, da je nastopil čas, da teh 200 milijard, ki se nateka vsako leto v sklad ZPIZ-a in se izplačuje našim upokojencem, mora varovati skupina ljudi, ki so 30, 40 let vplačevali v ta sklad, kajti imeli so status zavezanca, ki je vplačeval ta denar in v momentu, ko so prestopili v pokojninski status, so prišli v drugo kategorijo, ampak z istimi interesi. To niso zdaj drugi ljudje, kot pa so bili 30, 40 let, ko so vplačevali. To se pravi, to so ljudje, ki vedo, da njihov glas v skupščini ZPIZ-a ima težo v imenu upokojene generacije kot tudi zavarovancev, ki vplačujejo premije. Predstavniki delodajalcev v ZPIZ-u so pa ljudje, ki bodo imeli kontinuiteto, kajti delodajalci ne bodo nikoli prestopili v status upokojenca, to je tretja oseba, ki ostane in živi na vekomaj.</p>
               <p>In zato predlagam, da sprejmemo predlog poslancev, ki so dali to na dnevni red in kot je tudi Odbor za delo in socialo potrdil tako rekoč soglasno. Najlepša hvala.</p>
            </sp>
            <sp xml:id="SDZ1-Redna-12-1993-10-13.sp141">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Černetič. Želi še kdo kot predstavnik poslanske skupine besedo? <stage>(Ne.)</stage> Besedo dajem poslankam in poslancem. Odpiram razpravo. Kdo želi besedo? Prosim, gospa Metka Karner-Lukač in potem gospod Sisinger.</p>
            </sp>
            <sp xml:id="SDZ1-Redna-12-1993-10-13.sp142">
               <speaker>METKA KARNER-LUKAČ:</speaker>
               <p>Veseli me, da je predlagatelj tako hitro reagiral na sklep Državnega zbora, katerega sem temu zboru predlagala, in da je ustrezno rešil problematiko glede sestave skupščine, 274. člen. Ne strinjam se pa z vašimi ugotovitvami, da skupščina ni tako zelo pomemben organ, kajti pristojnosti, če pogledate v zakon sam, te skupščine so izredno velike.</p>
               <p>Nadalje bi pa želela vso kritiko izraziti Odboru za za finance in kreditno monetarno politiko, ki pa nekako pravice poslancem, ki smo predlagali, da se ta zakon razširi tudi na odpravo tistih nepravilnosti, ki pomenijo diskriminacijo, kot sem že prej omenila, da zavrača, da zbor sploh obravnava dodatna stališča. Ta odbor tudi meni, da naj bi zbor obravnaval samo tista stališča, ki imajo bolj formalni značaj. Menim, da tudi stališče na 274. člen oziroma na spremembe 274. člena ni zgolj samo formalno; če bi tako bilo, potem sigurno ne bi bilo potrebno tako pohiteti.</p>
               <p>Kljub  tem priporočilom, in  priporočilom še nekaterih poslancev, naj dodatnih poročil ne bi obravnavali, dovolite, da jih bom kljub temu podala; na vas pa je, ali jih boste sprejeli ali ne in kdaj smo pripravljeni te diskriminacije, ki jih je zakon poln, odpraviti. Mislim, da je zakon odprt sedaj in da so tiste zadeve, ki se tičejo pokojninske dobe, prišle do tukaj in sedaj ne glede na to, kaj bo zakon o odpravi krivic prinesel.</p>
               <p>Najprej bi se dotaknila 274. člena. Sem že povedala, da pri sestavi Skupščine ZPIZ je potrebno uravnotežiti interese tako prispevne kot porabne strani, vsake do ene polovice, tako kot je predlagatelj predložil. Ob tem je potrebno izključiti možnost prevelikega vpliva interesov prispevne strani, ki jo uresničujejo predstavniki delodajalcev in zavarovancev skupaj <stage>(kajti oni dajejo, druga stran pa porabi to)</stage>, saj bi to lahko ogrozilo interese uživalcev pravic teh prejemkov. Zato zavračam tista stališča, ki jih je predstavnik Vlade izrekel in so popolnoma nesprejemljiva, da naj bi se člane Skupščine imenovalo v razmerju s tekočim finančnim prispevkom. Če bi temu bilo tako, bi pomenilo, da predstavnikov upokojencev in invalidov v skupščini sploh ne bi bilo.</p>
               <p>Glede na to, kdo naj bi predlagal predstavnike druge polovice članstva v Skupščino, menim, da predlagatelj te zadeve ni najbolje rešil; predlaga, da naj bi to bile organizacije upokojencev in invalidov. Mi smo to na matičnem odboru obravnavali in nekako se je izkristaliziralo mnenje, da bi bilo ustreznejše, da je to kordinacijski odbor organizacij in strank upokojencev, ki naj bi predlagal 16 članov; to je razvidno tudi iz stališča matičnega odbora oziroma sklepa matičnega odbora. Menim, da to ni najboljša rešitev, ker ta koordinacijski odbor nima nikakršne legitimnosti niti legalnosti za zastopanje interesov vseh upokojencev, saj temu načinu imenovanja nasprotuje tudi Zveza društev upokojencev, ki združuje okoli 250.000 upokojencev in 401 društvo, kar je razvidno iz njihovega dopisa, ki ste ga verjetno vsi prejeli <stage>(23.9.93 je datiran)</stage>. Predlagam, da bi bilo ustrezneje, da to opravi Državni zbor oziroma parlamentarne stranke, katerim so upokojenci zaupali tudi svoje glasove, saj bo najbolj dosledno uravnoteženo pokrivanje interesov upokojencev in pa tudi invalidov.</p>
               <p>Naslednji moj predlog pa je, da bi ta zbor sprejel tudi dodatne predloge sklepov, ki bi predlagatelju nalagale, da nepravilnosti oziroma nedoslednosti v samem zakonu <stage>(kot sem že prej rekla)</stage>, ki so predvsem diskriminacijskega značaja, odpravi. Predvsem bi vas opozorila na sklep, ki sem ga pripravila, in sicer se glasi takole: "Predlagatelj naj pri odpravi diskriminacije do zavarovancev, ki so bili zaradi nedosežene starostne meje prisiljeni delati dalj kot 35 oziroma 40 let in vztrajati daljši čas v zavarovanju, upošteva tudi večjo pokojnino, ki iz tega daljšega vztrajanja v zavarovanju sledili."</p>
               <p>Številni so primeri, da so se nekateri upokojenci zaposlili že z 15. leti in zato, ker niso imeli starostnega pogoja, so morali delati več kot 35 in več kot 40 let, ne prejemajo pa zato ustrezne višine pokojnine. Odbor za finance in kreditno monetarno politiko sicer to zavrača; pozabil je namreč, da niso najpomembnejša finančna sredstva, ampak da mora pravna država težiti predvsem k temu, da odpravi diskriminacije in da popravi vse krivice. Seveda pa se mi ob tem zdi čudno, ker imamo Odbor za varstvo človekovih pravic in temeljnih svoboščin, da se v zvezi s to problematiko ni oglasil; verjetno ima preveč dela okrog pravic, ki naj bi bile kršene novim državljanom.</p>
               <p>Naslednje stališče, ki bi ga predlagala, je v zvezi z zavarovanjem. In sicer, kako bi Zavod za pokojninsko in invalidsko zavarovanje zavarovali, da se ne bi ponovila situacija, ki smo ji bili priča. Predlagam sklep, ki se glasi:</p>
               <p>"Zakon o invalidskem in pokojninskem zavarovanju je potrebno dopolniti tako, da bodo zaščiteni interesi in pravice upokojencev pod splošnimi pogoji in da bo zagotovljeno nemoteno izpolnjevanje obveznosti ZPIZ-a do teh upravičencev tudi v primeru, ko Republika Slovenija ne bi tekoče poravnavala svojih obveznosti. V takem primeru bi ZPIZ zagotavljal le izplačila dajatev iz splošnih pogojev, razen dajatev iz pete alinee 241. člena."</p>
               <p>Sklepe bom vložila pismeno.</p>
            </sp>
            <sp xml:id="SDZ1-Redna-12-1993-10-13.sp143">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo ima gospod Sisinger.</p>
            </sp>
            <sp xml:id="SDZ1-Redna-12-1993-10-13.sp144">
               <speaker>IVAN SISINGER:</speaker>
               <p>Spoštovane poslanke in poslanci! Pričakoval sem - ne sicer sedaj, ampak že meseca julija, ko smo predlagatelji pripravili predlog sprememb tega zakona - da bomo odprli eno od velikih žarišč, ki se pojavlja ob številnih nerazrešenih vprašanjih. Mislim, da je poslanka Danica Simšičeva prej že povedala, kaj smo imeli pred dnevi na seji matičnega Odbora za delo in socialno politiko, ko smo se lotili številnih odprtih vprašanj izgnancev, taboriščnikov, ukradenih otrok, ko smo se lotili cele vrste stvari, ki so vezane tudi na spremembe pokojninsko-invalidske zakonodaje, sistemskega zakona. Vendar so to zadeve, ki so povezane tudi s sklepi matičnega odbora - točke 2, točke 3 in tudi naprej ostalih točk 1, 2 in 3 na tretji strani - so to zadeve, ki so pravzaprav že vnaprej povezane s spremembami in zahtevami sistemskega zakona. Predstavniku Vlade moram povedati naslednje: če bi že imela Vlada poseben interes lotiti se teh odprtih vprašanj, je bilo dovolj časa pred vložitvijo tega zakona, da bi lahko to naredila; tako kot je bilo dovolj časa, da bi lahko Vlada pripravila tudi predlog zakona o vračanju dolga Zavodu za pokojninsko in invalidsko zavarovanje. Ni predložila ne enega ne drugega, vendar pa je pozneje nastopila s številnimi predlogi, z namenom, da se zavrne predlagatelje na enem ali drugem področju. In konkretno govorim v tem primeru, kot je že v imenu predlagateljev povedal gospod Miran Potrč, da moramo jasno povedati, da ni mogoče podpirati - vsaj z naše strani in tudi sam ne morem biti na strani tega - predloga Vlade, ki pravzaprav z ničemer ne spreminja, ampak samo potrjuje vse tisto, kar je v sedanjem sistemskem zakonu o sestavu skupščine že napisano. To pomeni, ponovno uzakoniti tisto, kar že imamo, upokojence in invalide pa odpraviti z 8 mesti v skupščini Zavoda.</p>
               <p>Hkrati pa moram reči, da mi je celo nerazumljivo oz. za mene celo smešno <stage>(da tako rečem)</stage>, da predstavnik Vlade pove, da je pravzaprav to usklajevanje v sestavu skupščine 7 : 33 normalno. To je povsem nenormalno, kajti sedaj imamo 33 članov, ki jih je imenovala zbornica in sindikati, od ostalih 7 pa jih imamo 5 upokojenci in 2 sta iz vrst invalidov. To pomeni, da odpade vsakršna razprava o tem <stage>(po logiki pameti)</stage>, da je lahko v taki skupščini kakršnokoli usklajevanje. Tega usklajevanja ni, ampak popolnoma veliko preglasovanje teh nekaj upokojencev, ki danes sedijo v tej skupščini. Mislim, da je tak predlog Vlade za sestav skupščine za predlagatelje popolnoma nesprejemljiv in odločno zavračam mnenje Vlade o 1. členu predloga za izdajo zakona, ker menim, da smo storili v tej smeri vse, da se ta skupščina postavi v razmerje, kot ga resnično kot pravilnega vidimo v tako imenovanem konsenzu dogovarjanja, ne pa s stalim sistemom preglasovanja. Predstavniki Vlade hkrati govorijo, in to so že večkrat povedali tudi na sejah odbora, da štejemo sindikalne člane, ki jih imenujejo sindikati, med upokojence in invalide v sestavu skupščine; to je pa hkrati druga velika zmota in neresnica do nas poslancev. To se ne dogaja tako <stage>(nekateri ne poznajo tega)</stage>. Dogaja se samo to, da teh pet upokojencev, članov skupščine, vedno ostane osamljenih <stage>(in dva invalida)</stage> in da so pravzaprav ostali glasovali tako kot je to normalno: tisti, ki jih je imenovala zbornica in sindikati so vsi skupaj, jasno, na strani delodajalcev. Tako, da to želim povedati zaradi glasovanja o teh predlogih <stage>(in se resnično pridružujem temu, kar je predlagala Danica Simšičeva, ki pravi, da tudi Demokrati podpirajo predlagatelje)</stage>, da razrešimo vprašanje sestava skupščine in njene izvolitve; to pa je pravzaprav v tem našem predlogu tudi vse. Gre samo za dva člena: za sestav skupščine v 274. členu in za 319. člen, ki govori o podaljšanju mandata tej skupščine, in 3. člen, s katerim pa se, kot je že bilo povedano, strinjamo, da se tam popravi kot predlaga Vlada, da je veljavnost zakona 15. dan in ne 8.</p>
               <p>Zato bi vas poslanke in poslanci resnično prosil, da če nam je v interesu, potem bomo podprli predlagatelje, da to skupščino vendarle pripeljemo po  poti sistemskega zakona, da bo takšna kot jo predlagatelji predlagamo, to se pravi v razmerju 50:50, in da bo takšna tudi izvoljena. In ko bomo imeli prvo naslednjo sejo, bom pri dnevnem redu predlagal, da za te tri oziroma dva člena združimo drugo in tretjo fazo, drugo in tretje  branje na istem zasedanju, ker menim, da je to zakon, o katerem ne rabimo velikih razprav - če se seveda strinjamo s tem, da je skupščina takšna. Če pa nam to ni v interesu, še enkrat pravim, da bi skupščina bila takšna kot pravimo in kot je tudi predlagana, in želimo vključiti desetine in desetine novih odprtih sistemskih problemov, ki jih bomo dobili, vendar ne v tem sklopu, potem pa je seveda jasno, da takega predloga zakona in spremembe sestave skupščine ne bomo imeli prej, dokler ne bomo razrešili cele vrste sistemskih sprememb, ki jih je Vlada že pripravila in jih je že najavila. Mislim, da z združitvijo druge in tretje faze zakona  te spremembe lahko opravimo na novembrski seji, ker to ni velika zadeva, da se ne bi v nekaj minutah izrekli o drugi in tretji fazi in bi omogočili Vladi, da takoj vloži svoj sistemski zakon sprememb, teh sprememb, o katerih je govorila gospa Lukačeva in o katerih je govorila gospa Omanova in vse to kar smo imeli na seji matičnega Odbora za delo, družino in socialno politiko v zvezi s celo vrsto novih stvari, ki naj bi dobile status, vendar status, ko bo ta parlament tudi rekel, da se prizna status žrtev vojne itd. Vse to pa je vezano na velike sistemske spremembe in vas lepo prosim, da tega zdaj ne delamo. Sprejmimo te spremembe skupščine, ostalo pa obravnavajmo takoj v naslednjem paketu.</p>
               <p>Tega pa, kar je  še cela vrsta predlogov in sklepov tudi našega matičnega odbora, ni mogoče v to vgrajevati, ker potem ne moremo imeti nove skupščine, ampak se lahko voli taka kot jo imamo: s petimi upokojenci in z dvema invalidoma naprej, in nič drugega. Lepo vas prosim, da podprete predlagatelje in njihov predlog, da bomo omogočili, da se čim prej pojavi pred parlamentom sistemski zakon Vlade. Hvala.</p>
            </sp>
            <sp xml:id="SDZ1-Redna-12-1993-10-13.sp145">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Repliko ima gospa Omanova.</p>
            </sp>
            <sp xml:id="SDZ1-Redna-12-1993-10-13.sp146">
               <speaker>IRENA OMAN:</speaker>
               <p>Hvala lepa. Spoštovani! Jaz osebno bom te tri člene zakona podprla. Ne morem pa razumeti predlagatelja in ne morem razumeti članov Odbora za zdravstvo, delo, družino in socialne zadeve, da je na odboru izglasoval stališča in sklepe odbora, zdaj pa kar naenkrat nekateri člani želijo, da ti sklepi niso izglasovani ali da se umaknejo. To se je na Odboru za zdravstvo, delo, družino in socialno politiko že enkrat zgodilo in sicer je šlo za sklad za investicije v zdravstvu, kjer je bilo na odboru izglasovano, da to podpremo, na seji Državnega zbora pa so nekateri člani odbora glasovali proti. Hvala lepa.</p>
            </sp>
            <sp xml:id="SDZ1-Redna-12-1993-10-13.sp147">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Repliko ima tudi gospa Danica Simšič. Prosim.</p>
            </sp>
            <sp xml:id="SDZ1-Redna-12-1993-10-13.sp148">
               <speaker>DANICA SIMŠIČ:</speaker>
               <p>Hvala lepa. To bo dejansko samo replika,</p>
               <p>k razpravi bi se oglasila kasneje, rada bi pa odgovorila gospe Omanovi. Res se je to že drugič zgodilo v primeru tega odbora, toda tokrat popolnoma drugače. V prejšnjem primeru ni bilo nikakršnih vsebinskih dopolnil in sprememb in razlogov za mnenje, da nekateri člani morda mislimo nekoliko drugače, tokrat pa je, in sicer vsi zakoni, s katerimi smo bili seznanjeni na ponedeljkovi seji tega odbora, ne bom jih še enkrat naštevala, od zakona o popravi krivic do civilnih in vojaških invalidov vojne itd. itd. To je nov trenutek, novo dejstvo, ki je delno zajeto v stališčih odbora, ampak samo delno. Vsa vprašanja, ki jih treba rešiti pa v teh stališčih odbora niso zajeta, tudi tista za katera, če hočete, se mi že ves čas zavzemamo od začetka pomladi, rešitve vprašanja mobilizirancev, izseljencev, ukradenih otrok, internirancev itd. Toda ob dejstvu, da ima Vlada te zakone pripravljene, da jih mora samo še obravnavati in predložiti temu parlamentu <stage>(to pa je verjetno stvar 14-ih dni ali meseca, tako je bilo vsaj zagotovljeno v ponedeljek)</stage>, menim, moje osebno mnenje, bom rekla, je tako, kot sem ga že predlagala, da bi ta zbor sprejel sklep, da se tokrat loti obravnave samo spremembe dveh predlaganih členov oz. da bi sprejel spremembo v teh treh členih, ki so predlagani, da je predlog, da gre takšna sprememba na prvo naslednjo redno sejo tega Državnega zbora s predlogom, da se združita druga in tretja obravnava, in da so vsi ostali predlogi sklepov in stališč, ki jih je odbor predlagal za drugo obravnavo, preformulirani v dodatne sklepe Državnega zbora, ki nalagajo Vladi, da v najkrajšem času, vsaj do druge naslednje seje <stage>(ali pa tretje, ne vem, to se moramo dogovoriti)</stage>, pripravi predloge in spremembe sistemskega zakona o vseh teh vsebinskih vprašanjih. Jaz se popolnoma strinjam z gospodom Štrousom, ki pravi, da ogromno denarja iz pokojninskega sistem odhaja in se odliva v republike bivše Jugoslavije, in to v nekaterih primerih celo neupravičeno. Toda če rešimo samo en del tega vprašanja, nikoli sistemskega zakona ne bomo popravili tako, kot ga je potrebno. Torej, gospa Oman, mislim, da so dovolj vsebinski razlogi za nekoliko drugačno mnenje. Jaz ga pač tako zastopam in mislim, da mi boste v nekaterih stvareh morali pritrditi, zato predlagam, tako kot sem rekla - in bom seveda predlog tudi pisno vložila. Potem k razpravi pa kasneje. Hvala lepa.</p>
            </sp>
            <sp xml:id="SDZ1-Redna-12-1993-10-13.sp149">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospa Danica Simšič. Ker je ura 14.00, prekinjam razpravo, s tem prekinjam tudi dopoldanski del seje. Sejo nadaljujemo ob 16.00 uri.</p>
            </sp>
            <stage type="time">(Seja je bila prekinjena ob 13.57 uri in se je nadaljevala ob 16.10 uri.)</stage>
            <sp xml:id="SDZ1-Redna-12-1993-10-13.sp150">
               <speaker>PREDSEDNIK MAG. HERMAN RIGELNIK:</speaker>
               <p>Spoštovane kolegice poslanke, spoštovani kolegi, gospe in gospodje. Pričenjam nadaljevanje 12. seje državnega zbora Republike Slovenije. Obveščen sem, da so zadržani, in se današnje popoldanske seje ne morejo udeležiti, naslednje poslanke in poslanci: Jurij Malovrh in Miran Potrč. Ugotovimo sklepčnost! <stage>(72 prisotnih.)</stage></p>
               <p>Ugotavljam, da je navzočih 72 poslank in poslancev; tako je zbor sklepčen in lahko odloča.</p>
               <p>V začetku nadaljevanja vas obveščam, da se je ob 15.00 uri sestal kolegij predsednika Državnega zbora in razpravljal o zahtevi Vlade Republike Slovenije za <title>SKLIC IZREDNE SEJE DRŽAVNEGA ZBORA</title>, na katerem naj bi Državni zbor po hitrem postopku odločal o 4 zakonih, in sicer: predlogu zakona o dopolnitvah zakona o notranjih zadevah, predlogu zakona o dopolnitvah zakona o zračni plovbi, predlogu zakona o dopolnitvi zakona o izvrševanju kazenskih sankcij in predlogu zakona o dopolnitvi zakona o carinski službi. Zahtev vlade z razlogi za sklic izredne seje in vse štiri predloge zakonov ste prejeli danes.</p>
               <p>Na podlagi 116. člena Poslovnika sem sklical sejo kolegija, na kateri ni bilo večinskega mnenja v zvezi z zahtevo Vlade in je zato kolegij soglašal, da o tej zahtevi Vlade odloči zbor sam.</p>
               <p>Državnemu zboru dajem v razpravo naslednji predlog sklepa:</p>
               <p>1. skliče se seja Državnega zbora za sredo 13.10.1993 ob 18.00 uri z naslednjim dnevnim redom:</p>
               <p>- predlog zakona o dopolnitvi zakona o notranjih zadevah,</p>
               <p>- predlog zakona o dopolnitvi zakona o zračni plovbi,</p>
               <p>- predlog zakona o dopolnitvi zakona o izvrševanju kazenskih sankcij,</p>
               <p>- predlog zakona o dopolnitvi zakona o carinski službi.</p>
               <p>2. Odbor za notranjo politiko in pravosodje ter Sekretariat za zakonodajo in pravne zadeve pripravita do seje zbora poročilo oziroma mnenje k predlogom zakona.</p>
               <p>3. Državni zbor zahteva, da poda uvodno obrazložitev k predlogom zakona predsednik Vlade Republike Slovenije, dr. Janez Drnovšek." Pričenjam razpravo. Kdo želi besedo? Gospod Peršak.</p>
            </sp>
            <sp xml:id="SDZ1-Redna-12-1993-10-13.sp151">
               <speaker>ANTON PERŠAK:</speaker>
               <p>To ne bo, spoštovane poslanke in poslanci, kakšna posebna razprava, ampak v bistvu obrazložitev glasu naše poslanske skupine oziroma obrazložitev glasov naše poslanske skupine.</p>
               <p>Naša poslanska skupina bo glasovala proti temu sklepu, in sicer iz naslednjih razlogov: mislimo, da ni razlogov za to sejo, da ni razlogov za ustvarjanja vzdušja nekakšnih izrednih razmer v Sloveniji in ni razlogov za to, da bi naj zdaj Državni zbor opravil neko delo, ki ga ni opravila pravočasno Vlada.</p>
               <p>Državni zbor je, če se spominjate, Vladi naložil s svojimi stališči, da pripravi do letošnjega polletja predpise, ali da sklene panožne kolektivne pogodbe tudi s sindikati tudi v negospodarskih dejavnostih, ali da pripravi in da sploh pripravi zakon o sistematizaciji delovnih mest in o plačah v državni upravi. To ni bilo storjeno in to je verjetno ključni razlog za to stavko, o kateri danes govorimo.</p>
               <p>Po zakonu o notranjih zadevah, bi, po našem mnenju, marsikaterega od problemov, ki se v tej stavki izpostavlja, že bilo mogoče urediti v okviru ministrstva, pa ni se uredilo.</p>
               <p>Tretjič. Zapleti so se <stage>(kot smo obveščeni in tudi iz stališč sogovornikov v tem sporu)</stage> začeli že junija in Vlada ni takrat, ko se je pojavila ta nevarnost stavke, reagirala s takimi predpisi, kot ji zdaj ponuja v sprejem - v nekritičen sprejem po hitrem postopku, in po mojem mnenju tudi neutemeljen sprejem po hitrem postopku - in bi lahko marsikaj od tega, kar se zdaj hoče reševati na vrat na nos, sprejemali v normalni proceduri. In take razprave mi tudi ne bi odklonili, če bi šla v normalni proceduri.</p>
               <p>Mislimo, da je nedopustno te vrste sklepov in zakone sprejemati v času stavke, in ne na zadnje mislimo, da ni jasno in v tako kratkem času ni mogoče dejansko ugotoviti, ali tiste stvari, ki se v teh zakonih zahtevajo, da naj vendarle v nujnem obsegu funkcionirajo v času stavke, ali res ne funkcionirajo v nujnem obsegu. Seveda je pa smisel stavke in kot oblike sindikalnega boja ravno v tem, da ne funkcionirajo v običajnem obsegu; če pa zahtevamo, da funkcionirajo v običajnem obsegu, potem smo s tem de facto prepovedali stavko ali pa povedali, da je policistov v Sloveniji pol preveč.</p>
               <p>Stavka je po zakonu za zdaj dovoljena in ker vse to, kar sem povedal v naši poslanski skupini vemo, mislimo da ni nobenih razlogov - še enkrat poudarjam - niti poslovniških pogojev za sprejemanje tovrstnih zakonov po hitrem postopku. Hvala.</p>
            </sp>
            <sp xml:id="SDZ1-Redna-12-1993-10-13.sp152">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Peršak. Besedo ima gospa Omanova.</p>
            </sp>
            <sp xml:id="SDZ1-Redna-12-1993-10-13.sp153">
               <speaker>IRENA OMAN:</speaker>
               <p>Hvala lepa. Spoštovani! Jaz ne želim, da se vsi skupaj po mojem mnenju vedemo otročje, da razpravljamo o stvareh, ki ta trenutek sploh ne bi smele biti tema te debate. V 51. členu zakona o poslancih jasno piše, da izredno sejo lahko skliče predsednik Državnega zbora na svojo pobudo ali na zahtevo Vlade itd. In ker je razmerje moči v parlamentu jasno, jaz ne razumem, zakaj sedaj mora Državni zbor o tem sklepati in glasovati. Hvala.</p>
            </sp>
            <sp xml:id="SDZ1-Redna-12-1993-10-13.sp154">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospa Omanova. Besedo ima gospod Šešerko.</p>
            </sp>
            <sp xml:id="SDZ1-Redna-12-1993-10-13.sp155">
               <speaker>DR. LEO ŠEŠERKO:</speaker>
               <p>Spoštovani gospod predsednik, spoštovani zbor! Naša poslanska skupina nasprotuje sklicu te seje in bo glasovala proti predlogu, da se ta seja skliče, in sicer zato, ker ocenjujemo, da sklicevanje te seje in poskus reševanja problema s to sejo pomeni prispevanje k ustvarjanju klime izrednih razmer v Sloveniji, kar je po našem mnenju škodljivo in neprimerna pot reševanja celotne težave.</p>
               <p>Ocenjujemo tudi, da sprejem teh zakonov ne bo spremenil razmer in da ne bo olajšal situacije, pokazal bo pa še večjo brezizhodnost - in to je tisto čemur se tudi želimo izogniti. Ugotavljamo tudi, da je Vlada zamudila uskladitev plač v državni upravi, ki je bila njena posebna naloga, pa tega ni opravila. Mnenja smo, da je potreben strpen pogovor in sporazum med delodajalcem, se pravi Vlado, in stavkajočimi in da je to prava pot, ne pa kakršne koli konfrontacije po drugih poteh in smo mnenja, da ne samo ta škoda, ki je nastala v teh dneh, ampak da je nevarnost veliko večje mednarodne škode za Republiko Slovenijo, zato ocenjujemo, da je še vedno trenutek, da se obe strani usedeta za pogajalsko mizo in poskušata najti rešitev, da pa je to tu v tem parlamentu ta trenutek slepa ulica in seveda ne želimo, da je parlament vedno tisti, ki se mu vroči krompir podaja, potem ko se je zakuhalo drugje, recimo v Vladi. Hvala lepa.</p>
            </sp>
            <sp xml:id="SDZ1-Redna-12-1993-10-13.sp156">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Šešerko. Besedo ima gospod Jelinčič.</p>
            </sp>
            <sp xml:id="SDZ1-Redna-12-1993-10-13.sp157">
               <speaker>ZMAGO JELINČIČ:</speaker>
               <p>Hvala lepa. Dober dan. Slovenska nacionalna stranka bo glasovala proti izredni seji parlamenta s takim predloženim dnevnim redom. Edina možnost oziroma edino takrat bi glasovali za to izredno sejo, kadar bi bilo na dnevnem redu vprašanje odgovornosti resornega ministra, ki je pripeljal do tega. V tem primeru pa, ko vemo, da Vlada ni uskladila plač v upravi in tudi ko vemo, da je gospod minister, resorni minister že 8. junija dobil na mizo obvestilo o nameravanih zadevah in da niti resorni minister niti Vlada nista storila nič in poskušata preložiti breme odgovornosti z lastnih ramen na ramena parlamenta, bomo v tem primeru glasovali proti. Hvala.</p>
            </sp>
            <sp xml:id="SDZ1-Redna-12-1993-10-13.sp158">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Jelinčič. Besedo ima gospod Zagožen.</p>
            </sp>
            <sp xml:id="SDZ1-Redna-12-1993-10-13.sp159">
               <speaker>DR. FRANC ZAGOŽEN:</speaker>
               <p>Spoštovane poslanke in poslanci! V poslanski skupini Slovenske ljudske stranke se strinjamo z razlogi, ki so bili navedeni doslej proti sklicu izredne seje in sprejemanju te zakonodaje po hitrem postopku. In se pravzaprav sprašujemo, če se na nek način s tem predlogom, da se skliče izredna seja, ne ustvarja nekakšno vzdušje izrednih razmer povsem brez vidnih razlogov, ker menimo, da položaj v državi ni tak, da bi opravičeval tako ravnanje Vlade in tudi Državnega zbora.</p>
               <p>Predlagamo pa, da če Vlada že v skladu s poslovnikom predlaga Državnemu zboru izredno sejo in sprejemanje zakonov po hitrem postopku, da pred odločanjem o tem, ali je bilo izredna seja sklicana ali ne, pride predsednik Vlade in osebno utemelji potrebno po izredni seji, izrednem postopku. Hvala.</p>
            </sp>
            <sp xml:id="SDZ1-Redna-12-1993-10-13.sp160">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa gospod Zagožen. Besedo ima gospod Pučnik.</p>
            </sp>
            <sp xml:id="SDZ1-Redna-12-1993-10-13.sp161">
               <speaker>DR. JOŽE PUČNIK:</speaker>
               <p>Spoštovani zbor! Socialdemokrati bomo glasovali za to sejo. Ta seja nima nobene povezave z nekimi izrednimi razmerami. Kolegi, ki to omenjajo, da to spominja na neke izredne razmere, da bi to bil signal v naši državi, da imamo izredne razmere, se po mojem trdnem prepričanju motijo. Ta seja je "izredna" samo v tem, da je postopek za njen sklic drugačen. Drugače pa je to normalna seja parlamenta kakor katera druga itd.; ne bi šel v te podrobnosti.</p>
               <p>Prav tako zavračam tiste, ki mislijo, da gre tukaj za kakršen koli poseg v pravice sindikatov, da štrajkajo. Kdor koli je te zakone prebral, vidi, da ni govora o tem, da bi se kakor koli prepovedoval štrajk. Gre enostavno za dejstvo, da ima vsaka država, rekel bi, da mora vsaka država imeti nek poseben režim za ključne službe, ki zagotavljajo funkcioniranje te države; ključne zato, ker gre za varnost, ker gre za ogrožanje ljudi, ker gre za ogrožanje zdravja, ker gre za ogrožanje materialnih resursov družbe in podobno. V vsaki civilizirani državi imajo za te primere posebne predpise. Ti predpisi zagotavljajo samo to, da se v času tarifnega spora z delodajalcem opravljajo te vitalne službe. Štrajka se lahko seveda naprej, samo določene vitalne službe se morajo med tem časom opravljati. To je smisel teh zakonov, če sem jih pravilno razumel.</p>
               <p>Torej še enkrat. Mislim, da je potrebno tukaj upoštevati naslednje dejstvo <stage>(nimam natančnih informacij. Pričakujem od predstavnikov Vlade, da bodo to v razpravi na tej seji tudi razložili. Če je tako, kakor predvidevam, bi zadeva izgledala nekako takole)</stage>: prišlo je do štrajka, prišlo je do oviranja pri opravljanju določenih ključnih funkcij, ali pa omogočajo nekaj ključnih funkcij v družbi. Resorni minister verjetno <stage>(rečem verjetno, ker tega pozitivno ne vem)</stage> ni našel pravne podlage, da bi z lastnimi ukrepi, z lastnimi odločitvami zagotovil. On se je seveda moral obrniti na Vlado, da ji pove, da je pravzaprav tukaj problem. In Vlada se pravtako nujno obrača na parlament, če presodi, da sama tega ne more opraviti brez parlamenta. Vlada se ima pravico obračati na parlament, da ji zagotovi ustrezne pravne instrumente, če jih sama nima.</p>
               <p>Pri tem seveda ne zavzemam stališča do Vlade. Če se Vlada pri tem moti, če se resorni minister pri tem moti, je to čisto drugo vprašanje, ki ga bo potrebno obravnavati. Ampak predpostavljam, in pravni strokovnjaki bodo to verjetno natančneje obrazložili, da Vlada nima pravnih instrumentov in potem vidim dolžnost parlamenta, da upošteva željo Vlade v tem smislu, da parlament bodisi sprejeme te predloge ali jih pa tudi zavrne. Ampak Vlada ima pravico zahtevati od parlamenta odločitev o neki zadevi. Seveda pa ima <stage>(to povem v oklepaju)</stage> parlament tudi pravico presojati, ali je Vlada pri tej oceni položaja bila korektna, dovolj precizna, ali je res izčrpala pravne instrumentarije, ki jih že ima po dosedanji zakonodaji na razpolago. Hvala lepa.</p>
            </sp>
            <sp xml:id="SDZ1-Redna-12-1993-10-13.sp162">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Pučnik. Besedo ima gospod Bučar.</p>
            </sp>
            <sp xml:id="SDZ1-Redna-12-1993-10-13.sp163">
               <speaker>DR. FRANCE BUČAR:</speaker>
               <p>Gospod predsednik, spoštovani zbor! Preden lahko glasujem ali ne, so potrebne neke informacije. Jaz se ne bi spuščal, tako kot moj predgovornik, v meritorno vprašanje, ali je potrebno stvar urediti in kako urediti. Mi sedaj razpravljamo o tem, ali je potrebna izredna seja in ali je potreben hitri postopek. To je sedaj vprašanje. Pri tem se Vlada sklicuje posebej na to, češ da so izredne razmere - in zahtevajo tak način obravnave. Če so res take izredne razmere, potem bi jaz pričakoval popolnoma normalno, da bo prišel predsednik Vlade in obrazložil in utemeljil, zakaj meni, da obstajajo take izredne razmere; drugače se jaz ne morem opredeliti do tega predloga.</p>
               <p>Mislim pa, da je v celoti ta postopek odraz nekega zelo vprašljivega odnosa Vlade do tega parlamenta. Poglejte, ne samo, da ne meni predsednik Vlade, da pride pred ta parlament in obrazloži to stvar. Tudi v tem spremnem pismu, ki ga je dobil predsednik Državnega zbora, ni podpisan; ne samo, da ni podpisan predsednik Vlade, niti generalni sekretar ni podpisan ampak nekdo iks za generalnega sekretarja. To je za parlament direktno žaljivo. Vendar pustimo to stvar, ampak mislim, preden lahko o tem meritorno glasujemo, je nujno potrebno, da dobimo to obrazložitev. Hvala lepa.</p>
            </sp>
            <sp xml:id="SDZ1-Redna-12-1993-10-13.sp164">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, gospod Bučar. Besedo ima gospod Polajnar.</p>
            </sp>
            <sp xml:id="SDZ1-Redna-12-1993-10-13.sp165">
               <speaker>IGNAC POLAJNAR:</speaker>
               <p>Hvala lepa. Mi smo za to, da se skliče izredna seja in da se na tej seji obravnavajo zakoni, ki jih Vlada ponuja. Prepričani smo, da mora država normalno delovati. Obenem se zavedamo, da je tudi položaj policije v tej državi zelo pomemben. Tu mislimo na materialni položaj in prepričan sem, da se bo v tej razpravi, ko se bo govorilo o pravicah policije, o njenem sedanjem statusu in tako naprej, da se bo spregovorilo o tem, koliko ima ta položaj urejen oziroma koliko nima urejenega. Pričakujem, da bo prav ta razprava pomagala tudi potem, ko bomo sprejemali državni proračun, da bomo takrat rekli kako pomembno področje je to, da se uredi, kar pomeni, da bomo dali tudi primeren del denarja za urejanje tega področja.</p>
               <p>Jaz tu pričakujem plodno razpravo. Sem za to razpravo in mi smo prepričani, da je zdaj pomembno vprašanje predvsem to: ali Državni zbor mora zagotoviti normalno funkcioniranje države, če sama Vlada tega ne more zagotoviti? Mislim, da je odgovornost večstranska. Te odgovornosti se mi zavedamo, zato smo za to sejo in da se obravnavajo ti zakoni. Hvala lepa.</p>
            </sp>
            <sp xml:id="SDZ1-Redna-12-1993-10-13.sp166">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Polajnar. Besedo ima gospod Bavčar.</p>
            </sp>
            <sp xml:id="SDZ1-Redna-12-1993-10-13.sp167">
               <speaker>IGOR BAVČAR:</speaker>
               <p>Spoštovane poslanke, spoštovani poslanci! Menim, da Vlada lahko v okviru svojih pristojnosti reši ta zaplet. Zavedam se negativnih posledic že izjemno dolge policijske stavke, ki jo ima predvsem na gospodarstvo in na ugled te države. Toda menim, da razlogi za tako izredne ukrepe, kakršni so predlagani parlamentu, niso upravičeni in da Vlada ni izčrpala vseh možnosti in da se natančno ne zaveda kompetenc, ki jih ima.</p>
               <p>Najprej bi rad rekel naslednje: Kaj dosežemo z izredno sejo parlamenta in kaj dosežemo v primeru, če danes parlament izglasuje predlagane zakone? Stavka, kot sem obveščen, bo končana ob 24. uri. Zakon do takrat še ne bo veljal. Zakon in zakoni ne bodo veljali tudi še nadaljnjih sedem dni, kajti Državni svet bo moral sklepati o teh vprašanjih. Kaj dosežemo s tako izjemnimi ukrepi in s politizacijo teh vprašanj na ta način, ne vem. Vem pa, da obstoječi zakon o notranjih zadevah daje neke možnosti republiškemu ministru. Minister ima izjemno velika pooblastila, da bi uredil najnujnejše funkcioniranje slovenske policije. Najprej to omogoča 24. člen obstoječega zakona, ki govori o tem, da če je potrebno zaradi varovanja ustavne ureditve ali vzdrževanja javnega reda in miru lahko minister sestavi iz pooblaščenih uradnih oseb, učencev izobraževalnega centra in oseb v rezervnem sestavu posebno enoto in ji naloži opravljanje določenih nalog. Zakaj <stage>(se sprašujem)</stage> do zdaj tega ni storil?</p>
               <p>Nadalje. O tem govori 63. člen obstoječega zakona, ki govori posebej o vpoklicu takoimenovanega rezervnega sestava delavcev organov za notranje zadeve, ki so šolani, da opravljajo nekatera najnujnejša dela. In najmanj kar bi lahko minister naredil je, da vpokliče nekaj rezervnega sestava in z njim nadomesti stavkajoče delavce, da s sindikatom doseže tovrsten sporazum, da bi najnujnejše funkcioniranje ministrstva zagotovil. O tem govorijo tudi drugi členi. Govorijo členi, po katerih ima minister izrecna pooblastila. Mislim, da je to 94. člen in da je to 95. člen obstoječega zakona, ki govori ta o razporejanju na delo, o izjemnih dežurstvih, govorijo členi, ki ministru dajejo kompetenco, da se na podlagi ocene o varnostni problematiki v državi odloča, da uporabi ta svoja izredna sredstva. Ne vem zakaj moramo mi - kot me sprašuje gospod Pučnik - ugotavljati, ali je minister te zadeve opravil ali ne. Jaz bi pričakoval, da minister pojasni, zakaj se tega do zdaj ni poslužil. Da ne govorim o tem, zakaj na Vladi ni uporabil in predlagal tovrstnih ukrepov, in zakaj odgovornost za to prelaga na parlament.</p>
               <p>Zaradi teh razlogov bom glasoval proti izredni seji. Upam, da vam je bilo iz tega, kar sem povedal, vendarle razumljivo, da ta izredna seja ne rešuje ničesar. Kajti čas, ki bi ga očitno nekateri želeli na ta način pridobiti oziroma orodje, ki naj bi ga parlament dal v roke Vladi, ta Vlada že ima. Hvala lepa.</p>
            </sp>
            <sp xml:id="SDZ1-Redna-12-1993-10-13.sp168">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, gospod Bavčar. Besedo ima gospod Tancig. - Se opravičujem, mislil sem, da si dvignil roko. - Želi še kdo besedo? Prosim, gospod Žaro Pregelj.</p>
            </sp>
            <sp xml:id="SDZ1-Redna-12-1993-10-13.sp169">
               <speaker>ŽARKO PREGELJ:</speaker>
               <p>Spoštovani! Osebno menim, da izredna seja ne samo da ni umestna, tudi ni mogoča. Namreč, poslovnik natančno opredeljuje, kdaj se lahko izredna seja skliče. Skliče se lahko izven rednih zasedanj Državnega zbora, v času kadar ni pogojev za redno sejo. Ker imamo redno sejo, ker zasedamo že cel mesec, torej pomeni, da so pogoji za redno sejo in karkoli se lahko razrešuje, se lahko razrešuje zgolj na redni seji.</p>
               <p>Dejstvo je, da je težko razširiti dnevni red, oziroma poslovnik tega posebej ne predvideva, ko je dnevni red že sprejet. Ker gre tukaj le za mogoče dogodke, je jasno v odločitvi Državnega zbora, da presodi, ali so ti dogodki taki, da zahtevajo razširitev dnevnega reda tudi, ko je bil dnevni red že sprejet <stage>(čeprav, moram še enkrat poudariti, ta rešitev poslovniško ni popolnoma natančno urejena)</stage>. Vsekakor pa izredne seje zdaj ne more biti. Izredna seja bi bila umestna edino takrat, kadar bi bile take izredne razmere, da redna seja ne bi mogla potekati. Hvala lepa.</p>
            </sp>
            <sp xml:id="SDZ1-Redna-12-1993-10-13.sp170">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Gospod Pregelj, moram vas seznaniti, da je tako odločil kolegij predsednika Državnega zbora. Kdo želi besedo? Prosim.</p>
            </sp>
            <sp xml:id="SDZ1-Redna-12-1993-10-13.sp171">
               <speaker>ŽARKO PREGELJ:</speaker>
               <p>Spoštovani! Kolegij ne odloča. Kolegij svetuje predsedniku Državnega zbora, odloča pa predsednik Državnega zbora. Prosim, uporabljajmo poslovnik tako kot piše.</p>
            </sp>
            <sp xml:id="SDZ1-Redna-12-1993-10-13.sp172">
               <speaker>PREDSEDNIK MAG. HERMAN RIGELNIK:</speaker>
               <p>Ravno tako sem tudi predlagal, gospod Pregelj. Predlog kolegija Državnega zbora je podan in je tu pred vami. O tem razpravljamo. Prosim, kdo želi besedo naprej? Sprašujem, ali je morda kje v bližini predsednik Drnovšek? Predlagal bi potem morda pavzo smo za deset minut. Ali je tukaj? Potem bi prosil, da povabite gospoda Drnovška. Prosim. Prosim vas, da ostanete v dvorani, ker ni pavze. Prosim.</p>
            </sp>
            <sp xml:id="SDZ1-Redna-12-1993-10-13.sp173">
               <speaker>JOŽEF ŠKOLČ:</speaker>
               <p>Hvala lepa gospod predsednik! Jaz mislim, če bi v tem trenutku čakali na gospoda Drnovška, da bi bilo potrebno, po tem, kolikor imam jaz informacij, počakati več kot 5 ali 10 minut, ker ima protokolarne obveznosti s tem obiskom s knezom, ki je s svojo soprogo tukaj. Obrazložitev je bila podana, zakaj je potrebno to dati na to izredno sejo in so tukaj mogoče drugi ljudje, ki ga lahko nadomestijo. Mislim, da bi Državni zbor čakajoč to izgubil in da tudi to ni pogoj za to, da se lahko o tem odločamo.</p>
               <p>Tudi ne verjamem, da bi gospod Bučar kaj bolj sprejel argumente gospoda Drnovška, če bi jih prebral z lista, ki je drugače na stavbi Vlade. Hvala lepa.</p>
            </sp>
            <sp xml:id="SDZ1-Redna-12-1993-10-13.sp174">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, gospod Školč. Potem predlagam takole. Dajem Državnemu zboru na glasovanje.</p>
               <p>"1. Sklicuje se seja Državnega zbora za sredo 13. 10. 1993 ob 18.00 uri z naslednjim dnevnim redom:</p>
               <p>- predlog zakona o dopolnitvah zakona o notranjih zadevah,</p>
               <p>- predlog zakona o dopolnitvi zakona o zračni plovbi,</p>
               <p>- predlog zakona o dopolnitvi zakona o izvrševanju kazenskih sankcij in</p>
               <p>- predlog zakona o dopolnitvi zakona o carinski službi.</p>
               <p>2. Odbor za notranjo politiko in pravosodje ter Sekretariat za zakonodajo in pravne zadeve pripravita do seje zbora poročilo oziroma mnenje k predlogom zakonov.</p>
               <p>3. Državni zbor zahteva, da poda uvodno obrazložitev k predlogom zakonov predsednik Vlade Republike Slovenije, dr Janez Drnovšek."</p>
               <p>Na glasovanje dajem ta predlog, tako kot sem ga prebral. Ugotovimo sklepčnost! Gospod Zagožen ima besedo.</p>
            </sp>
            <sp xml:id="SDZ1-Redna-12-1993-10-13.sp175">
               <speaker>DR. FRANC ZAGOŽEN:</speaker>
               <p>Predlagam, da kljub temu Državni zbor najprej odloča o tem, ali bo povabil predsednika Vlade, preden bo glasoval o tem predlogu, ki ga je dal predsednik Državnega zbora.</p>
            </sp>
            <sp xml:id="SDZ1-Redna-12-1993-10-13.sp176">
               <speaker>PREDSEDNIK MAG. HERMAN RIGELNIK:</speaker>
               <p>Na glasovanje dajem predlog, ki ga je podal gospod Zagožen, to je, da pred glasovanjem o dnevnem redu da obrazložitev predsednik Vlade Republike Slovenije, dr. Janez Drnovšek. Ugotovimo sklepčnost! <stage>(79 prisotnih.)</stage></p>
               <p>Kdo je za ta predlog, da da uvodno obrazložitev pred glasovanjem predsednik Vlade dr. Janez Drnovšek? <stage>(31 poslancev.)</stage> Je kdo proti? <stage>(41 poslancev.)</stage></p>
               <p>Ugotavljam, da predlog ni sprejet.</p>
               <p>Na glasovanje dajem predlog, kot sem ga prebral. Ugotovimo sklepčnost! Prosim, gospod Žarko Pregelj.</p>
            </sp>
            <sp xml:id="SDZ1-Redna-12-1993-10-13.sp177">
               <speaker>ŽARKO PREGELJ:</speaker>
               <p>Spoštovani! Poslanski klub Ljudske stranke prosi za pol ure odmora za posvet.</p>
            </sp>
            <sp xml:id="SDZ1-Redna-12-1993-10-13.sp178">
               <speaker>PREDSEDNIK MAG. HERMAN RIGELNIK:</speaker>
               <p>Potem, predlagam, gospod Žarko Pregelj, je lahko to 5, 20 minut? Lahko 20 minut. To se pravi do 17.00 ure.</p>
            </sp>
            <stage type="time">(Seja je bila prekinjena ob 16.40 uri in se je nadaljevala od 17.03 uri.)</stage>
            <sp xml:id="SDZ1-Redna-12-1993-10-13.sp179">
               <speaker>PREDSEDNIK MAG. HERMAN RIGELNIK:</speaker>
               <p>Spoštovane kolegice, spoštovani kolegi. Nadaljujemo sejo Državnega zbora. Ugotovimo sklepčnost! <stage>(66 prisotnih.)</stage> Zbor je sklepčen in lahko odloča. Želite dr. Bučar besedo?</p>
            </sp>
            <sp xml:id="SDZ1-Redna-12-1993-10-13.sp180">
               <speaker>DR. FRANCE BUČAR:</speaker>
               <p>Gospod predsednik. V tem času smo ponovno pregledali stanje stvari s pravne plati in smo ugotovili naslednje: če hočemo o tem glasovati, potem mislim, da se mora Vlada najprej opredeliti glede zakona o notranjih zadevah. Torej naša teza je, bila je tudi tukaj razložena, da je v tem zakonu dana možnost, da Vlada lahko tudi brez tega zakona stvari reši. Zato zahtevamo, da se najprej Vlada opredeli do teh stališč, potem šele lahko mi nadaljujemo naše delo. Hvala.</p>
            </sp>
            <sp xml:id="SDZ1-Redna-12-1993-10-13.sp181">
               <speaker>PREDSEDNIK MAG. HERMAN RIGELNIK:</speaker>
               <p>Gospod Bučar, mi smo razpravo sicer zaključili, to je zdaj pač vaše stališče. Dajem Državnemu zboru naslednji predlog: "1. Skliče se seja Državnega zbora za sredo 13.10.1993 ob 18.30 uri z naslednjim dnevnim redom:</p>
               <p>- Predlog zakona o dopolnitvah zakona o notranjih zadevah</p>
               <p>- Predlog zakona o dopolnitvah zakona o zračni plovbi</p>
               <p>- Predlog zakona o dopolnitvi zakona o izvrševanju kazenskih sankcij</p>
               <p>- Predlog zakona o dopolnitvi zakona o carinski službi.</p>
               <p>2. Odbor za notranjo politiko in pravosodje ter Sekretariat za zakonodajo in pravne zadeve pripravita do seje zbora poročilo oz. mnenje k predlogom zakona <stage>(tako je tam lahko to mnenje tudi potem morda upoštevano, gospod Bučar.)</stage></p>
               <p>3. Državni zbor zahteva, da poda uvodno obrazložitev k predlogom zakona predsednik Janez Drnovšek." Na glasovanje dajem predlog tega sklepa, ki sem ga prebral. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(47 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je zbor predlagani sklep sprejel.</p>
               <p>Seja Odbora za notranje zadeve in pravosodje je v sobi 209 takoj in nadaljujemo sejo ob 18.30 uri. Gospod Podobnik.</p>
            </sp>
            <sp xml:id="SDZ1-Redna-12-1993-10-13.sp182">
               <speaker>MARJAN PODOBNIK:</speaker>
               <p>Spoštovani! Poslanska skupina Slovenske ljudske stranke je včeraj ob nadaljevanju dela Državnega zbora dala proceduralni predlog, da se na sedanjo sejo zaradi zaostrovanja gospodarske situacije in stečajev, ki se vrstijo kot po tekočem traku, uvrsti tudi točko, v kateri bi Vlada predstavila svoje ukrepe, kako namerava zaustaviti ta trend, hkrati pa bi se v tej točki seveda tudi Državni zbor opredelil do teh predlogov in če bi bilo potrebno tudi zavzel stališča in zadolžil Vlado za nove ukrepe. Glede na to, da je predsednik gospod Rigelnik povedal, da bo stvar obravnaval kolegij na 1. seji, ki je danes že bila, sprašujem, ali je ta točka tudi uvrščena na dnevni red in ob dejstvu, da je bila zdaj uvrščena na dnevni red točka o reševanju problematike sedanje stavke, menim, da bi bilo prav nujno, da se tudi ta točka uvrsti;</p>
               <p>sicer se dejansko postavlja vprašanje, ali je resen namen, da se rešujejo tudi druga vprašanja in ne samo tista, ki v nekem trenutku nekoga na takšen ali drugačen način zbodejo. Hvala.</p>
            </sp>
            <sp xml:id="SDZ1-Redna-12-1993-10-13.sp183">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, gospod Podobnik. Predlog proceduralnega sklepa s strani gospe Metke Karner-Lukač sem dobil. Isto sem dobil s strani gospoda Jagodnika oziroma poslancev, ki so iz mariborske regije in moram vam odgovoriti na tole vprašanje takole: ni pogojev za to razpravo, ker ni gradiv. Imate pa zagotovilo, da bomo o tem jutri razpravljali na kolegiju predsednika Državnega zbora. Prosim, gospod Podobnik.</p>
            </sp>
            <sp xml:id="SDZ1-Redna-12-1993-10-13.sp184">
               <speaker>MARJAN PODOBNIK:</speaker>
               <p>Oprostite, zame je to skrajno neodgovorno, da se po tem, kar se je dogajalo zadnje mesece na tem področju, reče, da ni gradiv in zato ni pogojev, da bi se razpravljalo o tej situaciji v zvezi s stečaji in s to krizo - ob tem, ko je v Mariboru približno za eno slovensko občino nezaposlenih. Če Vlada v tem trenutku nima gradiva, da se te stvari obravnavajo, potem mislim, da je na potezi, da pride tu in pove, da nima enostavno načrta, kako te stvari zaustaviti.</p>
               <p>Jaz mislim, da je nujno, da se po tej seji kolegija, ki je že bil, ugotovi, ali se je odločilo, da bo na tekoči seji Državnega zbora obravnavana tudi ta tematika. Hvala.</p>
            </sp>
            <sp xml:id="SDZ1-Redna-12-1993-10-13.sp185">
               <speaker>PREDSEDNIK MAG. HERMAN RIGELNIK:</speaker>
               <p>Gospod Podobnik, kolegij bo jutri razpravljal o tej problematiki, zadolžil Vlado. Osebno menim <stage>(sicer nisem tukaj v vlogi advokata Vlade)</stage>, da bomo o teh zadevah razpravljali v okviru proračunskega memoranduma, ker gre za dokument, ki naj bi pokril v bistvu vse te probleme. Gospod Kopše.</p>
            </sp>
            <sp xml:id="SDZ1-Redna-12-1993-10-13.sp186">
               <speaker>JOŽEF KOPŠE:</speaker>
               <p>Predlog Izvršnega sveta mesta Maribor, podpisan od mariborskih poslancev je opredeljen in s točkami opredeljen in ne drži, da ni nobenega gradiva. Hvala.</p>
            </sp>
            <sp xml:id="SDZ1-Redna-12-1993-10-13.sp187">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Gospod Jagodnik, prosim.</p>
            </sp>
            <sp xml:id="SDZ1-Redna-12-1993-10-13.sp188">
               <speaker>JOŽE JAGODNIK:</speaker>
               <p>Hvala za besedo. Spoštovani zbor! Jaz sem včeraj po posredovanju gospe Lukačeve, za točko dnevnega reda priložil dokumentacijo iz Maribora s konkretnimi številkami. To ni bil predlog samo izvršnega sveta, to je bil tudi predlog vseh zborov občinske skupščine. Zavedam se, da poslovniško stvar ni povsem dorečena in čista, tako da glede na argumentacijo, da ni gradiv, moram reči, da nekaj osnovnega gradiva v tem priloženem spisu je. Ta osnova je seveda v podatkih o stanju v mariborskem gospodarstvu, kjer je v tem trenutku več kot 15 tisoč zaposlenih,</p>
               <p>kjer grozi vsaj še 3 tisoč zaposlenim do konca letošnjega leta prehod na borzo dela, kjer je pod vprašanjem cela vrsta nekoč pomembnih tovarn; za Maribor pa seveda tovarn, ki so življenjskega pomena. Zato bi si dovolil, da vam ta gradiva, ne glede na prejšnjo ugotovitev, mariborski poslanci, ki smo podpisani pod to, posredujemo in potem skupaj z odborom za gospodarjenje morda ocenimo, če bi bila vendarle možna neka vrsta razprave tudi o tem problemu. Soglašamo pa, da uvrstimo vse to v sklop memorandumskih razprav. Hvala lepa.</p>
            </sp>
            <sp xml:id="SDZ1-Redna-12-1993-10-13.sp189">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, gospod Jagodnik. Gospod Kopše.</p>
            </sp>
            <sp xml:id="SDZ1-Redna-12-1993-10-13.sp190">
               <speaker>JOŽEF KOPŠE:</speaker>
               <p>Ne mislim kolegu Mariborčanu replicirati, vendar bi nekaj rad poudaril. Način, ki ga je Vlada pokazala pri sedanjem predlogu in ta vladna koalicija izglasovala malo prej točko dnevnega reda, ta način tudi dovoljuje nam ostalim, da na tak način pridemo v ta parlament s problematiko, ki je še mnogo hujša in mnogo večja in mnogo bolj pereča kot je to, zato ta formalna procedura, o kateri je gospod Jagodnik govoril, velja za vse, tudi za Vlado.</p>
            </sp>
            <sp xml:id="SDZ1-Redna-12-1993-10-13.sp191">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa gospod Kopše. Gospod Kopše in gospod Podobnik imata zagotovilo, da bomo to jutri obravnavali na seji kolegija predsednika Državnega zbora.</p>
               <p>Med nami je tudi predsednik Vlade Republike Slovenije, dr. Janez Drnovšek, in ga prosim, da on prevzame besedo.</p>
            </sp>
            <sp xml:id="SDZ1-Redna-12-1993-10-13.sp192">
               <speaker>DR. JANEZ DRNOVŠEK:</speaker>
               <p>Spoštovane poslanke in poslanci! Ker sem bil ravno tukaj, ko je gospod Podobnik izrazil željo po obravnavi socialnih problemov, problemov nezaposlenosti, problemov mariborskega regiona in seveda drugih, bi rad izrazil pripravljenost Vlade, da se seveda kadarkoli vključimo v to razpravo v Državnem zboru, kadarkoli bi Državni zbor ocenil, da je to potrebno in koristno.</p>
               <p>Vlada se s temi problemi ukvarja neprestano, dnevno, o tem velikokrat razpravljamo tudi na sejah Vlade in seveda smo pripravljeni to storiti tudi v Državnem zboru. Poslali smo v proceduro že memorandumski oziroma proračunski memorandum, memorandumski dokument. To bo vsekakor priložnost za obširno razpravo o ekonomski politiki v naslednjem letu, vendar obstajajo tudi možnosti za posebno razpravo. Verjetno bi bila bolj poglobljena in pripravljena, če v nekaj dneh lahko Vlada pripravi kakšen poseben material o tem, ni pa to tudi nujno. Hvala.</p>
            </sp>
            <sp xml:id="SDZ1-Redna-12-1993-10-13.sp193">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, predsednik dr. Janez Drnovšek.</p>
               <p>Predlagam, da s tem zaključimo ta uvodni del in nadaljujemo sejo ob 18.30 minut. Hvala lepa.</p>
            </sp>
            <stage type="time">(SEJA JE BILA PREKINJENA 13. OKTOBRA 1993 OB 17.14 URI IN</stage>
         </div>
      </body>
   </text>
</TEI>
