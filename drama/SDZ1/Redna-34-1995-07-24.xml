<?xml version="1.0" encoding="UTF-8"?>
<TEI xmlns="http://www.tei-c.org/ns/1.0" xml:id="SDZ1-Redna-34-1995-07-24">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">2F8EF2721E4BFAE0C1257832004838F1</idno>
               <idno type="URI">2F8EF2721E4BFAE0C1257832004838F1</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Redna-34-1995-07-24.DZ" n="34">
               <name>Redna</name>
               <date when="1995-07-24"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Redna-34-1995-07-24.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 24. JULIJA 1995 OB 10.14 URI.)</stage>
            <sp xml:id="SDZ1-Redna-34-1995-07-24.sp1">
               <speaker>PODPREDSEDNIK DR. LEV KREFT:</speaker>
               <p>Spoštovane kolegice poslanke, spoštovani kolegi poslanci, gospe in gospodje! Nadaljujemo zasedanje 34. seje Državnega zbora Republike Slovenije. Obveščen sem, da so zadržani in se današnje seje ne morejo udeležiti naslednje poslanke in poslanci: dr. Bojan Korošec, Mateja Kožuh-Novak, Janez Vindiš, dr. Janko Predan, doktor Leo Šešerko, Jurij Malovrh za pričetek seje - 1 uro, mag. Janez Kocijančič za pričetek seje - 1 uro, Miran Jerič, Marjan Stanič, Lojze Peterle, Ivan Oman, dr. Jože Pučnik, Jožef Kopše, Drago Šiftar, Vitodrag Pukl od 12.00 - 15.00 ure in Andrej Lenarčič. Ugotovimo sklepčnost! (62 prisotnih.) Državni zbor je sklepčen in lahko odloča.</p>
               <p>Na to sejo sem vabil predstavnike Vlade Republike Slovenije in jih lepo pozdravljam.</p>
               <p>Današnje nadaljevanje 34. seje bomo pričeli z obravnavo 1.a točke dnevnega reda - predloga zakona o telekomunikacijah, prva obravnava ter nato po dnevnem redu dalje. Zbor bo danes ob 14.00 uri popoldanski del nadaljevanja seje pričel z obravnavo 36. točke dnevnega reda, to pa so volitve in imenovanja. Torej, dopoldne bomo delali po vrstnem redu. Seveda, vmes lahko pridemo do kakšne točke, ki še ni pripravljena in popoldne ob 14.00 uri bomo začeli zasedanje s 36. točko, to so volitve in imenovanja. Gospod Ivo Hvalica želi proceduralni predlog. Izvolite.</p>
            </sp>
            <sp xml:id="SDZ1-Redna-34-1995-07-24.sp2">
               <speaker>IVO HVALICA:</speaker>
               <p>Hvala, gospod predsedujoči. Najprej izražam zadovoljstvo, da vi vodite sejo, ker je zadnjič, v petek, očitno zadeva ušla iz rok predsedniku Državnega zbora. Ne morem kaj, da ne bi ponovno zastavil proceduralno vprašanje, kako je mogoče, da spreminjamo že prej določene stvari, kako je mogoče, da spreminjamo že prej določen dnevni red in tako dalje. Danes imam, sem več kot upravičen, da zastavljam proceduralno vprašanje, zakaj je seja Državnega zbora danes? Zato, ker je dr. Jože Pučnik, ki bi moral danes na tej seji tvorno, konkretno ima tudi predmet, kjer bi se moral oglašati, torej bi moral na tej seji sodelovati, je odsoten, ker je že prej sklical komisijo in kot veste, je njegova preiskovalna komisija na Štajerskem. Prav tako bi morali mi imeti preiskovalno komisijo, ki jo vodi gospa Polonca Dobrajčeva in danes sem dobil na mizo, da ta komisija odpade. Bi pa bila to zadnja seja komisije pred počitnicami, ko bi morali skleniti dogovor o tem, kaj smo naredili in kako bomo nadaljevali. Gre za to, da nekdo na takšen način močno zavira normalno parlamentarno delo in ponovno zastavljam vprašanje, če mislimo res ta teden delati, tako kot je predsednik zbora napovedal v petek, namreč opozarjam, da imamo zopet sklicane komisije za četrtek in petek in ne nazadnje, da moramo pospraviti tudi svoje mize in tako dalje, ne pa, da bomo tu do petka popoldan in potem pa gremo na poletne počitnice. Gre za to, da bi preprosto, vsaj sedaj na koncu, doumeli,  da se tako delati ne da. 39. točk dnevnega reda in to naj bi pospravili v petih vročih poletnih dneh. Ne vem, ali je kdo tu še normalen ali ni, na vsak način, ali je možno dvoje in imam zato več kot upravičen pomislek, kar bom rekel. Ali je nekomu logistika tega Državnega zbora ušla iz rok, v tem primeru naj odstopi, če ni sposoben voditi ta zbor naprej, ali pa se to dela namerno. V mesecu dni smo imeli 17 dni plenarnih zasedanj Državnega zbora. Niti enkrat se ni sklical kolegij. Ne vem, kaj je to? To ni normalno in prosim, razmislimo o tem. Ponovno sprašujem, in to je moje proceduralno vprašanje, ali predsedujoči misli, da bomo to sejo Državnega zbora veliko do petka ali odpadejo tudi sklicani odbori in komisije, ki so napovedani za četrtek in petek. Hvala lepa.</p>
            </sp>
            <sp xml:id="SDZ1-Redna-34-1995-07-24.sp3">
               <speaker>PODPREDSEDNIK DR. LEV KREFT:</speaker>
               <p>Hvala lepa. V tej situaciji žal letos nismo prvič, ne bi odgovarjal na vaša proceduralna vprašanja, mislim da se nanašajo na organe tega Državnega zbora, ki načrtujejo in odločajo o teh  zadevah, to pa sta seveda predsednik in njegov kolegij in jaz bom vaše vprašanje predsedniku posredoval. Moja naloga kot predsedujočega je, da načrt dela s tega mesta izpeljem na ta način, da vodim sejo Državnega zbora po pooblastilu predsednika. In to mislim tudi delati, glede na to, da je najavljeno, da bomo zasedali od ponedeljka do petka. Seveda to pomeni, da Državni zbor zaseda in ima seveda prednost pred vsemi drugimi delovnimi telesi, ki v tem primeru zasedanja, sklicana v času zasedanja Državnega zbora, pač odpovedo. To je edino, kar lahko s tega mesta rečem, v vsakem primeru bom pa vaše vprašanje posredoval predsedniku in eventualno kolegiju, ki ga bo predsednik kot posvetovalno telo sklical.</p>
               <p>Predlagam torej, da preidemo k <title>1.A TOČKI DNEVNEGA REDA - PREDLOG ZAKONA O TELEKOMUNIKACIJAH</title>, kjer smo prišli do sklica matičnega delovnega telesa na osnovi našega dogovora, ki je pripravilo v svojem poročilu, ki ste ga prejeli, predlog sklepov za ta zakon, ki smo ga na prejšnji seji vrnili v prvo obravnavo, potem pa sprejemanje sklepov preložili na to sejo. Sprašujem predstavnika Odbora za infrastrukturo in okolje, če želi besedo? (Ne.) Prehajamo h glasovanju. Imamo... Ja, tudi minister ima seveda besedo. Izvolite, gospod Umek, minister za promet in zveze. Ker splošne razprave ni več, razpravljamo v bistvu o stališčih in sklepih.</p>
            </sp>
            <sp xml:id="SDZ1-Redna-34-1995-07-24.sp4">
               <speaker>IGOR UMEK:</speaker>
               <p>Spoštovani predsedujoči, gospe in gospodje poslanci! Kar se tiče samih sklepov, jim ne nasprotujemo, kar se tiče predloga dodatnih sklepov, pa imamo težavo s sklepom pod zaporedno številko 7, to je zadnji sklep na drugi strani.</p>
            </sp>
            <sp xml:id="SDZ1-Redna-34-1995-07-24.sp5">
               <speaker>PODPREDSEDNIK DR. LEV KREFT:</speaker>
               <p>Ta sklep je dodatno vložen v poročilu in se črta, samo da vas obvestim. Se pravi, v poročilu matičnega delovnega telesa, odbor ga ne podpira in je tu naveden pomotoma pod točko 7. Bomo pa o njem posebej glasovali, ker ga je vložil gospod Izidor Rejc s skupino poslancev.</p>
            </sp>
            <sp xml:id="SDZ1-Redna-34-1995-07-24.sp6">
               <speaker>IGOR UMEK:</speaker>
               <p>Potem bi pa o tem sklepu nastopal takrat, če dovolite.</p>
            </sp>
            <sp xml:id="SDZ1-Redna-34-1995-07-24.sp7">
               <speaker>PODPREDSEDNIK DR. LEV KREFT:</speaker>
               <p>Hvala lepa. Saj to bo zdaj, veste takoj, tako da... Jaz bi najprej ugotovil, da smo dobili ob poročilu vložene še štiri dodatne sklepe, svojega, ki ste ga dobili še na prejšnji seji v rokopisu umikam, ker je ustrezno vključen v predloge delovnega telesa. Mislim, da je vključen tudi predlog gospe Vike Potočnik. Je to točno? In prav tako gospe Marie Pozsonec, ki je prav tako v pregledu. Edini predlagani sklep poslank in poslancev, ki ni del poročila, je ta, ki je pomotoma vpisan pod številko 7, dejansko pa ga odbor ne podpira. To je predlog skupine poslancev s prvopodpisanim gospodom Izidorjem Rejcem, ki se glasi: "Predlagatelj zakona (v izvirni obliki, kot so poslanci predlagali) naj lastninsko preoblikovanje PTT podjetja Slovenija p.o. oziroma njenih pravnih naslednic uredi v posebnem zakonu." In dajem ta dopolnjevalni sklep in stališče najprej v razpravo in potem na glasovanje. Besedo je pa že prej želel gospod Umek in mu dajem besedo v zvezi s tem predlogom sklepa.</p>
            </sp>
            <sp xml:id="SDZ1-Redna-34-1995-07-24.sp8">
               <speaker>IGOR UMEK:</speaker>
               <p>Gospod predsedujoči, spoštovane poslanke in poslanci! Kar se tiče tega sklepa, je bil verjetno motiv tistih, ki so ga vložili, zelo podoben amandmaju, ki ga je odbor tudi sprejel, ki pravi, da se udeležba lokalnih skupnosti in posameznih investitorjev, ki so vlagali v javno telekomunikacijsko omrežje, zagotovi v procesu privatizacije državnega premoženja iz prejšnjega odstavka na način in pod pogoji, kot to določa poseben zakon. Ta sklep pa posega mnogo širše in bom poskušal v kratkem obrazložiti, zakaj.</p>
               <p>Na začetku smo imeli enotno PTT - se pravi - po združitvi 9 regionalnih PTT-jev, smo dobili enotno PTT. Za enotno PTT je bil ugotovljen delež državnega lastnine in delež lastnine, ki naj bi se olastninila po tem normalnem privatizacijskem zakonu. Nato je bil iz te PTT in razmerja so takšna, da je bilo 22% družbene lastnine in 78% državne lastnine. Nato se je izločila Pošta. Izločitev Pošte Slovenije je bila nujna, ker sicer ne bi izpolnjevala pogojev za banko in bi se morala nazaj preformirati v hranilnico. Bila je dokapitalizirana s strani države in postala je državna banka, ki je pod ingerenco Vlade in Ministrstva za finance. Ta posebna banka ima v koncesijskem najemu poštna okenca in kakor razumem, finance jo bodo uporabljale predvsem zato, da bo gotovina pritekala v ekonomijo mnogo bolj enakomerno, kot priteka sedaj, ko se to dogaja enkrat na mesec in za razne druge operacije, ki bodo stabilizirale denarni trg.</p>
               <p>Potem je bila izločena Pošta Slovenije, ki je tako kot je to na Zahodu, v celoti v državni lasti in pomeni okrog 10% vse lastnine. Ostal je Telekom kot bivši naslednik PTT, kjer so razmerja sedaj nekoliko drugačna zaradi teh izločitev in je te družbene lastnine blizu 26% in državne lastnine okrog 74%. Državno se je olastninila v celoti vsa infrastruktura in v družbeni lastnini nekih državnih vlaganj ni bilo, ker je ostala v bistvu v državni lastnini pisarniška in druga oprema, v to pa se ni vlagalo niti preko SIS-ov niti preko raznih drugih mehanizmov. Telekom ima zato v lastninjenju družbene lastnine pred agencijo svoj lastninski program lastninjenja.</p>
               <p>Vse te operacije, ki so bile izvedene v skladu z zakonom o gospodarskih javnih službah, in so tudi popolnoma v skladu z evropskimi smernicami in usmeritvami Evropske unije, bi bile s tem sklepom postavljene na začetek. Motiv, da ljudem, ki so vlagali in lokalnim skupnostim, ki so vlagale večje dele premoženja zato, da so dobili telefonske priključke, pa bomo skušali ustreči oziroma po sklepu tega Državnega zbora skušali ustreči v posebnem zakonu, ki se tiče privatizacije državnega dela. Gre za to, da je bila večina teh vlaganj v pogodbah podpisana, da to postane lastnina Telekoma in to so pogodbe - tako mi pravijo pravniki - v katere z nekimi zakoni ni mogoče posegati, razen v posebnih primerih. Zato je tudi ta del v državni lastnini, državno lastnino pa lahko ta Državni zbor razporedi s posebnim zakonom. Ker pa ne gre za privatizacijo državne lastnine po običajnih principih, podobno kot je vložen že zakon v Parlament, ampak gre za priznanje preteklih vložkov ljudi in lokalnih skupnosti, zato bi bil to poseben zakon, ki bi se tikal tega 74% deleža državne lastnine in bi tem ljudem in lokalnim skupnostim kompenziral nazaj, v svojem drugem delu, pa bi rekel, da se pa za drugi del državne lastnine, ki se ne vrne na takšen način, pa uporabi ta zakon.</p>
               <p>S tem je tudi pravno formalno daleč najbolje pokrita tako preteklost pa tudi za prihodnost gre, ker je s tem lastninska struktura podjetja določena, lastninjenje družbenega dela premoženja lahko mirno teče naprej, firma ima v celoti definirano upravljavsko strukturo, tako s strani države, dokler ni sprejet zakon, ta zakon o vrnitvi lokalnim skupnostim nekako skrbniška, kot za drugi del in razvoj telekomunikacij gre lahko zelo hitro naprej, ker v tem konkurenčnem okolju, ki je, je treba telekomunikacije čim hitreje razvijati. Evropa bo to področje liberalizirala okoli 1998, mi pa blizu leta 2000. Vsi ti procesi se dogajajo izjemno hitro, zato bi bili kakršnikoli večji zaostanki, domnevam pa, da bi ta sklep lahko povzročil velike zaostanke, ker zakon, ki bi nastal bi gotovo rabil leto, dve da gre skozi proceduro, ker bi moral ponovno urediti vsa lastninska razmerja za nazaj, ki so že urejena na osnovi drugega zakona, hkrati pa bi zavrl ves proces razvoja dokapitalizacije in vsega drugega, kar potrebujemo na telekomunikacijah. Mislim, da gre prej za nesporazum glede motivov, da gre za podobne motive in gre za nesporazum v instrumentih. Predlagam, da se tega dodatnega sklepa ne sprejme. Hvala lepa.</p>
            </sp>
            <sp xml:id="SDZ1-Redna-34-1995-07-24.sp9">
               <speaker>PODPREDSEDNIK DR. LEV KREFT:</speaker>
               <p>Želi še kdo? Gospod Izidor Rejc, za njim še gospod Štefan Matuš.</p>
            </sp>
            <sp xml:id="SDZ1-Redna-34-1995-07-24.sp10">
               <speaker>IZIDOR REJC:</speaker>
               <p>Spoštovani podpredsednik, gospe in gospodje. Ta predlog sklepa smo napisali preprosto izhajajoč iz sklepa 21. seje Državnega zbora lanskega decembra, kjer je bilo določeno, da obe področji, Pošto in Telekom, Vlada v zakonu o lastninjenju opredeli. Slišali smo gospoda ministra, ki je razlagal to razdelitev in seveda to nasledstvo PTT, vendar menim, da je bila napaka narejena že v tem, da nista oba zakona potovala hkrati skozi Parlament. Niti zakon o pošti niti o telekomunikacijah, ki je sedaj predmet te razprave. Menim, da bi se v drugi obravnavi ta zadeva združila. Je pa ta sklep, ki je tu zgolj tisto, kar je napisano v 21. sklepu na 21. seji Državnega zbora, ki seveda predvidi lastninjenje. Ali Vlada dobi motiv tak ali drugačen, v to se ne spuščam, vendar menim, da je komisija za spremljanje lastninskega preoblikovanja dolžna, da stvari, ki prihajajo pred Parlament, da jih uredi skladno z lastninskimi zakoni in to naj potem druga obravnava na vse to odgovori. Tega predloga ne bom umaknil. Hvala.</p>
            </sp>
            <sp xml:id="SDZ1-Redna-34-1995-07-24.sp11">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Štefan Matuš.</p>
            </sp>
            <sp xml:id="SDZ1-Redna-34-1995-07-24.sp12">
               <speaker>ŠTEFAN MATUŠ:</speaker>
               <p>Hvala za besedo. Spoštovani! Predlog sklepov in dodatnih sklepov vsi v poslanski skupini podpiramo, vendar pa imam vseeno predlog, da se v 6. sklepu, v 6. dodatnem sklepu Odbora za infrastrukturo in okolje glasuje posebej. Mislim, da se s tem sklepom uvaja nekaj, kar ne vem, če je to predmet tega zakona. Tako da predlagam, da o 6. sklepu glasujemo posebej. Gospod predsedujoči, ali je možen še predlog dodatnega sklepa?</p>
            </sp>
            <sp xml:id="SDZ1-Redna-34-1995-07-24.sp13">
               <speaker>PODPREDSEDNIK DR. LEV KREFT:</speaker>
               <p>Ja.</p>
            </sp>
            <sp xml:id="SDZ1-Redna-34-1995-07-24.sp14">
               <speaker>ŠTEFAN MATUŠ:</speaker>
               <p>Glede na to, ker je gospod minister Umek povedal, da je pred Agencijo za prestrukturiranje in privatizacijo lastninski program lastninjenja Telecoma, predlagam predlog dodatnega sklepa, da Vlada do druge obravnave predloži Državnemu zboru ta lastninski program, ki ga je Telecom oziroma Vlada predložila Agenciji za prestrukturiranje in privatizacijo. Mislim, da lastninjenje v tem zakonu je, čeprav se lastnini po zakonu o javnih službah, dokaj nedorečena zadeva. Precej se nanaša tudi ravno s sklepi Odbora za infrastrukturo in okolje, govorijo tudi o temu, pa bi bilo smiselno, da se ta Državni zbor seznani, kako bo potekalo to lastninjenje Telecoma. Kajti stalno se govori, privatizacijski program je predložen, vendar nihče ga noče dati praktično v javnost oziroma da ga ta Državni zbor sploh vidi, kakšen je ta privatizacijski program. Hvala lepa.</p>
            </sp>
            <sp xml:id="SDZ1-Redna-34-1995-07-24.sp15">
               <speaker>PODPREDSEDNIK DR. LEV KREFT:</speaker>
               <p>Hvala lepa. Prosim če mi lahko oddate seveda ta predlog dodatnega sklepa. Namreč, gre za to. Mi predloge dodatnih sklepov sicer striktno sprejemamo oziroma se jih da vložiti samo do konca splošne razprave. Splošna razprava je bila sicer pri tem zakonu zaključena, vendar smo ta zakon iz druge obravnave najprej vrnili v prvo, potem smo ga  še z ene seje prenesli na drugo. Zato bom izjemoma tokrat seveda dopustil, da se lahko vloži. Sicer pa za običajne prve obravnave, kot veste, velja, da je zaključek vlaganja sklepov takrat, ko se zaključi splošna razprava. Minister Umek je želel besedo. Izvolite!</p>
            </sp>
            <sp xml:id="SDZ1-Redna-34-1995-07-24.sp16">
               <speaker>IGOR UMEK:</speaker>
               <p>Glede tistega, kar je povedal gospod Rejc, mi temu ne nasprotujemo, da sta zakona hkrati v parlamentu. Vendar imamo prošnjo glede zakona o telekomunikacijah, da bi se ta čim hitreje uvrstil, ker tukaj ravno neopredeljene lastninske in pa druge strukture nekako zavirajo razvoj telekomunikacij. Na tem področju pa je treba hiteti tako zaradi potreb doma kot je treba hiteti zaradi okolice, v kateri se nahajamo in ki je izjemno dinamična. Zato  bi bil sklep, da gresta oba zakona hkrati, da pa se sklep 7 opusti, zelo ustrezen, vendar, da se zakon o telekomunikacijah uvrsti na eno prvih naslednjih sej Državnega zbora. Hvala.</p>
            </sp>
            <sp xml:id="SDZ1-Redna-34-1995-07-24.sp17">
               <speaker>PODPREDSEDNIK DR. LEV KREFT:</speaker>
               <p>Hvala. Želi še kdo besedo? Najprej dajem seveda kot dodatni sklep na glasovanje ta predlog sklepa, ki ga je vložila skupina poslancev s prvopodpisanim gospodom Izidorjem Rejcem in se glasi: "Predlagatelj zakona naj lastninsko preoblikovanje PTT podjetja Slovenija p.o. oziroma njenih pravnih naslednic uredi v posebnem zakonu"  Ugotovimo sklepčnost! Ugotavljamo sklepčnost! Glasujemo o predlogu dopolnjevalnega sklepa. (53 prisotnih.)</p>
               <p>Kdo je za? (18 poslancev.) Je kdo proti? (28 poslancev.)</p>
               <p>Ugotavljam, da ta predlog sklepa ni bil sprejet.</p>
               <p>Dobivamo še drugi, dodatni predlog sklepa, ki ga je vložil gospod Štefan Matuš iz poslanske skupine SLS: "Vlada do druge obravnave predloži Državnemu zboru lastninski program lastninjenja Telekoma, ki je predložen Agenciji za prestrukturiranje in privatizacijo." Želi kdo pred tem o tem predlogu sklepa še besedo? Ugotavljam da ne in ga dajem na glasovanje. Ugotovimo sklepčnost! (51 prisotnih.)</p>
               <p>Kdo je za? (14 poslancev.) Je kdo proti? (29 poslancev.)</p>
               <p>Ugotavljam, da ta predlog sklepa ni bil sprejet.</p>
               <p>Prehajamo k stališčem in sklepom, ki jih je predlagal Odbor za infrastrukturo in okolje. Ponovno vas opozarjam, da je bila točka 7 napačno uvrščena v ta pregled. O njej smo tudi zdaj posebej glasovali in jo zavrnili, prav tako vas opozarjam, da bomo posebej glasovali o 6. točki na zahtevo gospoda Štefana Matuša.</p>
               <p>Najprej pa dajem na glasovanje, ker sem to prej pozabil in se vam opravičujem, seveda prvi predlog sklepa, ki je tisti o katerem drugače najprej glasujemo. To je ta: "Državni zbor ugotavlja, da je predlog zakona o telekomunikacijah, prva obravnava, primerna podlaga za pripravo predloga zakona za drugo obravnavo." Želi o tem predlogu sklepa še kdo besedo? Ugotavljam, da ne in ga dajem na glasovanje. Ugotovimo sklepčnost! (54 prisotnih.)</p>
               <p>Kdo je za? (41 poslancev.) Je kdo proti? (2 poslanca.)  Hvala lepa.</p>
               <p>Ugotavljam, da smo ta predlog sprejeli.</p>
               <p>In zdaj dajem na glasovanje ostale sklepe in predloge dodatnih sklepov, razen točke 6. Želi kdo besedo pred tem o celoti ostalih sklepov in dodatnih sklepov. Ugotavljam, da ne in jih dajem na glasovanje. Ugotovimo sklepčnost! (56 prisotnih.)</p>
               <p>Kdo je za? (48 poslancev.) Je kdo proti? (1 poslanec.)</p>
               <p>Ugotavljam, da smo te sklepe sprejeli</p>
               <p>Dajem v obravnavo in na glasovanje še posebej sklep pod točko 6 na drugi strani poročila: "Vlada naj v okviru dopolnjenega 68. člena pod drugimi investitorji prouči možnost za dodatno obliko pravice lastninjenja RTV pretvornikov v korist madžarske in italijanske narodne skupnosti, za zadovoljevanje informativne dejavnosti teh dveh skupnosti." Želi kdo besedo o tem predlogu? Gospod Štefan Matuš, izvolite.</p>
            </sp>
            <sp xml:id="SDZ1-Redna-34-1995-07-24.sp18">
               <speaker>ŠTEFAN MATUŠ:</speaker>
               <p>Hvala za besedo. Ne vem, mogoče sem bil nepozoren, vendar bi vseeno želel, če gospod minister pojasni, ali to sodi v sklop tega zakona. Kajti, gre za dodatno lastninjenje RTV pretvornikov. Ne vem, mogoče je že prej gospod minister pojasnil, vendar sem jaz mogoče preslišal.</p>
            </sp>
            <sp xml:id="SDZ1-Redna-34-1995-07-24.sp19">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Umek ima besedo.</p>
            </sp>
            <sp xml:id="SDZ1-Redna-34-1995-07-24.sp20">
               <speaker>IGOR UMEK:</speaker>
               <p>Spoštovani! Se oproščam, ker na besedi "preuči možnost", nisem reagiral, to sicer ne sodi v ta zakon, mislim, da je to v zakonu o RTV, tam smo veliko razpravljali, ali naj bodo oddajniki izločeni iz RTV ali ne, ostali so znotraj RTV in so lastnina RTV. Naše ministrstvo ni tisto, ki bi pokrivalo lastninjenje RTV. Vendar bo to dodatno informacijo dalo, če jo pripravi Vlada, natančno, kako zadeve stojijo, ker je samo, da preuči možnost. Kakor želite.</p>
            </sp>
            <sp xml:id="SDZ1-Redna-34-1995-07-24.sp21">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne in dajem še ta predlog sklepa na glasovanje. Ugotovimo sklepčnost! (54 prisotnih.)</p>
               <p>Kdo je za? (17 poslancev.) Je kdo proti? (24 poslancev.)</p>
               <p>Ugotavljam, da ta predlog ni bil sprejet.</p>
               <p>S tem smo zaključili glasovanje o predlogih stališč in sklepov in tudi to točko dnevnega reda.</p>
               <p>Prehajamo k ratifikacijskemu paketu.</p>
               <p>
                  <title>1. TOČKA DNEVNEGA REDA - OBRAVNAVA PREDLOGA ZAKONA O RATIFIKACIJI MEDNARODNE KONVENCIJE EUROCONTROL O SODELOVANJU ZA VARNOST ZRAČNE PLOVBE</title>.</p>
               <p>Predlog zakona je v obravnavo zboru predložila Vlada Republike Slovenije. Želi predstavnik Vlade besedo? (Ne.) Predlog zakona je obravnaval Odbor za mednarodne odnose kot matično delovno telo. Želi besedo poročevalec odbora? (Ne.) Želi besedo predstavnik sekretariata? (Ne.) Želijo besedo predstavniki poslanskih skupin? (Ne.) Besedo dajem poslankam in poslancem.</p>
               <p>Ker nihče ne želi besede, ker ni bil vložen noben amandma, predlagam, da glasujemo o predlogu zakona v celoti. To je sklep o tem, da glasujemo o predlogu zakona v celoti. Kot vedno, najprej o tem glasujemo in tak sklep ni sprejet, če mu nasprotuje najmanj tretjina navzočih poslancev, da vas ponovno spomnim in opozorim. Želi v zvezi s tem sklepom kdo besedo? Ugotavljam, da ne in ga dajem na glasovanje. Ugotovimo sklepčnost! (47 prisotnih.)</p>
               <p>Kdo je za? (36 poslancev.) Je kdo proti? (Nihče.)</p>
               <p>Ugotavljam, da je to zanesljivo manj kot tretjina.</p>
               <p>Na glasovanje dajem predlog zakona v celoti. Ugotovimo sklepčnost! (51 prisotnih.)</p>
               <p>Kdo je za? (39 poslancev.) Je kdo proti? (1 poslanec.)</p>
               <p>Ugotavljam, da smo sprejeli ta predlog zakona v celoti.</p>
               <p>Prehajamo k <title>2. TOČKI DNEVNEGA REDA - OBRAVNAVA PREDLOGA ZAKONA O RATIFIKACIJI SPORAZUMA MED VLADO REPUBLIKE SLOVENIJE IN VLADO REPUBLIKE MAKEDONIJE O ZNANSTVENEM IN TEHNOLOŠKEM SODELOVANJU</title>.</p>
               <p>Predlog zakona je v obravnavo zboru predložila Vlada Republike Slovenije. Želi predstavnik Vlade besedo? (Ne.) Predlog zakona je obravnaval Odbor za mednarodne odnose kot matično delovno telo. Želi besedo poročevalec odbora? (Ne.) Želi besedo predstavnik sekretariata? (Ne.) Želijo besedo predstavniki poslanskih skupin? (Ne.) Besedo dajem poslankam in poslancem. Želi kdo besedo? (Ne.)</p>
               <p>Dajem torej na glasovanje sklep, da glasujemo takoj o zakonu v celoti. Ugotovimo sklepčnost! (48 prisotnih.)</p>
               <p>Kdo je za? (35 poslancev.) Je kdo proti? (2 poslanca.)</p>
               <p>Ugotavljam, da smo ta predlog sklepa sprejeli.</p>
               <p>Dajem na glasovanje zakon v celoti. Ugotovimo sklepčnost! (46 prisotnih.)</p>
               <p>Kdo je za? (35 poslancev.) Je kdo proti? (Nihče.)</p>
               <p>Ugotavljam, da smo zakon v celoti sprejeli.</p>
               <p>Prehajamo ob zaključku te točke dnevnega reda še na <title>3. TOČKO DNEVNEGA REDA - OBRAVNAVA PREDLOGA ZAKONA O RATIFIKACIJI MEDNARODNEGA SPORAZUMA O UPORABI INMARSATOVIH POSTAJ LADJA-ZEMLJA V TERITORIALNEM MORJU IN PRISTANIŠČIH</title>.</p>
               <p>Predlog zakona je Državnemu zboru predložila Vlada Republike Slovenije. Želi predstavnik Vlade besedo? (Ne.) Predlog zakona je obravnaval Odbor za mednarodne odnose kot matično delovno telo. Želi besedo poročevalec odbora? (Ne.) Želi besedo predstavnik sekretariata? (Ne.) Želijo besedo predstavniki poslanskih skupin? Gospod Tone Peršak, izvolite.</p>
            </sp>
            <sp xml:id="SDZ1-Redna-34-1995-07-24.sp22">
               <speaker>ANTON PERŠAK:</speaker>
               <p>Žal prihajam spet z istim očitkom, kot ponavadi ob teh ratifikacijah. Tisti, ki ste prebrali ta zakon o</p>
               <p>ratifikaciji in tekst mednarodnega sporazuma v slovenskem prevodu, ste pri marsikaterem členu ugibali, kaj hoče ta sporazum povedati. Tudi jaz sem ugibal in v nekaterih primerih nisem uganil zaradi tega, ker, recimo, v zaključnem delu preambule nisem mogel ugotoviti učinkovitost česa naj bi se povečala. Piše samo, da naj bi se povečala, nič pa ne piše česa. V 3. členu sem se ustavil ob formulacijah, kot so: pogodbenik je lahko brez škode za navigacijske pravice. Ne vem, kako je mogoče pravicam škodovati. Najbrž bi lahko imeli kakšni ukrepi škodljive posledice za uveljavljanje navigacijskih pravic ali kaj podobnega. Ravno tako ne razumem čisto dobro, kaj pomeni brez škode za začetek veljavnosti nečesa. Lahko bi pomenilo, da bi lahko nekaj oviralo začetek veljavnosti ali kaj podobnega. Tu so še vedno nekatere stavčne zveze, ki so zelo težko razumljive ali pa vsaj zelo neobičajne v slovenščini. Tako kot že večkrat omenjeni, da je sporazum odprt za podpis. V slovenščini je to, lahko predvidevamo, da leži na neki mizi odprt in kdor pride mimo, ga podpiše. Verjetno bi se to dalo v slovenščini drugače povedati. Ravno tako ne vem, če je datum depozita ustrezno. Lahko bi bilo verjetno, če je že tujka, potem datum deponiranja. Zaradi tega, ker se vedno znova srečujejo z malomarnostmi v prevajanju aktov, bom jaz tudi tokrat, pač skladno s svojim običajnim ravnanjem  v takih primerih, glasoval proti iz jezikovnih razlogov.</p>
            </sp>
            <sp xml:id="SDZ1-Redna-34-1995-07-24.sp23">
               <speaker>PODPREDSEDNIK DR. LEV KREFT:</speaker>
               <p>Hvala lepa. Vsi smo seveda že večkrat opozarjali na ta problem. Veste pa, da mi sprejemamo zakon, medtem ko je tekst sporazuma dokončen in če ga iz jezikovnih razlogov zavrnemo, smo zavrnili ratifikacijo, spreminjati pa ga ne moremo več, ker je bil kot izvirnik podpisan in je nespremenljiv oziroma se ga da spremeniti samo tako, da se obe strani ponovno usedeta in ponovno sestavita tekst in ga ponovno v izvirniku prevedeta. Mi pa sprejemamo tekst zakona. Želi še kdo besedo? Ugotavljam, da ne in dajem ta sklep najprej, da glasujemo o zakonu v celoti glede na to, da ni nobenih amandmajev. Najprej na glasovanje</p>
               <p>Ugotovimo sklepčnost! (45 prisotnih.) Ponovno ugotavljamo sklepčnost! (47 prisotnih.)</p>
               <p>Kdo je za? (36 poslancev.) Je kdo proti? (2 poslanca.)</p>
               <p>Ugotavljam, da je proceduralni sklep sprejet.</p>
               <p>Zato lahko dam zakon v celoti na glasovanje.</p>
               <p>Ugotovimo sklepčnost! (44 prisotnih.) Prosim, preden nadaljujemo glasovanje, vodje in sekretarje poslanskih skupin, da vrnejo v dvorano poslanke in poslance, ki so jo zapustili takoj, ko se je seja začela. Prosim, da se ne prepirate v dvorani. Ne morete imeti besede, ker nismo sklepčni. Nesklepčni smo v tem trenutku postali zato, ker je nekaj poslancev, takoj ko smo začeli glasovati o ratifikacijah, odšlo iz dvorane. Želim, da se vrnejo in zvonim tam, kjer zvoni v hiši. Prosim predsednike in sekretarje, da jih pripeljejo nazaj. Kajti glasovanje o ratifikacijah ni odmor, ampak je glasovanje o ratifikacijah. Ponovno vas prosim, da ugotovimo sklepčnost! Prosim, da ne motite dela, lepo vas prosim, gospod Hvalica. Ni potrebno, saj se bomo lahko jezili na vsakega posebej kasneje. (46 poslancev).</p>
               <p>Kdo je za? (38 poslancev.) Je kdo proti? (4 poslanci.)</p>
               <p>Ugotavljam, da smo ta predlog zakona sprejeli.</p>
               <p>Prehajam k <title>4. TOČKI DNEVNEGA REDA - OBRAVNAVA PREDLOGA ZAKONA O RATIFIKACIJI SPORAZUMA MED VLADO REPUBLIKE SLOVENIJE IN VLADO SLOVAŠKE REPUBLIKE O SODELOVANJU NA PODROČJU ZDRAVSTVA</title>.</p>
               <p>Predlog zakona je v obravnavo zboru predložila Vlada Republike Slovenije. Želi predstavnik Vlade besedo? (Ne.) Predlog zakona je obravnaval Odbor za mednarodne odnose. Želi besedo poročevalec odbora? (Tudi ne.) Želi besedo predstavnik sekretariata? (Prav tako ne.) Želijo besedo predstavniki poslanskih skupin? (Ne.) Besedo dajem poslankam in poslancem. Želi kdo besedo? Ugotavljam, da ne in dajem najprej na glasovanje proceduralni sklep, da glasujemo o zakonu v celoti. Ugotovimo sklepčnost! (43 prisotnih.) Ponovno vas prosim, da ugotovimo sklepčnost! (47 prisotnih.)</p>
               <p>Kdo je za? (41 poslancev.) Je kdo proti? (1 poslanec.)</p>
               <p>Ugotavljam, da smo ta sklep sprejeli.</p>
               <p>In dajem na glasovanje zakon v celoti. Ugotovimo sklepčnost! (48 prisotnih.)</p>
               <p>Kdo je za? (41 poslancev.) Je kdo proti? (Nihče.)</p>
               <p>Ugotavljam, da smo zakon v celoti sprejeli.</p>
               <p>Prehajam na <title>5. TOČKO DNEVNEGA REDA - OBRAVNAVA PREDLOGA ZAKONA O RATIFIKACIJI SPORAZUMA MED REPUBLIKO SLOVENIJO IN KRALJEVINO DANSKO O RAZVOJU GOSPODARSKEGA, INDUSTRIJSKEGA IN TEHNIČNEGA SODELOVANJA</title>.</p>
               <p>Predlog zakona je v obravnavo predložila Vlada. Želi predstavnik Vlade besedo? (Ne.) Predlog zakona je obravnaval Odbor za mednarodne odnose. Želi besedo poročevalec? (Tudi ne.) Želi besedo predstavnik sekretariata? (Prav tako ne.) Želijo besedo predstavniki poslanskih skupin? (Ne.) Besedo dajem poslankam in poslancem. Želi kdo besedo? (Tudi ne.) Dajem na glasovanje sklep, da bomo  o tem zakonu glasovali v celoti, glede na to, da ni vložen amandma. Prosim, da ugotovimo sklepčnost! (50 prisotnih.)</p>
               <p>Kdo je za? (41 poslancev.) Je kdo proti? (Nihče.)</p>
               <p>Ugotavljam, da smo sklep sprejeli in dajem na glasovanje zakon v celoti. Ugotovimo sklepčnost! (50 prisotnih.)</p>
               <p>Kdo je za? (40 poslancev.) Je kdo proti? (Nihče.)</p>
               <p>Ugotavljam, da smo zakon v celoti sprejeli.</p>
               <p>Prehajam na <title>6. TOČKO DNEVNEGA REDA - PREDLOG ZAKONA O RATIFIKACIJI GARANCIJSKE POGODBE MED REPUBLIKO SLOVENIJO IN EVROPSKO INVESTICIJSKO BANKO ZA PROJEKT GRADNJE SLOVENSKIH AVTOCEST A.</title>
               </p>
               <p>Predlog zakona je v obravnavo zboru predložila Vlada. Želi predstavnik Vlade besedo? (Ne.) Predlog zakona je obravnaval Odbor za mednarodne odnose. Želi poročevalec odbora besedo? (Ne.) Želi besedo predstavnik sekretariata? (Tudi ne.) Želijo besedo predstavniki poslanskih skupin? (Ne.) Besedo dajem poslankam in poslancem. Želi kdo besedo? Ugotavljam, da ne in dajem na glasovanje proceduralni sklep, da glasujemo o zakonu v celoti, glede na to, da k njemu ni bil vložen noben amandma. Prosim, da ugotovimo sklepčnost! Ugotovimo sklepčnost! (49 prisotnih.)</p>
               <p>Kdo je za? (42 poslancev.) Je kdo proti? (Nihče.)</p>
               <p>Ugotavljam, da je sprejeto.</p>
               <p>Na glasovanje dajem zakon v celoti. Ugotovimo sklepčnost! (48 prisotnih.)</p>
               <p>Kdo je za? (32 poslancev.) Je kdo proti? (2 poslanca.)</p>
               <p>Ugotavljam, da smo zakon v celoti sprejeli.</p>
               <p>Zaključujem to točko dnevnega reda.</p>
               <p>Prehajam k <title>6.A TOČKI DNEVNEGA REDA - OBRAVNAVA PREDLOGA ZAKONA O SPREMEMBI ZAKONA O NAJEMU POSOJIL IN POROŠTEV ZA NAJETA POSOJILA ZA ODKUP PRIDELKA PŠENICE V LETU 1995</title>.</p>
               <p>Zakon obravnavamo po hitrem postopku. Predlog zakona je v obravnavo zboru predložila Vlada Republike Slovenije. Smo pri hitrem postopku v okviru prve obravnave. Ali želi predstavnik Vlade besedo? (Ne.) Predlog zakona je obravnaval Odbor za gospodarstvo kot matično delovno telo. Ali želi besedo poročevalec matičnega delovnega telesa? Besedo ima gospod Feri Horvat.</p>
            </sp>
            <sp xml:id="SDZ1-Redna-34-1995-07-24.sp24">
               <speaker>FRANC (FERI) HORVAT:</speaker>
               <p>Hvala za besedo, gospod podpredsednik. Spoštovane kolegice in kolegi! Odbor je kot matično delovno telo obravnaval predlog zakona in ga podpira in tudi ne daje nobenega amandmaja, tako da predlagam, da zakon sprejmete. Sprejem tega zakona je potreben zato, da se lahko uresniči zakon, ki smo ga sprejeli pred enim mesecem. Res da se lahko postavi vprašanje, kot se je tudi na odboru, ali to ni bilo možno predvideti že takrat, ko je bil zakon predlagan v sprejem, vendar to bistveno ne vpliva na to, da se sedanjega zakona, kot je bil sprejet, ne more izvajati. Če hočemo uresničiti obvezo države, da odkupuje pšenico, potem je treba sprejeti zakon. Morda naj bi to upoštevala Vlada prihodnje leto, če bo treba še sprejemati podoben zakon, da predvidi vse, kar se lahko zgodi, da ne bo treba zakona tako hitro popravljati. Hvala.</p>
            </sp>
            <sp xml:id="SDZ1-Redna-34-1995-07-24.sp25">
               <speaker>PODPREDSEDNIK DR. LEV KREFT:</speaker>
               <p>Hvala. Ali želi besedo predstavnik sekretariata? (Ne.) Ali želijo besedo predstavniki poslanskih skupin? Pisnih prijav nismo prejeli. Besedo dajem poslankam in poslancem. Ali želi kdo besedo? (Ne.) Zaključujem razpravo v okviru prve obravnave. V drugi obravnavi ni bil vložen noben amandma k temu zakonu, zato predlagam, da razpravljamo in glasujemo o vseh členih skupaj in dajem ta predlog na glasovanje. Ugotovimo sklepčnost! (49 prisotnih.)</p>
               <p>Kdo je za? (41 poslancev.) Je kdo proti? (2 poslanca.)</p>
               <p>Ugotavljam, da smo ta sklep sprejeli.</p>
               <p>V obravnavo dajem vse člene zakona. Ali želi kdo besedo? Ugotavljam, da ne in dajem vse člene zakona na glasovanje. Ugotovimo sklepčnost! (49 prisotnih.)</p>
               <p>Kdo je za? (46 poslancev.) Je kdo proti? (1 poslanec.)</p>
               <p>Ugotavljam, da smo vse člene zakona sprejeli.</p>
               <p>V obravnavo dajem še naslov zakona. Ali želi kdo besedo? (Ne.) Na glasovanje dajem naslov zakona. Ugotovimo sklepčnost! (41 prisotnih.) Ugotovimo sklepčnost! (50 prisotnih.)</p>
               <p>Kdo je za? (37 poslancev.) Je kdo proti? (Nihče.)</p>
               <p>Ugotavljam, da smo naslov zakona sprejeli.</p>
               <p>Ker ni bil vložen v drugi obravnavi noben amandma, se ga ne da vložiti niti v tretji obravnavi, zato dajem na glasovanje zakon v celoti. Ugotovimo sklepčnost! (53 prisotnih.)</p>
               <p>Kdo je za? (46 poslancev.) Je kdo proti? (1 poslanec.)</p>
               <p>Ugotavljam, da smo zakon v celoti sprejeli.</p>
               <p>S tem zaključujem to točko dnevnega reda.</p>
               <p>Za naslednjo, <title>6.B TOČKO - PREDLOG ZAKONA O ZAČASNI OPROSTITVI PLAČILA POSEBNEGA PROMETNEGA DAVKA OD ALKOHOLNIH PIJAČ ZARADI OMEJITVE POSLEDIC ŠKODE, POVZROČENE Z NEURJEM, S TOČO IN BURJO,</title> še nimamo vseh dokumentov, potrebnih za začetek točke. Mislim, da tudi nimamo poročila matičnega delovnega telesa, ker smo jo pač naknadno uvrstili v dnevni red.</p>
               <p>Prehajamo na <title>7. TOČKO DNEVNEGA REDA - OBRAVNAVA PREDLOGA ZAKONA O SPREMEMBAH IN DOPOLNITVAH ZAKONA O SODIŠČIH</title>, ki ga prav tako obravnavamo po hitrem postopku. Predlog zakona je v obravnavo zboru predložila Vlada Republike Slovenije. Ali želi predstavnik Vlade besedo? (Ne.) Predlog zakona je obravnaval Odbor za notranjo politiko in pravosodje kot matično delovno telo. Ali želi besedo? (Ne.) Ali želi besedo predstavnik sekretariata? (Ne.) Ali želijo besedo predstavniki poslanskih skupin? (Ne.) Besedo dajem poslankam in poslancem. Želi kdo besedo? Ja, prosim. Gospod Miroslav Mozetič ima besedo. Izvolite.</p>
            </sp>
            <sp xml:id="SDZ1-Redna-34-1995-07-24.sp26">
               <speaker>MIROSLAV MOZETIČ:</speaker>
               <p>Hvala lepa za besedo. Jaz bi kljub vsemu rad slišal kakšnega predstavnika Vlade, zato bom pri 4. členu sprememb postavil vprašanje. Ta člen predlaga: prvi odstavek 107. člena se spremeni, tako da se glasi: "Vrhovno sodišče odloča o senatu treh sodnikov, o senatu petih sodnikov pa, kadar zakon tako določa." Osnovni tekst je bil: "Vrhovno sodišče odloča o senatu petih sodnikov, senatu treh sodnikov pa, kadar zakon tako določa." Zanima me, zakaj je ta sprememba oziroma kaj je vzrok za to spremembo.</p>
            </sp>
            <sp xml:id="SDZ1-Redna-34-1995-07-24.sp27">
               <speaker>PODPREDSEDNIK DR. LEV KREFT:</speaker>
               <p>Hvala lepa. Boste odgovorili? Gospod Tratnik, državni sekretar v MP, ima besedo.</p>
            </sp>
            <sp xml:id="SDZ1-Redna-34-1995-07-24.sp28">
               <speaker>JOŽE TRATNIK:</speaker>
               <p>Hvala lepa za besedo. Odgovoril bi na vprašanje gospoda poslanca. Gre za operativno delovanje Vrhovnega sodišča, da odloča nenačeloma v senatu petih sodnikov ampak v senatu treh sodnikov, razen takrat, kadar gre za pomembnejše zadeve in procesni zakon posebej določa v senatu petorico. Gre za to, da ne bi bilo preobremenitev dela sodnikov, da ne bi imeli prevelike sistemizacije, ki ni potrebna samo zaradi tega formalnega zadržka in da lahko tudi bolj operativno v času vikendov, počitnic ukrepa in odloča senat treh sodnikov. Seveda, tam pa, kjer je posebej določeno, da mora biti petorica, je pa vedno petorica. Hvala lepa.</p>
            </sp>
            <sp xml:id="SDZ1-Redna-34-1995-07-24.sp29">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne in zaključujem prvo obravnavo znotraj hitrega postopka. Prehajamo k drugi obravnavi, ugotavljam, da je gospod Lavrinc umaknil svoj amandma, tako da imamo samo amandma k prvemu členu zakona. Predlagam, da seveda, razen prvega člena, o vseh ostalih členih razpravljamo in glasujemo skupaj in dajem ta proceduralni sklep najprej na glasovanje. Ugotovimo sklepčnost! (48 prisotnih.)</p>
               <p>Kdo je za? (28 poslancev.) Je kdo proti? (2 poslanca.)</p>
               <p>Ugotavljam, da smo ta proceduralni sklep sprejeli.</p>
               <p>Dajem najprej v obravnavo 1. člen zakona in amandma, ki ga je vložil gospod  Sašo Lap. Ta se glasi: v novi četrti alinei se številka 6 nadomesti s številko 10. Odbor ne podpira tega amandmaja. Želi kdo besedo? Ugotavljam  da ne in dajem ta amandma na glasovanje. Ugotovimo sklepčnost! (45 prisotnih.) Ponovno vas prosim, da ugotovimo sklepčnost! (54 prisotnih.)</p>
               <p>Kdo je za? (10 poslancev.) Je kdo proti? (24 poslancev.)</p>
               <p>Ugotavljam, da ta amandma ni bil sprejet.</p>
               <p>Dajem na glasovanje prvi člen v celoti. Prosim, da ugotovimo sklepčnost! (44 prisotnih.) Ponovno vas prosim, da ugotovimo sklepčnost! (51 poslancev.)</p>
               <p>Kdo je za? (30 poslancev.) Je kdo proti? (4 poslanci.)</p>
               <p>Ugotavljam, da smo prvi člen sprejeli.</p>
               <p>Dajem v obravnavo vse ostale člene zakona, to so še štirje. Želi kdo besedo? Ugotavljam da ne in dajem na glasovanje ostale člene zakona. Ugotovimo sklepčnost! (49 prisotnih.)</p>
               <p>Kdo je za? (35 poslancev.) Je kdo proti? (2 poslanca.)</p>
               <p>Ugotavljam, da smo vse ostale člene sprejeli.</p>
               <p>Dajem v obravnavo in na glasovanje še naslov zakona. Želi kdo besedo? Ugotavljam, da ne in dajem naslov zakona na glasovanje. Ugotovimo sklepčnost! (53 prisotnih.)</p>
               <p>Kdo je za? (40 poslancev.) Je kdo proti? (2 poslanca.)</p>
               <p>Ugotavljam, da smo tudi naslov zakona sprejeli.</p>
               <p>Ker ni bil sprejet noben amandma, ni možno vlagati amandmajev v tretji obravnavi. Zato dajem zakon v celoti na glasovanje. Ugotovimo sklepčnost! (54 prisotnih.)</p>
               <p>Kdo je za? (34 poslancev.) Je kdo proti? (5 poslancev.)</p>
               <p>Ugotavljam, da smo zakon sprejeli.</p>
               <p>S tem zaključujem to 7. točko dnevnega reda.</p>
               <p>Pri 8. točki dnevnega reda, tisti, ki ste prebrali poročilo matičnega delovnega telesa, ste videli, da čaka na vladno stališče, zato seveda tega zakona tudi še ne moremo obravnavati. Ko bomo prejeli stališče Vlade, bomo prejeli potem na tej osnovi tudi dodatno poročilo matičnega delovnega telesa.</p>
               <p>Zato prehajam k <title>9. TOČKI DNEVNEGA REDA - OBRAVNAVA PREDLOGA ZAKONA O PREDPISANI OBRESTNI MERI ZAMUDNIH OBRESTI IN TEMELJNI OBRESTNI MERI</title>, tudi ta zakon obravnavamo po hitrem postopku. Predlog zakona je v obravnavo zboru predložila Vlada Republike Slovenije. Želi predstavnik Vlade besedo? (Ne.) Predlog zakona je obravnaval Odbor za finance in kreditno-monetarno politiko, kot matično delovno telo. Želi poročevalec odbora besedo? Besedo ima gospod Janez Kopač. Izvolite.</p>
            </sp>
            <sp xml:id="SDZ1-Redna-34-1995-07-24.sp30">
               <speaker>JANEZ KOPAČ:</speaker>
               <p>Hvala lepa. Zakon smo obravnavali dvakrat zaradi precejšnjih pripomb, tako Združenja bank Slovenije kot Sekretariata za zakonodajo in pravne zadeve in se potem naknadno, po posvetovanju tudi z Banko Slovenije, odločili za vrsto amandmajev, ki predrugačijo ali predvsem črtajo posamezne člene prvotnega predloga zakona. Tako smo spremenili besedilo 2. člena, črtali 3. člen, 7. člen in 8. člen. To so vsi členi, ki so posegali v zakon o obligacijskih razmerjih, tako da je sedaj zakon res bolj primeren za obravnavo in sprejem po hitrem postopku, njegova bistvena prednost pa je, da revalorizacijo zamenjuje s tako imenovano temeljno obrestno mero, na katero se pripisuje potem zamudne obresti.</p>
               <p>Za zamudne obresti je predvidena precej natančno določena dinamika, kako naj bi se gibale v skladu s temeljno obrestno mero. Vsekakor pa je to zakon, ki ga gospodarstvo pričakuje, saj bo ukinil sedaj zares nerealno visoko zamudno obrestno mero, ki je, taka kot je, bila potrebna v času visoke inflacije, dandanes pa za stabilizacijo gospodarskih razmer ni več potrebna. Predlagam, da zakon sprejmete, skupaj z amandmaji odbora, na katere imamo tudi soglasje Banke Slovenije, Združenja Bank in Sekretariata za zakonodajo in pravne zadeve. Hvala lepa.</p>
            </sp>
            <sp xml:id="SDZ1-Redna-34-1995-07-24.sp31">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi besedo predstavnik sekretariata? (Ne.) Želijo besedo predstavniki poslanskih skupin? Prosim, gospod Tone Peršak, izvolite.</p>
            </sp>
            <sp xml:id="SDZ1-Redna-34-1995-07-24.sp32">
               <speaker>ANTON PERŠAK:</speaker>
               <p>Spoštovane poslanke in poslanci! Zelo na kratko bi rad povedal to, da iz razloga, ki je bil ravnokar omenjen, to je, da gospodarstvo težko pričakuje ta zakon, vsi pa vemo, kakšne posledice so te zamudne obresti prinesle za nekatera podjetja v zadnjih letih, da so dolgovi, ki so nominalno znašali toliko in toliko, narasli tudi za po šest, sedemkrat v nekaj letih in to v zadnjem času že ne več realno - to je razlog, zakaj mislimo, da je pametno ta zakon podpreti. Čeprav je po drugi strani treba reči, da je nemogoče, da se tak zakon, ki ima tako pomembno vlogo, sprejema po hitrem postopku in pomeni tako veliko sistemsko spremembo. Tako da bomo, v tem primeru šli proti svojemu siceršnemu načelu, da nasprotujemo hitrim postopkom v takih primerih, ko gre za tako pomembne odločitve prav zaradi teh posledic, s katerimi se vsak dan srečujemo, sicer pa ponovno poudarjam. Gre za zakon, ki v nobenem primeru ne bi smel iti po hitrem postopku.</p>
            </sp>
            <sp xml:id="SDZ1-Redna-34-1995-07-24.sp33">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo v imenu poslanskih skupin? Izvolite gospod Frim.</p>
            </sp>
            <sp xml:id="SDZ1-Redna-34-1995-07-24.sp34">
               <speaker>STANE FRIM:</speaker>
               <p>Hvala. V poslanski skupini podpiramo določbe zakona in tudi te amandmaje, ki ta zakon spravljajo samo na materijo, ki se tiče zamudnih obrestnim mer. S tem se  zamudne obrestne mere tudi ustrezneje korigirajo, znižajo in tako povzročajo nekoliko manj problemov kot do sedaj v gospodarstvu. Vendar ugotavljamo, da je Vlada imela pri pisanju tega zakona nekoliko širši cilj, tudi posegati na tisto področje obrestnih mer, ki jih med poslovnimi partnerji, kjer gre za, če bi jih tako označili, oderuške obrestne mere.</p>
               <p>Žal je Vlada imela prevelike ambicije in želela po hitrem postopku strpati obe področji, zamudne obrestne mere in te oderuške v en zakon. Žal to ne gre. Zato bi ob tej priložnosti dejal, da naj Vlada le prouči, ali ni ustrezno sprejeti  zakon, ki bi določal, oziroma urejeval področje oderuških obrestnih mer, predvsem tam, kjer gre tudi za potrošnike ne samo med pravnimi osebami, ampak tudi v razmerju do fizičnih oseb, saj je zakon o obligacijskih razmerjih, ki govori o tej materiji, na tem področju nekoliko ohlapen. V praksi dejansko prihaja, ob pogojih, ki so marsikdaj zelo slabo določeni, konec koncev potrošniki ali pa fizične osebe nasedajo takšnim kot ugodnim ponudbam, kasneje, ko pa prispevajo zneske v plačilo, pa vidijo, kako drago so plačali. Nekaj zadev sicer konča potem na sodiščih, vendar zato je moj poziv oziroma naše poslanske skupine ta, da Vlada preuči sodno prakso na tem področju, koliko obligacijskega razmerja oziroma zakon o obligacijskih razmerjih ureja to, in mislim pa, da obstaja potreba, da se ta materija oderuških obresti uredi v posebnem zakonu. Hvala.</p>
            </sp>
            <sp xml:id="SDZ1-Redna-34-1995-07-24.sp35">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo v imenu poslanske skupine? Ugotavljam, da ne in dajem besedo poslankam in poslancem. Želi kdo besedo? Gospod Marjan Poljšak, izvolite.</p>
            </sp>
            <sp xml:id="SDZ1-Redna-34-1995-07-24.sp36">
               <speaker>MARIJAN POLJŠAK:</speaker>
               <p>Pričakoval sem vsaj malo večjo diskusijo ob tej priložnosti in če večje diskusije ni, bom prispeval vsaj krajšo diskusijo na račun oderuštva. Poglejte, tukaj je postavljeno, oderuške obresti. Kaj so to oderuške obresti? Na zahodu je temeljna postavka to, da ko je obrestna mera večja kot 12%, kar je več, je oderuštvo. Poglejte, do sedaj je bilo tako, da je stari Uradni list, jugoslovanski, določal R+20%, kasneje, v času Demosove Vlade, torej leta 1992, tukaj piše Uradni list 14/92, kasneje, tudi 13/93, to ni več Demosova Vlada, so postavili postavke, da je obrestna mera zamudnih obresti R+30%, R+25%. V praksi vemo vsi, da se je dogajalo, da so bile obrestne mere tudi višje, oderuške, do 60%, tudi več. Mislim, nimam ne vem koliko podatkov, ampak s tem vem, smo vsi seznanjeni in s temi polemikami, ki so bile s tem v zvezi, pa z dejstvi, smo tudi seznanjeni.</p>
               <p>Kakšen je bil namen tega oderuštva? Namen oderuštva, razen Markovi}eve zakonodaje, ki je imela namen to, da se nekdanja partijska nomenklatura polasti čimveč družbene lastnine, je tudi namen oderuštva, to je bila politika in o tem bi lahko kdo kaj spregovoril. Namen, da je Vlada, oblast, ta Vlada, bi rekel navidezno Demonsova Vlada, navidezno ljudska Vlada dejansko omogočala oderuštvo v državi. Dobro, recimo če odpišemo to, da je Banka Slovenije tudi imela relativno oderuške obresti za denar, ki ga je posojala. To je bilo za namen države. S tem se ni mogel nihče okoristiti, s tem se je okoristila država. Recimo, da to oderuštvo odpišemo.</p>
               <p>Gremo naprej na oderuštvo, za interese bank. Nekateri opravičujejo to oderuštvo s tem, češ, včasih je bila pa inflacija bistveno višja, kakor so bile obrestne mere, to je pred 10, 20 leti in zato morajo banke nekaj pridobiti. Jaz se s tem ne strinjam. Bistvu oderuštva, ki se je zgodilo v bližnji pretekli zgodovini, ki se še danes dogaja, torej danes je zelo pomanjšano, bistveno tega oderuštva je, da se sanira banke. Prvi namen, dva namena. Prvi namen, da se sanira banke. V redu, če je oderuštvo, da se sanira banke, zakaj se sanira banke. Poglejte, vemo, v vodstvo bank se je usidrala nekdanja nomenklatura, partijska nomenklatura, zopet, da uporabim ta izraz, da ne bom uporabil hujših izrazov, se je usidrala. Banke še niso bile lastninjene, ampak oni jih imajo nekako v rokah, v lastnini jih še nimajo, ampak računajo, kako jih bodo lastninili, ali, da bodo postali res privatni lastniki ali bodo na drugi, indirektni način obvladovali banke. Se pravi banke, prvi namen oderuštva v Sloveniji je to, da se banke sanirajo z daljnim ciljem in željo, mislim, ki jo očitno peljejo, zdaj niso prišli še s predlogom zakona, kako se bodo banke lastninile, ne vem, kako jim bo šlo to skozi parlament, upam, da jih bomo ustavili, ampak računajo, da bodo s tem postali pač lastniki ali pa večinski lastniki, ali pa vsaj, da bodo kontrabilirali večinski delež bank in s tem bodo pridobili pač materialno osnovo za svojo politično oblast. To je en namen oderuštva.</p>
               <p>Drugi namen oderuštva je pa spraviti to gospodarstvo čimbolj na kolena, ali oslabiti podjetja, da bodo imela čim nižjo vrednost ali jih celo spraviti v stečaj. Marsikatero podjetje v Sloveniji je šlo v stečaj zaradi oderuških obresti. In kar je šlo v stečaj, je bilo prodano po zelo nizki ceni tujcu, domačim, prikritim bodočim lastnikom in tako naprej. Se pravi, drugi efekt. In to zopet, kot da nobenega ne bi nič brigalo. Se pravi, namen tega oderuštva, se pravi drugi namen, tukaj piše recimo, Vlada razlaga: veljavna ureditev poudarjeno odraža potrebo po zaščiti upnikov pred inflacijo. Ne upnikov pred inflacijo, potem bi bile nižje obresti. Mislim, to je malo ... Ali pa denarne obresti na pokazateljih in domačih cen in na tečajih tuje valute. Izgovarja se na gibanje cen. R se je ravnal po gibanju cen. Ampak dejansko R, R je bil tudi način ropanja. Zanimivo črka R, način odiranja gospodarstva. Rajši bi videl, da bi bila diskusija večja, ne bom vas več s tem motil. In zato sem v ta zakon oziroma bom vložil sedaj amandma. Recimo, sedaj ne vlagam amandmaja, ampak samo komentiram. V 7. členu je napisano tako: "Če je dogovorjena obrestna mera višja od predpisane obrestne mere zamudnih obresti za denarne obveznosti iz obligacijskih razmer na dan in nastanka obveznosti in tako dalje, se takšen dogovore šteje za oderuško pogodbo." Se pravi tukaj, saj tudi piše v razlagi na začetku, ki ste jo verjetno prebrali, vpeljuje se pojem in pa obstoj oderuštva. Se priznava, da obstaja oderuštvo. Se pravi od tega trenutka, razen če upnik dokaže in tako naprej. Se pravi, če so pa pogodbe drugačne, potem pa je lahko tudi mera višja. Se pravi, oderuška. Predlagam amandma, ker se ta nadaljni tekst izključuje, če pogodba nastane. To so škodljive pogodbe. Recimo v preteklosti so se dogovorili, recimo v podjetju, kjer so mu nastavili oderuške obresti. Lahko se je iz finančnega inžiniringa nekdo dogovoril. Tako imenovani finančni inženiring in posredna kraja podjetja. Lahko so se dogovorili. Jaz sem za to, da se nadalji tekst, tisti, ki določa izjeme, češ, to je pa lahko oderuško, da se to črta. Tak amandma bom dal. Če bom imel čas, do tistega trenutka bom napisal še en amandma, ali pa bom napisal sklep, kjer je treba za nazaj pogledati, če so bile oderuške obresti sploh oderuške obresti. Ampak super oderuške obresti. Preko določene obrestne mere. Če je bilo določeno R + 20, ali pa R + 25, ali pa R + 30, ampak če je bilo R + 50, ali pa 60, kaj pa tisto naprej. Tisti, ki so začeli te spore, so sploh izgubili veselje, da bi te spore peljali do konca. Kakšen pomen ima v našem gospodarstvu ali pa v naši stvarnosti to. In jaz bi zadeve, tudi tiste za nazaj, ki so bile preko procentov, ki so bili določeni v prejšnjih zakonih, ki so še sedaj veljavni zakoni, ki še vedno veljajo, menim, da bi tisto ravno tako morali smatrati za oderuške obresti. Želim si, da bi še nekdo debatiral na to temo. Hvala.</p>
            </sp>
            <sp xml:id="SDZ1-Redna-34-1995-07-24.sp37">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo od poslank in poslancev? Prosim, gospod Mozetič, potem pa še gospod Feri Horvat.</p>
            </sp>
            <sp xml:id="SDZ1-Redna-34-1995-07-24.sp38">
               <speaker>MIROSLAV MOZETIČ:</speaker>
               <p>Hvala lepa za besedo. Ja, predvsem želim, da bi predlagatelji res ta zakon malo bolj obrazložili. Če berem to zadevo in se spominjam na tisto obdobje različnih obresti in pravd, ki so bile vezane na obresti, pridem do sklepa, da ta zakon praktično ne ureja nič in ne bo nič naredil na tem področju. Mi uvajamo tukaj predpisano obrestno mero, ki bi bila nek nadomestek za zakonite zamudne obresti, vendar je ta obrestna mera prepuščena dogovoru strank. To pomeni, da se lahko dogovorijo tudi višje obresti. To je ena zadeva. To ni običajno v normalnih pravnih sistemih, da bi bile zamudne obresti na tak način prepuščene dogovarjanju. Je pa verjetno to potrebno zaradi tega, ker pravi, da je v bistvu to temeljna obrestna mera, povečana za določen odstotek, temeljna obrestna mera je pa tukaj v bistvu revalorizacija, ki jo določi Banka Slovenije. To pomeni, da v bistvu poleg zamudnih obresti urejamo tudi revalorizacijo in v 5. členu celo določamo pogoje, kdaj se lahko uporabi revalorizacija in kdaj se ne sme uporabiti, torej, se uporabi ta nominalizem in tam govori o dogovorjenih obrestih. To pomeni, da uvajamo spet neke dogovorjene obresti, pogodbene obresti, ki jih pa v 7. členu, čeprav tukaj vidim, da je dan amandma, vendar glede na osnovni zakon, je 7. člen spet vpeljal sistem, da ne sme biti dogovorjena obrestna mera višja od predpisane obrestne mere zamudnih obresti, sicer je to oderuška. Sploh si ne predstavljam, kako bo sistem obresti, prvič, pogodbenih obresti - vemo, kaj so pogodbene obresti - ne glede na revalorizacijo, ki bi bilo bolj prav, da bi jo reševali kje drugje in na kakšen drugačen način in vezano na zamudne obresti.</p>
               <p>Glede na amandma 7. člen črtamo, kar pomeni, da je dogovorjena obrestna mera prepuščena trgu. Predpisana obrestna mera zamudnih obresti, v kolikor ne bo dogovorjena drugačna, je pa predpisana, ki bo praktično nekoliko višja od revalorizacije. Teh zadev ne morem spraviti v tako relacijo, v tak odnos, da bi bil prepričan in da bi bilo jasno, če izhajam zdaj iz vidika, da sem pravni zastopnik nekega podjetja, ki sklepa tako pogodbo, ali, ki se bo potem v sporu pravdalo za obresti, ker ta zakon vnaša po mojem mnenju samo zmedo, zato prosim, da se bolj precizno in bolj jasno ta sistem, ki je tukaj predlagan v tem hitrem postopku, da bi ga rešili, obrazloži. Ker to, kar sem tukaj v tem zakonu prebral, ne bo ta zakon na tem področju - če že ne bo vnesel nove zmede - čisto nič pomagal v tisto smer, v katero je bilo verjetno mišljeno, da bi se vnesel določen red. Razen, če je namen tega zakona, ki temelji v celoti na 4. in 5. členu, ki praktično predpisuje revalorizacijo in tudi pogoje, pod katerimi se ta zadeva uporablja. Obrestna mera pa ostaja še naprej, jasno, trgu in če ostane obrestna mera še naprej trgu, potem mi ni jasno, na kakšen način se je predlagatelj odločil, da bo zamudne obresti na tak način predpisal, ker bodo dejansko zamudne obresti v tem primeru, če ne bodo dogovorjene, nižje od pogodbenih obresti. To pa že po obligacijskem zakonu še naprej tečejo pogodbene obresti. Ta zadeva je nekoliko zmedena, po mojem mnenju, in v resnici prosim, da se zelo natančno opredeli namen tega in tudi samo rešitev, ki je predlagana.</p>
            </sp>
            <sp xml:id="SDZ1-Redna-34-1995-07-24.sp39">
               <speaker>PODPREDSEDNIK DR. LEV KREFT:</speaker>
               <p>Hvala. Besedo ima gospod minister za finance, Mitja Gaspari. Izvolite.</p>
            </sp>
            <sp xml:id="SDZ1-Redna-34-1995-07-24.sp40">
               <speaker>MAG. MITJA GASPARI:</speaker>
               <p>Gospod podpredsednik, gospe in gospodje poslanci! Poskušal bom odgovoriti na vsa vprašanja, ki jih je postavil gospod Mozetič. Najprej bi odgovoril, da zakon ni zmeden v tem smislu, ampak ima svojo rdečo nit in jo bom še enkrat ponovil.</p>
               <p>Gre za dve stvari. Treba je iti nekaj let nazaj, v bivšo Jugoslavijo, ko se je način določanja zamudne obrestne mere in tudi njegova sistemska ureditev v zakonu o obligacijskih razmerjih spreminjala. Spreminjala se je v fazi izrazito visoke inflacije oziroma hiperinflacije, to je bilo leta 1988, ko je bila mesečna stopnja inflacije, začela se je okrog 30%, končala pa se je, kot veste, konec leta 1989 s 60% na mesec. Takrat se je ugotovilo, da so stranke v pogodbenih razmerjih oškodovane, če bi se držale tistega, kar je tedaj vseboval zakon o obligacijskih razmerjih in to je predvsem nominalizem v dinarskih oziroma takratnih dinarskih pogodbah, in seveda zamudne obresti, ki so bile takrat določene na drugačen način, kot je potem zakon o obligacijskih razmerjih oziroma poseben zakon določal. Od takrat je minilo šest let, inflacija je padla s 60% na mesec oziroma 30% na mesec, na 0,5 oziroma 0,6% na mesec. Imamo zakon, ki govori o zakonu o obrestih zamudnih obresti, ki naj bi se spreminjal, kadar se spreminja razmerje z zakonsko dikcijo. To se pravi, vedno bi bilo potrebno sprejeti zakon o spremembah in dopolnitvah zakona, ki bi spremenil samo stopnjo, če bi želeli stopnjo spremeniti. Sedanja stopnja je, kot vse te, je računana na revalorizacijskem faktorju plus ta trenutek 25%.</p>
               <p>Želja v zakonu je bila dvojna. Prvič, normalnejše urediti odnos do urejanja politike zamudnih obresti. Konec koncev tudi zamudne obresti so politika. Drugič, urediti vprašanje revalorizacije v Sloveniji na ustrezen način. Ta trenutek je revalorizacija urejena s pogodbenim običajem oziroma pogodbenim pravom, kar pomeni, da ni nikjer nobenega predpisa, ki bi ta trenutek v državi Sloveniji urejal področje revalorizacije, razen slovenskih računovodskih standardov, ki govorijo, kdaj se dosegajo hiperinflacijske razmere in kdaj je takšna revalorizacija oziroma indeksacija potrebna po standardih. Takšnih pogojev ta trenutek v Sloveniji ni, ki bi zahtevali to vrsto revalorizacije, vendar se pri nas revalorizacija uporablja na vse vrste pogodb, tako na dnevno kot na več letno. Če pogledate medbančne pogodbe ta trenutek, čeprav trajajo manj kot en mesec, imajo klavzulo revalorizacije, kar je nesmisel samo po sebi. Konec koncev, klavzula revalorizacije se uporablja v pogodbah doma in v svetu zaradi tega, ker daje neko stabilno informacijo, ki omogoča racionalno ekonomsko odločanje v nestabilnih cenovnih inflacijskih razmerjih. Znotraj enega meseca ni podatka, ki bi to omogočal, ker je podatek o revalorizaciji mesečen, medtem ko je takšna vrsta podatka, če bi jo uporabljali možna, če bi uporabljali dnevni tečaj slovenskega tolarja, ki se dnevno spreminja in je v tem primeru smiselna uporaba devizne klavzule, če bi že šli na takšno argumentiranje, medtem ko je klavzula tolarske revalorizacije nesmiselna znotraj 30 dni, ker se podatek spreminja vsak mesec, enkrat na 31 dni in je jemanje uporaba te klavzule znotraj enega meseca sama po sebi definicijsko nesmiseln, čeprav se uporablja. To je drugo.</p>
               <p>To se pravi, da smo hoteli v tem zakonu rešiti, dva vsebinsko med seboj povezana problema. Prvič, na sistematičen način urediti vprašanje revalorizacije. Lahko povem potem še nekaj več in drugič, s tem povezano vprašanje zamudnih obresti iz pogodb. Glede na to, da razprava v parlamentu ni bila naklonjena ureditvi, ki govori o oderuških obrestih, čeprav smo potem naknadno ugotovili v sami razpravi v parlamentu ob drugem primeru, da taka posebna definicija obstaja v stanovanjskem zakonu za oderuške najemnine, kar zopet ni rešitev, ki bi bila globalna s stališča zakona o obligacijskih razmerjih. Ampak, to pustimo zdaj ob strani, ker smo se kot Vlada prilagodili mnenju zakonodajno-pravne komisije parlamenta, da to v tem zakonu ne more biti, bo pa to moral urediti ustrezen zakon o obligacijskih razmerjih, če želimo člen, ki o tem govori, v tistem zakonu dejansko spraviti v neko empirično realnost.</p>
               <p>In drugič, kako se določa temeljna obrestna mera, ki je zdaj stopnja revalorizacije. Temeljna obrestna mera je naziv za revalorizacijo, to se pravi zakon ne upošteva več prakse, ki se uveljavlja, da je to podatek preteklega meseca, ampak je to podatek, ki ga na osnovi metodologije izračuna Banka Slovenije kot vrhovna institucija na področju finančnega sistema, ki daje možnost fleksibilnosti. Zakaj? Iz preprostega razloga, ker inflacija postopoma pada v Sloveniji, kot vidite, iz meseca v mesec oziroma iz leta v leto in je držanje preteklega meseca v takih razmerah, ko uporabljamo pri nas kot neke vrste osnovni podatek za indeksacijo indeks cen na drobno, ki je nedesezoniran, to se pravi, ki ni očiščen slučajnih in sezonskih vplivov, pomeni uporaba preteklega meseca izrazite fluktuacije v tem indeksu. Recimo april izredno znižanje, oktober izredno povišanje. To ustvarja zelo sistematične špekulacije v gospodarstvu, ker subjekti v gospodarstvu točno vedo, kdaj bo indeks po definiciji padel in kdaj bo indeks po definiciji zrasel, to je zaradi tarife električne energije, kot jo imamo v Sloveniji in ki se neočiščena uporablja v indeksu cen na drobno. V tem členu zdaj govorimo oziroma v tem zakonu govorimo prvič, da je temeljna obrestna mera tista obrestna mera, ki jo izračuna Banka Slovenije v skladu z metodologijo, ki jo mora objaviti v Uradnem listu. Ta trenutek je ta temeljna obrestna mera, kot veste, trimesečno povprečje stopenj rasti cen na drobno v preteklih treh mesecih. Bom rekel, aritmetično sešteta in deljena s tri, to se pravi, da gre za navadno sredino, in ta se uporablja že od meseca maja oziroma junija naprej.</p>
               <p>V bodoče je ideja Centralne banke in tudi Ministrstva za finance, ki to podpira, da bi se to povprečje začelo podaljševati iz treh mesecev na več in se s tem v bistvu na nek način normalizira tisti faktor, ki ga uporabljajo subjekti v svojih poslovnih odločitvah oziroma pogodbah, pa tudi, ko uporabljajo ta podatek za revalorizacijo oziroma za ustrezno popravljanje bilanc stanja in uspeha, v skladu z računovodskimi standardi. Se pravi, s tega stališča ne vidim nobenega resnega problema pri določanju temeljne obrestne mere oziroma bo urejeno preprosto s stopnjo revalorizacije.</p>
               <p>Drugo vprašanje, ki je v tem zakonu rešeno, je vprašanje postopne dezindeksacije gospodarskih, finančnih pogodb. Ne samo gospodarskih, v bistvu finančnih pogodb. Za kaj gre? Indeksacija, kot sem jo prej omenil, ki je nesmiselna za sebe, to se pravi po definiciji, indeksacija znotraj tekočega meseca, ki ravno tako oziroma v naši praksi obstaja, kot sem že prej omenil in imate zato lahko imperične dokaze. Zakaj, sem povedal? Za to je prvi korak v dezindeksaciji. Zakaj pa sploh govoriti o dezindeksaciji? Iz preprostega razloga, ker je indeksacija v bistvu na nek način potrebna takrat, ko se cene hitro spreminjajo, predvsem, ko seveda hitro rastejo in ko ta hitra rast ni enaka na vseh področjih. To se pravi, ko gre za relativne velike razlike med posameznimi relativnimi cenami v gospodarstvu. Takrat se lahko zaradi tega seveda mnogo izgubi, samo zaradi tega, če se dovolj hitro ne reagira in zaradi tega se v inflacijskih gospodarstvih poizkuša ohranjati vrednost denarja tudi na ta način, ker mu kupna močna sicer močno pada, za različne imetnike denarja. V tem primeru, ko inflacija stabilno pada in ko je to padanje že daljši rok, to se pravi od leta 1991, je nesmiselno vztrajati na formalni indeksaciji v rokih enega meseca. To se pravi, prvi korak v dezindeksiranju slovenskega gospodarstva in finančnih pogodb je v zakonu predlagana za pogodbe do enega meseca. Prej sem povedal, zakaj je to tudi po definiciji nesmiselno.</p>
               <p>Drugo, ko bodo ustvarjeni pogoji dolgoročnejše stabilnosti, ki mora trajati leto, dve, se naslednji korak v dezindeksaciji finančnih pogodb lahko nadaljuje in je zelo verjetno, da bi se lahko dezindeksirali instrumenti tja do enega leta. Težko bo v Sloveniji in v teh razmerah, v katerih Slovenija je, tudi sicer geopolitično računati, da so lahko dolgoročnejše pogodbe brez take klavzule, iz razlogov, ki niso samo ekonomski, pa tudi primerljivo v drugih državah boste našli precej primerov, ko na kratek rok ni nobene indeksacije in ko so srednjeročne ali pa dolgoročne finančne pogodbe indeksirane. To govori 5. člen in upam, da je v skladu s tistim, kar sem prej povedal.</p>
               <p>Ko gre za obrestne mere zamudnih obresti, skušamo to urediti sistematično v enem zakonu z urejanjem vprašanja dezindeksacije oziroma revalorizacije, ko pravimo, da je treba na nek sistematični, stabilni način povezati zamudno obrestno mero z neko obrestno mero, ki je referenčna v sistemu. Ta trenutek nismo imeli nobene referenčne obrestne mere v sistemu v zdajšnjem zakonu o zamudnih obresti, ampak smo rekli: "Revalorizacija plus", potem smo pa dvignili prst - v oceni je to 25. V tem trenutku menimo zaradi tega, ker se normalizira finančni sistem, da je referenčna obrestna mera eskontna stopnja Banke Slovenije, povečana za ustrezno število odstotnih točk oziroma odstotkov glede na to temeljno obrestno mero, ki naj bi uravnavala vse ostale obrestne mere v sistemu, pri čemer je Banka Slovenije zelo pomemben igralec na tem trgu, ko gre za uravnavanje obrestnih mer. Gre za takšno obrestno mero, ki je višja od povprečnih ali večine obstoječih efektivnih obrestnih mer, ki se uporabljajo v bančnem sistemu, sicer izgubi svoj smisel kot zamudna obrestna mera. Prilagodili smo se tudi zahtevam Zakonodajno-pravne komisije, ki je rekla, da ne glede na to, da država tega ne bi izkoriščala, mora biti zamudna obrestna mera enaka za komercialne pogodbe in za državne obveznosti, to je davke in prispevke, ko gre za njihovo neredno plačevanje in smo to zadevo v amandmajih tudi popravili. Določili smo, da mora biti v tem trenutku ta zamudna obrestna mera, kot ste videli, temeljna obrestna mera plus 18%, od zdaj naprej, da ne bo treba vedno spreminjati zakona oziroma, če se želi, se lahko tudi zakon spremeni, da je to toliko in toliko procentnih točk oziroma procentov nad eskontno stopnjo. Ko se spremeni eskontna stopnja, se s tem avtomatično prilagodi tudi obrestna mera zamudnih obresti, ker je eskontna stopnja Banke Slovenije referenčna stopnja, ki jo določa Banka Slovenije. Določa jo pa v skladu s politiko obrestnih mer, ki se dogajajo na finančnem trgu. Zveza med zamudno obrestno mero in pa eskontno stopnjo je smiselna, stabilna in konec koncev, omogoča relativno nemoteno prilagajanje, ko bo prihajalo do tega prilagajanja pri zamudnih obrestnih merah, čeprav ne bo prihajalo vsak mesec. To je drugi element, ki je pomemben v tem primeru, zaradi tega se je 8. člen zakona tudi prilagodil.</p>
               <p>Izločili smo tudi določilo, čeprav menimo, da bi bilo vsebinsko utemeljeno, pa smo zopet upoštevali stališče Zakonodajno-pravne komisije, da bi se moralo ustaviti pri pripisovanju oziroma računanju zamudnih obresti na glavnico, ko to doseže dvakratno vrednost revalorizirane glavnice. Če zdaj razmislite in to obrnete empirično, boste ugotovili, da je dvakratna realna vrednost glavnice pri obrestni meri oziroma inflaciji, ki je na leto pod 10% in če je obrestna mera nekaj indeksnih točk nad tem, bi rabili zato, da bi to dosegli, približno - če rečemo, da to ni navaden račun - 5 do 6 let. Zato naj bi bilo smiselno, da postavimo kapico, se pravi, zgornjo mejo za priračunavanje pri pripisovanju obresti, da bi hkrati prisilili tudi sodne organe oziroma pravosodje, da gospodarske postopke oziroma postopke, ki so vezani na gospodarske pogodbe, predvsem pa na finančne pogodbe, obravnavajo hitro in učinkovito, sicer bodo vsi drugi zakoni, ki bodo zdajle prišli v parlament - to je predvsem zakon o izvršilnem postopku, spremenjen in dopolnjen zakon o obligacijskih razmerjih - irelevantni, če se bo recimo upnik, ki bo zavarovan z ustreznim instrumentom, to je menica, ček in druge oblike finančnih zavarovanj, moral na sodiščih pogajati oziroma tožiti in čakati na razsodbe leto, dve, tri. Tako gospodarstvo ne more delovati, ker je finančni instrument namenjen temu, da se na sodišču, ko je enkrat podpisan s strani dolžnika, tudi hitro lahko vnovči, sicer takega instrumenta upnik ne rabi. Zato mislim, da je izrazito pomemben zakon, ki prihaja, to je zakon o izvršilnem postopku, ki bo moral obrniti optiko razmišljanja od dolžnika k upniku, sicer o tistem, kar se piše zadnje čase po časopisih o finančni disciplini, ne bo moč govoriti, ker sta osnova finančne discipline dva zakona in to je zakon o stečaju in zakon o izvršilnem postopku.</p>
               <p>Mislim, da smo od zakona očistili tistih zadev, ki so motile predvsem Zakonodajno-pravno komisijo in nekatere druge pravnike in da takšen, kakršen je sedaj, zadovoljuje kriterije racionalnosti in pa jasnosti v reševanju problemov, ki se jih navedel na začetku. Hvala.</p>
            </sp>
            <sp xml:id="SDZ1-Redna-34-1995-07-24.sp41">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne. Ja, gospod Poljšak, izvolite. Hkrati pa bi ponovno prosil, da se zagotovi sklepčnost, ker slej ko prej bomo zelo hitro začeli ponovno sklepati o tem zakonu.</p>
            </sp>
            <sp xml:id="SDZ1-Redna-34-1995-07-24.sp42">
               <speaker>MARIJAN POLJŠAK:</speaker>
               <p>Sem mislil, da bo diskutiral gospod Horvat, ki je prej dvignil roko. Sprašujem samo za pojasnilo. Sedaj se misli, da se bodo obresti postavile take, da ne bodo oderuške in tukaj v 8. členu, drugi odstavek piše takole: "Do uveljavitve predpisa iz 2. člena tega zakona je predpisana obrestna mera zamudnih obresti enaka temeljni obrestni meri, povečani za 18%." Pa kakšna je sedaj tista normalna obrestna mera? Sprašujem predlagatelja zakona. Torej temeljna obrestna mera, ne vem koliko je ta, lahko 5 ali 10% plus 18 je 28. Koliko je to sedaj? Koliko je temeljna obrestna mera? Tu piše za 18 točk povečano. Kdorkoli naj odgovori. Kdorkoli naj stvari številčno razjasni, ker sem prej diskutiral in vsi vemo, da tukaj mnogo boljše poznate te zadeve. Jaz nisem niti v odboru niti nisem na tem področju izobražen, samo moti me, ker se stvari dogajajo tako kot se in še hujše so se nazaj. Torej, normalna obrestna mera na zahodu je 12%, se pravi maksimalna, oderuške obresti čez 12 ne smejo iti, oziroma čez 14% in koliko naj bo potem v Sloveniji maksimalna. Torej če ne 14, potem 18, maksimum, ampak če je temeljna obrestna mera plus 18 je to verjetno 28, 23, koliko, 33? Jaz prosim tistega, ki se na to razume, meni je vseeno kdo, ali pride gor poslanec ali kdorkoli. Povejte, za kakšne številke gre, da bomo vedeli, kaj se dogaja, ker v resnici je treba temu enkrat narediti konec, temu oderuštvu.</p>
            </sp>
            <sp xml:id="SDZ1-Redna-34-1995-07-24.sp43">
               <speaker>PODPREDSEDNIK DR. LEV KREFT:</speaker>
               <p>Hvala. Gospod minister Gaspari.</p>
            </sp>
            <sp xml:id="SDZ1-Redna-34-1995-07-24.sp44">
               <speaker>MAG. MITJA GASPARI:</speaker>
               <p>Prej sem rekel kaj je temeljna obrestna mera. To je stopnja revalorizacije. Ta trenutek se ta stopnja revalorizacije računa na enak način, kot je predlagano tudi v zakonu. Če so bile v zadnjih treh mesecih stopnje inflacije, bom sedaj govoril na pamet, mislim, da je bila v aprilu -0,1, v maju 0,5 in v juniju je bila 0,8. Aritmetična vsota teh treh, to se pravi, 0,5, 0,8 je 1,3 , 1,2 deljeno s tri je 0,4, dvignjena na letno raven, ne znam tako dobro računati, ampak mislim, da je okrog 4% plus 18, če želite to delati na način seštevanja, če pa želite množiti s  faktorjem 1,0 in tako naprej, boste prišli na to, da je to približno 22%. To se pravi stopnja obrestne mere zamudnih obresti bi bila po zakonu v tem trenutku 22%. Povprečne obrestne mere v sistemu so aktivne obrestne mere. V sistemu so ta trenutek v povprečju med 12 in 15% na realni ravni. To se pravi, da gre v osnovi za to, da bi bile do 50% zamudne obresti višje od povprečnih obrestnih mer v sistemu, da imajo svojo vlogo, ki jim jo daje naziv zamudna obrestna mera, sicer zamudnih obrestnih mer ne bi potrebovali. To je eno.</p>
               <p>Drugo, glede oderuštva. Mi smo imeli v osnovi člen v zakonu, ki je samo empirično razdelal tisto, kar je zapisano v zakonu o obligacijskih razmerjih. Zakon o obligacijskih razmerij, mislim, da je to 52. člen ali tam nekje 50. člen, ki govori o oderuštvu. Govori namreč na tak način, da se ne ve, kje se to oderuštvo začne oziroma kje se konča. Ni nobenega emperičnega okolja, v katerem bi se vedelo, za kaj gre. Meni je bilo rečeno, jaz pa vzamem kot takšno, ker so mi to rekli pravniki, da to funkcionira na principu sodnega presedana. Se pravi, ko se nek sodnik odloči, kaj to je, je to lahko izkušnja za vse druge pravde, ki so s tem povezane. Ne bi tega rad komentiral, ker nisem pravnik in se mi zdi, da bi bilo to preveč. Zdi se mi nekoliko čudno, ker na presedanih v Sloveniji zelo malo stvari temelji, kot sem slišal v pravosodju. Zato smo mi hoteli, da bi bila hkrati obrestna mera zamudnih obresti tudi kriterij za oderuštvo. Se pravi, obrestne mere, ki bi bile višje od obrestne mere zamudnih obresti, bi se lahko, če bi to dolžnik zahteval, to se pravi, upošteva se volja dolžnika, če to želi, bi to lahko sprožil kot spor na sodišču oziroma upnik bi moral dokazati, da ni oškodoval dolžnika iz tega naslova. Nam je bilo rečeno, da to ne sodi v tak zakon, da mora biti to urejeno v zakonu o obligacijskih razmerjih. Upam, da bodo spremembe in dopolnitve zakona o obligacijskih razmerjih to znale tako rešiti, da bo odgovorjeno na vprašanje gospoda Poljšaka. To je druga stvar. Tretjo stvar sem razložil, ko sem govoril o akumuliranju zamudnih obresti na glavnico, kaj smo predlagali v originalnem tekstu in kaj v tem tekstu predloga po razpravi na Odboru za finance ni več vsebovano. Obe stvari sta se nam zdeli smiselni v Ministrstvu za finance, zato smo mi predlagali, Vlada jih je sprejela, tudi na podlagi soglasja Službe za zakonodajo, vendar, kot ste slišali, je to kasneje v parlamentarni proceduri doživelo nasprotovanje, 1,8-kratnik splošne eskontne obrestne mere. Vi veste, kakšna je eskontna obrestna mera ta trenutek, to je 10% nominalno, to se pravi enotno obrestna mera, ki v sebi vsebuje tako realni kot nominalni del. To se pravi, na to osnovno eskontno stopnjo se bo potem urejala ta obrestna mera zamudnih obresti, kjer je mnogokratnik, kot vidite, 1,8 na eskontno stopnjo. Upam, da sem odgovoril na vaša vprašanja.</p>
            </sp>
            <sp xml:id="SDZ1-Redna-34-1995-07-24.sp45">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Marijan Poljšak. Izvolite.</p>
            </sp>
            <sp xml:id="SDZ1-Redna-34-1995-07-24.sp46">
               <speaker>MARIJAN POLJŠAK:</speaker>
               <p>Imam dodatno vprašanje, samo delno temelji na tistem, kar sem prej diskutiral. Če je na zahodu 12% ali 14%, zakaj ste pri nas izbrali, torej 22% nastane skupaj. Ali je to normalno za gospodarstvo? Ali lahko gospodarstvo na takšen način prosperira? Da se razvoj in prosperiteta rodi v gospodarstvu, če ima poceni denar. Če denar ni poceni, potem gospodarstvo ne prosperira, potem bi prosperirale banke na takšen način, gospodarstvo bo pa životarilo. Ali propadalo ali pa prišlo v last bank. Zakaj ste izbrali številko 22%, ker to sem prej diskutiral. Jaz sem rekel 12%, dobro, jaz berem, če je 12% obrestna mera, da je zamudna, da je maksimalna, kar je višje, ali 14% recimo, kar je višje, je oderuško. Zakaj pri nas ne bi bilo 16%, ne 22%, recimo? Pa te številke. Zakaj ste izbrali tako visoko številko?</p>
            </sp>
            <sp xml:id="SDZ1-Redna-34-1995-07-24.sp47">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod minister. Izvolite.</p>
            </sp>
            <sp xml:id="SDZ1-Redna-34-1995-07-24.sp48">
               <speaker>MAG. MITJA GASPARI:</speaker>
               <p>Se opravičujem, nimam pri sebi podatkov za različne evropske države, pa če si boste poiskali "The economist", revijo v angleščini, boste lahko našli primerjave obrestnih mer, tržnih, med posameznimi državami Evrope in boste ugotovili, da so, recimo, obrestne mere za italijansko liro ta hip verjetno dvakrat višje kot za nemško marko in recimo še več, kot za ameriški dolar. To se pravi razlike med posameznimi državami so relativno velike v višini obrestnih mer, ki na tem trgu veljajo, to je predvsem povezano s stopnjo tako imenovanega tveganja, valutnega tveganja posamezne valute. Manj se verjame v liro, kot se verjame v marko ali kot se verjame v dolar. Zaradi tega se povprašuje po liri manj kot se povprašuje po dolarju ali marki, ker se povprašuje manj in ker ima država večje potrebe, kot ima nemška država, so denarji ali pa finančna sredstva, ki so se posojajo, dražja. Zaradi tega tudi višje obrestne mere in če boste pogledali donose, po katerih država najema sredstva, to so pa običajno državni vrednostni papirji, boste ugotovili, da so ti donosi, to se pravi odnos med obrestno mero in pa nominalno vrednostjo obveznice v Italiji bistveno višji, kot pa v Nemčiji ali Ameriki, ker pač, da bi ta sredstva pridobili, morate ponuditi večji donos oziroma večjo renumeracijo oziroma odplačilo kot v drugih državah.</p>
               <p>Zakaj je v Sloveniji višja obrestna mera kot v drugih državah? Približno isto vprašanje, zakaj je višja obrestna mera na Češkem, zakaj je višja obrestna na Madžarskem, na Poljskem, kot je v razvitih zahodnih državah? Iz razlogov, ki jih stalno obravnavamo, da ekonomija še ni v fazi stabilnosti in razvoja, takšnega, kakršnega bi radi videli, potekajo še procesi sprememb, podjetja so relativno nizko kapitalizirana, kot veste, in zaradi tega so precej odvisna od bančnih kreditov. Zaradi tega, ker je mejila na obdobje izgube trga in drugih razlogov, o katerih smo tudi že večkrat razpravljali, je bilo precej slabih naložb v bankah, zaradi katerih banke morajo v skladu z navodili in zakonodajo Banke Slovenije izločiti tako imenovne rezervacije, to se pravi morajo zmanjšati vrednost kreditov, za katere se ugotovi, da niso takšni kot bi sicer nominalno izgledali po pogodbi. Ker je velika verjetnost, ali da se ne bodo obresti odplačale, ali da se ne bo odplačala kakšna glavnica. Zaradi tega so v povprečju naše obrestne mere višje. So pa že bistveno nižje, kot so bile pred letom ali dvemi, ko so bile obrestne mere v povprečju nad 20% realno v Sloveniji, če boste pogledali podatke Banke Slovenije. Ta trenutek se, recimo, obrestna mera na medbančnem trgu giblje na ravni približno 7,8%, pred dobrim letom se je gibala na ravni 18%. Da so pa povprečne obrestne mere za kratkoročno kreditiranje gospodarstva in prebivalstva še vedno v rangu med 10 in 15% realno, to se pravi povečana za revalozicijsko klavzulo. Težko bi mi določili zamudno obrestno mero, ki je nižja od prevladujočih obrestnih mer v sistemu, ker bi s tem navajali subjekte k še večji finančni nedisciplini, ker bi se splačalo zamujati in ne plačevati, ker je bila zamudna obrestna mera, penalna obrestna mera nižja od normalne pogodbeno sklenjene. Obrestne mere se znižujejo in temu primerno se bo zniževala tudi zamudna obrestna mera, je pa seveda normalno, da bi bilo čim manj takšnih dogodkov, ki bi zahtevali plačilo zamudne obrestne mere in da bi dolžniki plačali ob dospetju oziroma dogovorjenem roku za posamezno finančno pogodbo.</p>
               <p>Torej, ko ste me vprašali, zakaj ni 12 ali 14; 12 ali 14 ne more biti, ker je večina bančnih aktivnih obrestnih mer med 12 in 15% za tako imenovane prvovrstne komitente, ki redno vračajo kredite. Država ne more bankam določiti, da določena obrestna mera ne sme biti višja ali mora biti nižja, to razpravo smo že pred leti imeli v tem parlamentu in mislim, da smo takrat nekaj racionalnih ugotovitev tudi sprejeli.</p>
               <p>Kot sem pa rekel, dinamika zniževanja obrestnih mer poteka, upamo, da se bo nadaljevala tudi v naslednjem obdobju. Več, kot bo varčevanja v gospodarstvu in prebivalstvu Slovenije, toliko večja je verjetnost, da bodo obrestne mere nadalje padale in kakor bo nižja inflacija, toliko manj bo tako imenovane premije rizika, ki se vključuje v obrestno mero zaradi nevarnosti, da se likvidnostno kredit ne bo izplačal. Ta trenutek, ko je zakon napisan, je zato napisano v tem členu 1.8-kratnik eskontne stopnje, kar pomeni, da bo tudi eskontna stopnja padala s padanjem povprečnih obrestnih mer v sistemu in se bo s tem tudi zniževala obrestna mera zamudnih obresti. Na vaše neposredno vprašanje bi pa še enkrat lahko odgovoril samo s tem, da bi oderuštvo lahko jasno ali pa bolj jasno definirali, če bi ga uporabili v tem zakonu tudi  z ustrezno številko, kar pomeni, da ne bi bila pogodba, ki je dražja od zamudne obrestne mere s stališča dolžnika, ne bi nujno veljala kot tudi veljavna, ampak bi jo lahko spodbijal.</p>
            </sp>
            <sp xml:id="SDZ1-Redna-34-1995-07-24.sp49">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Marjan Poljšak, izvolite.</p>
            </sp>
            <sp xml:id="SDZ1-Redna-34-1995-07-24.sp50">
               <speaker>MARIJAN POLJŠAK:</speaker>
               <p>V celoti odgovori gospoda ministra, je razumljivo, da me niso zadovoljili. Recimo, podjetja so odvisna od bančnih kreditov, saj ravno zato, ker so podjetja odvisna od bančnih kreditov, bi mi morali določiti, ali bi bile te obresti malo nižje oziroma razumljive, normalne. Glede problema denarne trdnosti tolarja. Prepričan sem, da Banka Slovenije in Vlada, če delajo na tem, potem je tolar trden. In je lahko trden, ne tako kot marka, ampak boljše od lire, to je prav gotovo. Glede obresti bank, prav zato mi sedaj sprejemamo zakon, da bomo banke prisilili, da bodo dale nižje obresti. Sem pa nezadovoljen in še enkrat izzivam tukaj, da bi predstavnik gospodarstva, recimo pričakujem, da bo gospod Feri Horvat nekaj povedal, ker da bo predstavnik gospodarstva povedal, kaj bi za gospodarstvo, zato da prosperira, kakšna obrestna mera bi morala biti maksimalna, zato da lahko gospodarstvo normalno dela. In nihče iz gospodarstva, ne z Gospodarske zbornice nekdanje in sedanje, ne vem kakšne, take, druge, katerekoli, nič ne pove.</p>
               <p>Povem vam, da bom dal amandma, da se ta številka malo zniža. Dal bom amandma na podlagi mojega občutka, ampak nekdo, ki predstavlja v tem parlamentu Gospodarsko zbornico ali pa slovensko gospodarstvo, ali en del ali drugi del gospodarstva, ali razume tega ali drugega, bi lahko nekaj rekel. Lahko bi rekel, da bi bilo za gospodarstvo dobro tako in tako. Tak amandma bi postavili in tak amandma bi sprejeli. Jaz bom kar nekaj, mi je žal, ker je slovensko gospodarstvo tako na psu.</p>
            </sp>
            <sp xml:id="SDZ1-Redna-34-1995-07-24.sp51">
               <speaker>PODPREDSEDNIK DR. LEV KREFT:</speaker>
               <p>Hvala. Želi še kdo besedo?</p>
            </sp>
            <sp xml:id="SDZ1-Redna-34-1995-07-24.sp52">
               <speaker>DR. FRANC ZAGOŽEN:</speaker>
               <p>Spoštovani, s Poljšakom se strinjam, da bi bilo morda treba razmisliti o nižjem mnogokratniku. Rad bi pa pojasnilo, kako je treba razumeti četrti odstavek 8. člena, ki se glasi: "Določbe tega zakona se ne uporablja za denarne obveznosti, nastale pred uveljavitvijo tega zakona." Ali to pomeni, recimo, če je nastala neka denarna obveznost pred uveljavitvijo tega zakona, da tudi v naprej ostane za tisto obveznost zamudna obrestna mera kot je sedaj, ali od sprejema zakona naprej nova. Zdi se mi, da je to nejasno, ker se da razumeti tako ali drugače. Ta zakon seveda ne more posegati v obveznosti za nazaj, ampak od sprejema naprej bi moral določiti nove. Tekst, tak kot je, se da pa razlagati tudi, da za vse te obveznosti tudi naprej ostane stara zamudna obrestna mera. Želim odgovor.</p>
            </sp>
            <sp xml:id="SDZ1-Redna-34-1995-07-24.sp53">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima sicer minister, vmes pa informacija. Predsednik matičnega delovnega telesa me je obvestil, da 11. točke dnevnega reda še ne bo mogoče obravnavati danes, ker se bo matično delovno telo o tem predlogu zakona o agenciji ponovno sestalo.</p>
            </sp>
            <sp xml:id="SDZ1-Redna-34-1995-07-24.sp54">
               <speaker>MAG. MITJA GASPARI:</speaker>
               <p>Ta člen zakona je bil mišljen, tako kot ste vi vprašali. To se pravi, ne more posegati v sklenjena pravna razmerja, ki so nastala pred zakonom, uveljavitvijo zakona. Ali z uveljavitvijo zakona ta pravna razmerja lahko prenehajo, je volja pogodbenih strank ne pa zakona, verjetno, zopet nisem pravnik, ampak tako sem bil podučen. To se pravi, če je bila pogodba, recimo na dva meseca in bo sedaj ob sprejetju zakona veljavnost pogodbe recimo njeno trajanje en mesec, bi do konca veljavnosti te pogodbe, če se pogodbena partnerja drugače ne dogovorita, veljalo tako kot sta se dogovorila v trenutku, ko sta pogodbo sklenila. Ne vem, če lahko zakon z obveznostjo poseže v tako pogodbo in reče, da se z dnevom uveljavitve tega zakona mora taka pogodba prilagoditi temu, kar je od danes naprej z zakonom pozitivno urejeno. Bi pa prosil Zakonodajno-pravno komisijo Parlamenta, če lahko to komentira, da bi bilo to razčiščeno, ker je važno. Strinjam se z vami, ampak mi smo bili podučeni, da ex posto, to se pravi za nazaj, ni mogoče spreminjati pravna razmerja in jaz sem razumel, da se lahko spremenijo samo s prosto voljo obeh strank, ki sta pogodbo sklenili.</p>
            </sp>
            <sp xml:id="SDZ1-Redna-34-1995-07-24.sp55">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne in zaključujem spošno razpravo. Prehajamo k drugi obravnavi znotraj hitrega postopka. Potrebovali bomo sklepčnost v dvorani. Na to opozarjam zlasti sekretarje poslanskih skupin, da opozorijo poslance v avli, da se vrnejo v dvorano. Lepo pozdravljeni. K temu zakonu imamo vložene amandmaje matičnega delovnega telesa k 2., 3., 7. in 8. členu. K 7. členu pa je amandma vložil tudi poslanec gospod Marijan Poljšak. Zato dajem najprej na glasovanje predlog, da glasujemo in razpravljamo o tistih členih zakona, h katerim ni bil vložen noben amandma na koncu skupno.</p>
               <p>Ugotovimo sklepčnost! Glasujemo o proceduralnem sklepu, to se pravi, da se ta proceduralni sklep ne nanaša na 8. člen. (43 prisotnih.) Ugotovimo sklepčnost! (45 prisotnih.) Ugotovimo sklepčnost! (46 prisotnih.)</p>
               <p>Kdo je za? (39 poslancev.) Je kdo proti? (Nihče.)</p>
               <p>Ugotavljam, da je proceduralni sklep sprejet.</p>
               <p>V obravnavo dajem 2. člen zakona in amandma, ki se glasi: besedilo prvega odstavka se spremeni, tako da se glasi: "Predpisana obrestna mera zamudnih obresti je enaka temeljni obrestni meri, povečani za število odstotnih točk, ki predstavljajo 1,8-kratnik splošne eskontne mere Banke Slovenije." Ali želi kdo besedo o tem amandmaju in členu? Doktor Franc Zagožen, izvolite. Črta se drugi odstavek, je še tekst. Izvolite.</p>
            </sp>
            <sp xml:id="SDZ1-Redna-34-1995-07-24.sp56">
               <speaker>DR. FRANC ZAGOŽEN:</speaker>
               <p>Spoštovani predsedujoči! Če se ne motim, ker je hitri postopek, lahko dam amandma na amandma. Predlagam, da mnogokratnik 1,8 zamenjamo z mnogokratnikom 1,5. Oboje je arbitrarno in mislim, da bi se dalo utemeljevati, da je 1,5 dovolj, vsekakor več kot običajna bančna obrestna mera.</p>
            </sp>
            <sp xml:id="SDZ1-Redna-34-1995-07-24.sp57">
               <speaker>PODPREDSEDNIK DR. LEV KREFT:</speaker>
               <p>Hvala. Če ga lahko daste v pismeni obliki, lahko tudi popravite besedilo kjerkoli. Se pravi, poleg amandmaja, ki sem vam ga prebral, imamo zdaj še amandma na ta amandma, ki predlaga, da se številka 1,8-kratnik spremeni v številko 1,5-kratnik in to bo gospod Zagožen tudi kot amandma na amandma v pisni obliki vložil. Ali želi še kdo besedo? Iz formalnih razlogov bom počakal, da bo gospod Zagožen vložil v pisni obliki ta svoj predlog za spremembo številke, ker moramo glasovati najprej o amandmaju na amandma. Prosim pa vse, da ostanete v dvorani in še koga, da pride zraven. Gospod Mozetič ima pred tem še eno vprašanje. Izvolite.</p>
            </sp>
            <sp xml:id="SDZ1-Redna-34-1995-07-24.sp58">
               <speaker>MIROSLAV MOZETIČ:</speaker>
               <p>Hvala. Ta čas lahko izkoristimo koristno, pa bi vprašal finančnega ministra, ali je temeljna obrestna mera enaka eskontni meri Banke Slovenije, ker se enkrat pojavlja temeljna obrestna mera tukaj, ki jo določi Banka Slovenije, tukaj pa pravimo, da je ta predpisana zamudna obrestna mera enaka temeljni obrestni meri, povečani za 1,8-kratnika splošne eskontne stopnje Banke Slovenije. Ali je to isto? Ta obrestna mera in eskontna stopnja. To sprašujem zaradi izobraževanja.                                          </p>
            </sp>
            <sp xml:id="SDZ1-Redna-34-1995-07-24.sp59">
               <speaker>PODPREDSEDNIK DR. LEV KREFT:</speaker>
               <p>Gospod Miroslav Geržina. Po izobraževanju pa še vzgoja.</p>
            </sp>
            <sp xml:id="SDZ1-Redna-34-1995-07-24.sp60">
               <speaker>MIROSLAV GERŽINA:</speaker>
               <p>Hvala lepa za besedo. Sedaj, ko imamo ravno čas, bi tudi jaz vprašal gospoda ministra. Ali velja ta kazenska obrestna mera, to se pravi eskontna stopnja krat 1,8, za vse enako. Tudi za tiste, mislim, in kaj bo povedal o finančnem redu oziroma neredu v našem gospodarstvu in državi. Ali velja za tiste, katerim ni nihče nič dolžan, ali enako kot za tiste, ki jim je recimo dolžan nekdo vse tisto, kar morajo oni sedaj z zamudnimi obrestmi plačevati za nekoga, ki ga ne moremo po današnjem, vsaj po mojem mnenju prisiliti, da bi nekomu drugemu plačal oziroma temu, ki bo plačeval zamudne obresti, tisto, kar mu je dolžan. Se pravi, lahko je med dolžniki in tem. Ker predlagam, se strinjam, da je ta mera 1,8-kratnik, tako kot je bilo predlagano, nižji v prehodnem obdobju, dokler se ne uredi finančni red oziroma dokler se ne uredi nered; ta nered, ki velja danes v našem gospodarstvu. Bi pa vseeno lepo prosil gospoda ministra, da pove kakšni so ti odnosi. Ali ima kdo boniteto, ki ima dolžnike ali je nima, ali smo vsi enaki, ni važno v kakšni situaciji si, če ti kdo vse to dolguje, ali če ti nihče nič ne dolguje, pa si res ti tisti, ki dolguješ nekomu, se pravi upnikom, kot je bilo tukaj rečeno. To je ščitenje upnikov, ki so banke, ki smo pa jih zaščitili in vse njihove slabe plasmaje že praktično dali v javni dolg te države. Hvala lepa.</p>
            </sp>
            <sp xml:id="SDZ1-Redna-34-1995-07-24.sp61">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod minister ima besedo. Prosim za kratek odgovor, ker smo sicer seveda že pri glasovanju. To je bil samo vložek.</p>
            </sp>
            <sp xml:id="SDZ1-Redna-34-1995-07-24.sp62">
               <speaker>MAG. MITJA GASPARI:</speaker>
               <p>Če začnem pri koncu. Nismo vseh slabih kreditov bank spremenili v javni dolg. To je dokazljivo in  o tem bomo še razpravljali. Kot prvo.</p>
               <p>Drugo, kakšni smo v pogodbah, je odvisno od pogodbenih partnerjev. To se pravi od tistega, ki daje in od tiste, ki jemlje. To ni stvar države oziroma državno reguliranih principov. Vsaj ne, upam pri nas. Nekaj teh izkušenj bivše države Jugoslavije imamo, ko smo imeli dolga leta negativno realno obrestno mero, na koncu pa končali gospodarsko tam, kjer smo končali.</p>
               <p>Tretjič, obrestne mere v slovenskem prostoru niso samo bančne obrestne mere, ampak so tudi obrestne mere pri neposrednem posojanju denarja. Denarja ne posojajo samo banke, kot veste, ampak tudi drugi gospodarski subjekti, in praviloma po višjih obrestnih merah od banke. To se imenuje sivi trg v Sloveniji. In če se boste pozanimali, boste ugotovili, da so tam obrestne mere še precej višje. Zakaj so višje? Zaradi tega, ker tam jemljejo tisti subjekti, ki so slabi gospodarski subjekti in v normalnih odnosih, pogodbenih, teh kreditov ne more dobiti, in jih iščejo tam, kjer jih lahko dobijo. Dobijo jih pa lahko od drugih subjektov po bistveno višji obrestni meri, ker so pač tisti pripravljeni tvegati neplačilo na način, da se zavarujejo z visoko obrestno mero. Če jo dobijo, dobijo seveda tako imenovani kapitalski ali drugi dobiček. Če to izgubijo, imajo enake vrste izgubo.</p>
               <p>Ta trenutek v Sloveniji obstaja, bolje bi bilo, če bi za to mnenje vprašali Banko Slovenije, ki je za to področje poslovanja finančnega sistema odgovorna in zbira tudi podatke. Ampak iz podatkov, ki so nam na razpolago od Ministrstva za finance ugotavljamo, da so obrestne mere za pravovrstne komitente. To so komitenti, ki redno vračajo svoje obveznosti, tako glavnice kot obresti, in ki tudi sicer sodijo v kategorijo kvalitetnih komitentov, so ta trenutek, ko govorimo o kreditniku v domači valuti, med 10, 11 do 12, do 15% realno. To se pravi, če hočete R + tisto, kar to pomeni. To je po novem zakonu temeljna obrestna mera, R je temeljna obrestna mera. Za slabše vrste komitentov, torej komitenti, ki neredno izvršujejo svoje obveznosti in ki so razvrščeni po metodologiji centralne banke v kategorije C, D in E, so obrestne mere višje od teh, ki sem jih omenil in gredo tudi za 20%. Zopet R+20. Zakaj je to težko, bi težko dal subjektivno oceno, ampak je to ocenitev tistega, ki ceni podjetje, ko mu daje finančna sredstva, medtem ko so na sivem trgu, kot sem prej rekel, te obrestne mere višje od teh, ki sem jih do zdaj omenil. Nižje so obrestne mere, ko se dajejo devizni krediti, če kdo spremlja to zadevo in ti krediti se vrtijo med, recimo 7, 8 do 12% nad devizno klavzulo. Zakaj tako? Ker imajo komercialne banke presežek deviz, ki jih poskušajo posojati po obrestni meri, ki je boljša kot je tista obrestna mera, po kateri lahko dobijo vsa ta sredstva obrestovana, če jih držijo na računih pri tujih bankah v tujini. Tam so ta trenutek obrestne mere za tovrstne depozite od enega do treh mesecev, se gibljejo okoli 5%, 4-6%, seveda ne D plus nekaj ali pa R plus nekaj ampak samo nominalna obrestna mera v Nemčiji pač vključujoč tudi nemško inflacijo, v Avstriji avstrijsko, v Italiji italijansko. Tako da s tega stališča bi bila, bi bil predlog, da znižamo obrestno mero zamudnih obresti še bolj, kot je tudi predlagal gospod Zagožen možnost, da bi pogodbeni partnerji izigravali to politiko in bi zaračunavali višje pogodbene, obrestne mere, od tiste, ki je zamudna, s tem se zamudna izgublja v osnovi svoj namen, potem je bolje, da nimamo zamudne obrestne mere. In drugič, zamudna obrestna mera običajno ni namenjena tistim, ki dobro izvršujejo svoje obveznosti oziroma redno ampak tistim, ki to počno neredno. Prej sem napovedal približne odnose, ki jih lahko razberemo iz uradnih podatkov Banke Slovenije, kako se vrtijo povprečne aktivno obrestne mere za različne vrste komitentov pač v zadnjih mesecih.</p>
               <p>Gospodu Mozetiču pa, temeljna obrestna mera je stopnja revalorizacije, indeksacije, kakorkoli. Prej sem povedal, kako ta trenutek Banka Slovenije in zdaj, hvala bogu, tudi banke na enak način računajo. To se pravi, trije pretekli meseci sešteti, deljeni s 3 in dvignjeni na letno raven, to se pravi potenciranje z 12. Medtem ko je eskontna stopnja normalna obrestna mera, ki jo določi Banka Slovenije in ki v svoji celoti vsebuje tako njeno oceno potrebnega realnega dela, tisto, kar naj bi bilo realno in tistega, kar ona ocenjuje stopnjo inflacije. Ker skozi eskontno stopnjo centralna banka izraža neke vrste comitment, če hočete, zavezo za določeno ekonomsko politiko, v tem primeru usklajeno z državo oziroma Vlado, je v tem primeru centralna banka sledila tistemu, kar smo definirali kot predvideno inflacijo za letošnjo leto. Vsi pa vemo, kakšno pozitivno inflacijo je proračunski memorandum vseboval. Banka Slovenije ne predvideva bistvene realne komponente, če hočete v tej eskontni stopnji, ki je izražena s številko 10. To je ta odnos med - to se pravi, eskontna stopnja je normalna obrestna mera, medtem ko je temeljna obrestna mera stopnja revalorizacije. Če bi vam bolj ustrezala, bi rekli stopnja revalvorizacije, da bi manj motilo je tudi to možno, ampak nam se je zdelo, da je to popolnoma jasno, ker je tudi v zakonu definirano, kaj to je,  to se pravi pojem temeljna obrestna mera je v zakonu definiran.</p>
               <p>Odnos med temeljno in eskontno stopnjo ni neposreden. Kaj hočem povedati še enkrat? Če bi, recimo, realni del obrestnih mer padal, kot se zdaj v zadnjem času dogaja, če boste pogledali odnos med tako imenovanim revalorizacijskim in realnim delom, se je v zadnjem letu zmanjšal predvsem na račun zmanjšanje marginalnega dela obrestne mere v vseh kreditnih pogodbah, ki imajo obrestno mero v bančnih in tudi centralne banke. Zakaj? Zaradi tega, ker tudi pada stopnja inflacije in ko stopnja inflacije pada, se zmanjšuje tisti delež realnega dohodka, ki ga želijo banke zaslužiti, to je pa ta tako imenovana premija rizika, ki se običajno, ne samo pri nas, ampak tudi v svetu zaračuna, ker pač tisti, ki daje denar, želi sebe na neki način zavarovati. Medtem ko tisti, ki ga jemlje, je pač, ni obvezen sprejeti, če pa sprejme pa ve, kaj sprejema.</p>
            </sp>
            <sp xml:id="SDZ1-Redna-34-1995-07-24.sp63">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Marijan Poljšak, potem pa še gospod doktor Franc Zagožen s tem, da oba prosim seveda, da se vrneta k 2. členu in vloženemu amandmaju in amandmaju na amandma, splošna razprava je namreč končana. Izvolite.</p>
            </sp>
            <sp xml:id="SDZ1-Redna-34-1995-07-24.sp64">
               <speaker>MARIJAN POLJŠAK:</speaker>
               <p>Mislim, da se to tiče tudi tega amandmaja na drugi amandma. Gospod minister je govoril v tem smislu, ne zahtevajte preveč, da se bodo pogoji izboljšali, kajti obstaja sivi trg in še vedno obstaja. Jaz se pa sprašujem. Kaj ta zakon ne dela tudi v tem smislu, da bomo naredili konec sivemu trgu? Ali bo potreben nov zakon zato, da bomo preganjali sivi trg oziroma malverzacije itd. in oderuštvo. Upam, da bo s tem zakonom urejeno. Ker če s tem zakonom ne bo narejeno, potem smo naredili samo pol dela. Pokrili smo, zboljšali smo pogoje, kjer se finance dogajajo realno oziroma ne, legalno. Kaj pa je legalno? Ja, če nismo tudi po ilegalnem, vem, vemo za sivi trg in gospod minister se, torej dvoumno se je izgovarjal, ampak jaz sem ga tako razumel: dajte mir, ker tisto je še vedno. Nič ne bo. Menim, da bo, in tudi zahtevam odgovor, da bo počiščeno s tem. Ali bo likvidiran sivi trg, oderuštvo?</p>
            </sp>
            <sp xml:id="SDZ1-Redna-34-1995-07-24.sp65">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod dr. Franc Zagožen, izvolite.</p>
            </sp>
            <sp xml:id="SDZ1-Redna-34-1995-07-24.sp66">
               <speaker>DR. FRANC ZAGOŽEN:</speaker>
               <p>Spoštovani zbor! V obrambo svojemu amandmaju na amandma bi rad rekel to. Lahko se strinjam tudi s tem, kar je rekel minister Gaspari, da bi banke poizkušale izigravati tako določbo o zamudni obrestni meri in slabim partnerjem, kljub temu dajati kredite samo pod pogoji višje obrestne mere, kot je zamudna in da potem ta lahko izgubi svoj smisel. Ampak, če gospod minister pravi, da banke odobravajo zanesljivim partnerjem kredite po 12 do 15% realni obrestni meri, potem je to zelo visoko. Tudi vi sami ste rekli, da to težko razložite, zakaj je ta realna obrestna mera tako zelo visoka, pa jaz mislim, da bi bila znižana zamudna obrestna mera  pritisk na banke, da le znižujejo to realno obrestno mero. Če jim je zagotovljena temeljna revalorizacijska, potem pa še 12 do 15% od zanesljivih partnerjev, potem se mi zdi, da je to previsoko in da kaže sprejemati, ne administrativno določene obrestne mere, ampak ukrepe, ki bi izvajali pritisk na znižanje realne obrestne mere in znižanje zamudne obrestne mere je lahko eden od takih ukrepov, po moji ceni. Hvala.</p>
            </sp>
            <sp xml:id="SDZ1-Redna-34-1995-07-24.sp67">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne in prehajam h glasovanju. Najprej dajem na glasovanje amandma na amandma, ki ga imate v poročilu odbora. Vložil ga je gospod Franc Zagožen, glasi pa se: "Mnogokratnik 1,8 naj se spremeni v mnogokratnik 1,5". Ugotovimo sklepčnost! (48 prisotnih.)</p>
               <p>Kdo je za? (16 poslancev.) Je kdo proti? (25 poslancev.)</p>
               <p>Ugotavljam, da ta amandma na amandma ni bil sprejet.</p>
               <p>Dajem na glasovanje amandma matičnega delovnega telesa, ki vsebuje seveda prejšnjo številko, torej 1,8. Ugotovimo sklepčnost! (47 prisotnih.)</p>
               <p>Kdo je za? (34 poslancev.) Je kdo proti? (4 poslanci.)</p>
               <p>Ugotavljam, da smo ta amandma sprejeli.</p>
               <p>Dajem na glasovanje 2. člen v celoti.</p>
               <p>Ugotovimo sklepčnost! (50 prisotnih.)</p>
               <p>Kdo je za? (35 poslancev.) Je kdo proti? (2 poslanca.)</p>
               <p>Ugotavljam, da smo 2. člen sprejeli v celoti.</p>
               <p>V obravnavo in na glasovanje dajem 3. člen z amandmajem matičnega delovnega telesa, ki se glasi - ta člen se črta. Ali želi kdo besedo? Ugotavljam, da ne in dajem amandma na glasovanje. Ugotovimo sklepčnost! (49 prisotnih.)</p>
               <p>Kdo je za? (36 poslancev.) Je kdo proti? (4 poslanci.)</p>
               <p>Ugotavljam, da smo člen črtali v celoti.</p>
               <p>V obravnavo in na glasovanje dajem 7. člen z amandmajema - prvi je matičnega delovnega telesa: ta člen se črta; drugi, ki ga je vložil gospod Marijan Poljšak: v prvem odstavku 7. člena se v tretji vrstici za besedo "pogodba", vejica nadomesti s piko in se nadaljnje besedilo tega odstavka črta. Ali želi kdo besedo? Gospod Poljšak, izvolite.</p>
            </sp>
            <sp xml:id="SDZ1-Redna-34-1995-07-24.sp68">
               <speaker>MARIJAN POLJŠAK:</speaker>
               <p>Najprej se bo glasovalo o amandmaju odbora in če bo ta amandma izglasovan, potem pač odpade vsak drug amandma, ker člena ne bo več. Jaz sem za to, da ne sprejmemo, ne izglasujemo amandmaja odbora, da člen ostane in da formulacija "oderuške obresti" pride v slovensko zakonodajo.</p>
            </sp>
            <sp xml:id="SDZ1-Redna-34-1995-07-24.sp69">
               <speaker>PODPREDSEDNIK DR. LEV KREFT:</speaker>
               <p>Hvala. Ali želi še kdo besedo? Gospod Bučar, izvolite.</p>
            </sp>
            <sp xml:id="SDZ1-Redna-34-1995-07-24.sp70">
               <speaker>DR. FRANCE BUČAR:</speaker>
               <p>Spoštovani zbor! Izkoriščam priložnost v podporo predlogu, ki ga je dal gospod Poljšak. Mislim, da je taka definicija, kot je predlagana, kaj so to oderuške obresti, primerna, hkrati pa mislim, da je popolnoma logično, kot predlaga, da se za besedo "pogodbo" postavi pika, ostalo besedilo pa spusti, ker je logično protislovno v samem členu tako kot je napisano. Če je neka presumpcija, kaj se šteje za oderuške obresti, potem se jasno, ne more presumpcije, če je z zakonom določena, kratkomalo odpraviti z dodatnim pojasnjevanjem. Hvala.</p>
            </sp>
            <sp xml:id="SDZ1-Redna-34-1995-07-24.sp71">
               <speaker>PODPREDSEDNIK DR. LEV KREFT:</speaker>
               <p>Hvala. Ali želi še kdo besedo?</p>
            </sp>
            <sp xml:id="SDZ1-Redna-34-1995-07-24.sp72">
               <speaker>JANEZ KOPAČ:</speaker>
               <p>Najprej seveda podpiram amandma odbora, ki predvideva črtanje celotnega člena. Amandma je narejen, kot sem uvodoma že razlagal, tudi na podlagi pripomb Sekretariata za zakonodajo in pravne zadeve in drugih, ki so razpravljali o tej zadevi. Argument za črtanje tega člena pa seveda je, da stvari, ki posegajo v zakon o obligacijskih razmerjih, ni moč spreminjati po hitrem postopku. Če seveda ta amandma ne bi bil sprejet, sprejet pa bi bil amandma gospoda Poljšaka, bi seveda naredili prav to. Vendar pa menim, da tudi, če bi naredili prav to in bi črtali neko načelo ali pa ukinili neko načelo, po katerem se tako pomembne sistemske spremembe ne dogajajo po hitrem postopku, bi pa naredili precejšnjo škodo, kajti dikcija člena, kot je zastavljen omogoča, da upniki v posameznih primerih, kjer morajo sami preko sodišča dokazovati, da je prišlo do upravičenih zahtev, kar jih že tako samo po sebi spušča v podrejen položaj, ne bi imeli niti te možnosti zato menim, da če bi že ne bil sprejet amandma odbora, po katerem se člen črta, bi člen moral ostati tak kot je predlagan. Glasoval pa bom za to, da se člen črta.</p>
            </sp>
            <sp xml:id="SDZ1-Redna-34-1995-07-24.sp73">
               <speaker>PODPREDSEDNIK DR. LEV KREFT:</speaker>
               <p>Hvala lepa. Prosim, dr. Bučar, potem še gospod minister.</p>
            </sp>
            <sp xml:id="SDZ1-Redna-34-1995-07-24.sp74">
               <speaker>DR. FRANCE BUČAR:</speaker>
               <p>Če razpravljamo o  črtanju tega člena, v vsakem primeru drugi odstavek mora ostati, ker gre tu za klasični primer tako imenovanih dispozitivnih norm. Če se stranki ne dogovorita ali dogovorita tako, potem velja pač zakonska presumpcija, ki je določena. Jaz mislim, da je to klasičen primer dispozitivnih norm in mora ostati. Hvala lepa.</p>
            </sp>
            <sp xml:id="SDZ1-Redna-34-1995-07-24.sp75">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod minister, prosim, izvolite.</p>
            </sp>
            <sp xml:id="SDZ1-Redna-34-1995-07-24.sp76">
               <speaker>MAG. MITJA GASPARI:</speaker>
               <p>Prebral vam bom 141. člen zakona o obligacijskih razmerjih, se opravičujem prej za napačno navajanje, oderuška pogodba. Kaj piše: "Če kdo izkoristi stisko ali težko gmotno stanje drugega, njegovo nezadostno izkušenost, lahkomiselnost ali odvisnost in si izgovori zase ali za koga tretjega korist, ki je v očitnem nesorazmerju s tistim, kar je sam dal ali storil, ali se zavezal dati ali storiti drugemu, je takšna pogodba nična." To je prvi odstavek. Drugi odstavek: "Za oderuško pogodbo se smiselno uporabljajo določbe tega zakona o posledicah ničnosti in o delni ničnosti pogodb." Tretjič: "Če oškodovani zahteva, da se njegova obveznost zmanjša na pravičen znesek, ugodi sodišče takemu zahtevku, če je to mogoče. V tem primeru ostane pogodba z ustrezno spremembo v veljavi." Četrtič: "Oškodovani lahko vloži zahtevo za zmanjšanje obveznosti na pravičen znesek v petih letih od sklenitve pogodbe." To je tekst tega zakona. Dodal bi, da smo v stanovanjskem zakonu, to smo izvedeli zadnjič, jasno definirali, kaj je oderuška najemnina. Zakaj smo se poslužili tega v stanovanjskem zakonu, če sistemsko to ni mogoče narediti pri obrestni meri oziroma obrestih.</p>
               <p>Tudi tam velja, seveda za oderuštvo, tudi oderuška najemnina, tudi oderuštvo, ki ga ureja 141. člen. Ta člen ne pove, kdaj se to oderuštvo empirično začne ali kje se konča. To ne vemo. Prepuščeno je dolžniku, da prosi na sodišču, da se mu to pravično odmeri. Očitno je odvisno od sodnika, da sam ugotovi na podlagi izvedenskega mnenja. Izvedensko mnenje pa dajejo običajno verjetno finančni eksperti. Kaj je oderuštvo? To je sedaj lahko zelo različno. Za tega izvedenca je to, za drugega je druga obrestna mera. Se pravi, da je prostor popolnoma nesistematično empirično urejen. In mi smo preprosto prevzeli, če ste pogledali ta zakonski tekst, člen iz zakona o obligacijskih razmerij in mu dodali številko, kjer se to lahko začne. Se pa strinjam, če večina pravne stroko meni, da to ni v redu, tega ne bo. Samo potem ne zahtevati ugotavljanje oderuštva od tistih, ki tak zakon pripravljajo. Hvala.</p>
            </sp>
            <sp xml:id="SDZ1-Redna-34-1995-07-24.sp77">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Prosim, gospod Marijan Poljšak, izvolite!</p>
            </sp>
            <sp xml:id="SDZ1-Redna-34-1995-07-24.sp78">
               <speaker>MARIJAN POLJŠAK:</speaker>
               <p>Ta diskusija me je prepričala o pravilnosti tega, da sem dal tak amandma kot sem ga dal. Zaradi tega, ker je res problem, če mora potem upnik, torej se sprožijo razni postopki, procesi na sodišču, tožbe in take zadeve. Če pa je zadeva definirana s procenti, kakor je tukaj tudi nekako definirana, v 8. členu je definicija. In nazaj so tudi definicije, ki jih postavi Vlada, in ko je neka številka, je to preprosto ugotovljivo.</p>
            </sp>
            <sp xml:id="SDZ1-Redna-34-1995-07-24.sp79">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne in prehajam h glasovanju. Na glasovanje dajem najprej amandma matičnega delovnega telesa: ta člen se črta. Prosim, da ugotovimo sklepčnost! Prosim, tudi doktorja Ribičiča, da ne moti poslank, da ne govorimo o poslancih med glasovanjem. Ugotavljamo sklepčnost! (48 prisotnih.)</p>
               <p>Kdo je za? (16 poslancev.) Je kdo proti? (23 poslancev.)</p>
               <p>Ugotavljam, da ta amandma ni bil sprejet in zato dajem na glasovanje amandma gospoda Marjana Poljšaka, ki se glasi: v prvem odstavku 7. člena se v tretji vrstici za besedo "pogodba" vejica nadomesti s piko in se nadaljnje besedilo tega odstavka črta. Ugotovimo sklepčnost! (51 prisotnih.)</p>
               <p>Kdo je za? (21 poslancev.) Je kdo proti? (26 poslancev.)</p>
               <p>Ugotavljam, da tudi ta amandma ni bil sprejet.</p>
               <p>Dajem na glasovanje besedilo 7. člena v celoti, kot je bilo predlagano. Ugotovimo sklepčnost! (50 prisotnih.)</p>
               <p>Kdo je za? (20 poslancev.) Je kdo proti? (19 poslancev.)</p>
               <p>Ugotavljam, da je 7. člen sprejet.</p>
               <p>Prehajam k 8. členu, kjer imamo prav tako amandma matičnega delovnega telesa, da se črta drugi odstavek tega člena. Gospod Marjan Poljšak je predložil amandma, ki se glasi: v drugem odstavku 8. člena se v drugi vrstici številka "18" zamenja s številko "14."</p>
               <p>Želi kdo besedo o tem členu in amandmaji? Ugotavljam da nihče in dajem najprej amandma: črta se drugi odstavek matičnega delovnega telesa, na glasovanje. Ugotovimo sklepčnost! (49 prisotnih.)</p>
               <p>Kdo je za? (33 poslancev.) Je kdo proti? (4 poslanci.)</p>
               <p>Ugotavljam, da smo ta amandma sprejeli.</p>
               <p>S tem je amandma gospoda Poljšaka brezpredmeten in na glasovanje dajem 8. člen v celoti. Prosim, da ugotovimo sklepčnost! (50 prisotnih.)</p>
               <p>Kdo je za? (38 poslancev.) Je kdo proti? (3 poslanci.)</p>
               <p>Ugotavljam, da smo ta člen sprejeli.</p>
               <p>Dajem v obravnavo vse ostale člene zakona, na katere ni bil vložen noben amandma. Želi kdo besedo? Ugotavljam, da nihče in dajem jih na glasovanje. Prosim, da ugotovimo sklepčnost! (50 prisotnih.)</p>
               <p>Kdo je za? (36 poslancev.) Je kdo proti? (2 poslanca.)</p>
               <p>Ugotavljam, da smo vse ostale člene zakona sprejeli.</p>
               <p>Dajem v obravnavo in na glasovanje naslov zakona. Želi kdo besedo o naslovu zakona? Ugotavljam da ne in dajem naslov zakona na glasovanje. Prosim, da ugotovimo sklepčnost! (49 prisotnih.)</p>
               <p>Kdo je za? (37 poslancev.) Je kdo proti? (2 poslanca.)</p>
               <p>Ugotavljam, da smo naslov zakona sprejeli.</p>
               <p>S tem smo končali drugo obravnavo znotraj hitrega postopka. Prehajamo k tretji obravnavi in sprašujem, če kdo želi k členom, ki smo jih spremenili v drugi obravnavi, vložiti amandma v tretji obravnavi? Gospod dr. Franc Zagožen, izvolite.</p>
            </sp>
            <sp xml:id="SDZ1-Redna-34-1995-07-24.sp80">
               <speaker>DR. FRANC ZAGOŽEN:</speaker>
               <p>Spoštovani zbor, spoštovani predsedujoči! Predlagam, da bi dobili čistopis in dovolj časa, da vložimo amandmaje za tretjo obravnavo.</p>
            </sp>
            <sp xml:id="SDZ1-Redna-34-1995-07-24.sp81">
               <speaker>PODPREDSEDNIK DR. LEV KREFT:</speaker>
               <p>Hvala lepa. Torej predlagam, da to točko dnevnega reda prekinemo do trenutka, ko bomo dobili čistopis in seveda potem še toliko časa, da bo dovolj časa, da se lahko vložijo amandmaji v tretji obravnavi. Dajem ta predlog na glasovanje. Prosim, da ugotovimo sklepčnost! (52 prisotnih.)</p>
               <p>Kdo je za? (24 poslancev.) Je kdo proti? (19 poslancev.)</p>
               <p>Ugotavljam, da je bil ta predlog sprejet.</p>
               <p>Torej, bomo dobili čistopis zakona in potem, ko bomo dobili čistopis, se bomo ponovno lotili te točke dnevnega reda, tako da bo dovolj časa, da se vložijo amandmaji v tretji obravnavi.</p>
               <p>S tem prehajam na naslednjo, to je <title>10. TOČKA DNEVNEGA REDA - OBRAVNAVA PREDLOGA ZAKONA O DOPOLNITVI ZAKONA O POSEBNEM DAVKU NA DOLOČENE PREJEMKE</title>, zakon prav tako obravnavamo po hitrem postopku, predložila ga je Vlada Republike Slovenije. Želi predstavnik Vlade besedo? (Ne.) Predlog zakona je obravnaval Odbor za finance in kreditno-monetarno politiko kot matično delovno telo. Želi poročevalec odbora besedo? Izvolite, gospod Janez Kopač.</p>
            </sp>
            <sp xml:id="SDZ1-Redna-34-1995-07-24.sp82">
               <speaker>JANEZ KOPAČ:</speaker>
               <p>Hvala lepa. Odbor predloga zakona ne podpira, čeprav je predlagal tudi amandma, tak je bil pač izid glasovanja. Utemeljitev za nepodporo temu zakonu je, da prvič obrazložitev tega teksta zakona ni zadostna, posebej ni zadostna za hitri postopek. Ta tekst zakona seveda uvaja izjemo samo za določene vrste prejemkov, ki naj bi se ne obdavčevali več v bodoče in obrazložitve te izjeme ni. Odbor je menil, da za to ni nobenega razloga, da ne bi nekdo drug, ki ravno tako želi neko drugo izjemo, to drugo izjemo ravno tako utemeljeval, češ, da bi bila nujno potrebna. Skratka, nismo dobili nobene številčne analize, ki bi utemeljevala ali pa podrobneje predstavila predvideno izjemo pri obdavčitvi. Zato tega predloga zakona nismo podprli, čeprav smo pri poprejšnji obravnavi posameznih členov predlagali k enemu členu tehnično nevtralen, vendar izboljšujoč tekst. Nismo podprli niti hitrega postopka, čeprav se potem o tem ni niti glasovalo. Hvala.</p>
            </sp>
            <sp xml:id="SDZ1-Redna-34-1995-07-24.sp83">
               <speaker>PODPREDSEDNIK DR. LEV KREFT:</speaker>
               <p>Hvala. Ali želi besedo predstavnik sekretariata? (Ne.) Ali želijo besedo predstavniki poslanskih skupin? (Ne.) Besedo dajem poslankam in poslancem. Gospod Horvat, potem še gospod Zupanec in gospod Frim.</p>
            </sp>
            <sp xml:id="SDZ1-Redna-34-1995-07-24.sp84">
               <speaker>FRANC (FERI) HORVAT:</speaker>
               <p>Hvala za besedo, gospod podpredsednik. Spoštovane kolegice in kolegi! Sam sem se šel prepričati k nekaterim podjetjem, kakšen problem je zanje ta posebni davek. Gre za podjetja, ki se ukvarjajo z vinogradništvom in sadjarstvom in ugotovil sem, da je dejansko sedanja ureditev velik problem. Podjetja preprosto ne dobijo delavcev, ali pa dovolj delavcev za spravilo pridelkov, tako da je le to tudi ogroženo in s tem nastaja škoda. Mislim, da je izjema v tem primeru upravičena, ker gre res za dosti veliko specifiko.</p>
               <p>Namen zakona o posebnem davku na določene prejemke, to je zmanjšanje pogodbenega dela in povečanje stalne zaposlitve, se v teh primerih ne uresničuje in se tudi ne more uresničevati, kajti gre za delo, ki traja časovno sorazmerno kratek čas, po drugi strani pa, kot sem rekel, povzroča škodo. Na teh delih ta podjetja zaposlujejo deloma ljudi iz kmetijstva, ki sicer formalno niso prijavljeni kot brezposelni, vendar tudi niso dovolj produktivni in dovolj zaposleni in lahko opravljajo to delo krajši čas, deloma pa tudi zaposlujejo ta podjetja brezposelne, ki si lajšajo s tem socialni položaj, vendar to ne bi pomenilo, če tega dela ne bi bilo, da bi jim lahko s tem zagotovili trajno zaposlitev. Podpiram pa amandma, ki ga predlaga Odbor za finance in sicer v interesu, da bi bolj natančno opredelili, za katera dela gre. Da ne bi bilo zlorab zakona, je prav, da se da pooblastilo ministru za kmetijstvo, ki potem natančneje opredeli ta dela, tako da podpiram zakon in predlagam, da ga tudi podprete.</p>
            </sp>
            <sp xml:id="SDZ1-Redna-34-1995-07-24.sp85">
               <speaker>PODPREDSEDNIK DR. LEV KREFT:</speaker>
               <p>Hvala. Besedo ima dr. Janez Zupanec. Za njim bo na vrsti še gospod Stane Frim in dr. Zagožen.</p>
            </sp>
            <sp xml:id="SDZ1-Redna-34-1995-07-24.sp86">
               <speaker>DR. JANEZ ZUPANEC:</speaker>
               <p>Hvala za besedo, gospod predsedujoči. Kolegice in kolegi poslanci! Izid glasovanja na Odboru za finance in kreditno-monetarno politiko je bil bolj boren, 2:2, kot kakšen nogometni rezultat, na primer na južno-ameriškem prvenstvu, četrtfinalna tekma med Brazilijo in Argentino. Smisel, da poteka sprejemanje spremembe tega zakona tako hitro, je pač v tem, da je to skrajni čas, ker pride faza teh neizbežnih pogodbenih del v kmetijstvu, čeprav dobro vem, da je Vlada na svoji 98. seji, ki je bila v mesecu avgustu 1994 zadolžila Ministrstvo za kmetijstvo, gozdarstvo, prehrano in Ministrstvo za delo, družino in socialne zadeve in seveda Ministrstvo za finance. Zakaj takšen zaostanek, to meni ni razumljivo. Mogoče nekateri ob razpravi o tej spremembi zakona na odboru pač niso mogli dojeti, da imamo v gospodarstvu in zlasti v kmetijstvu tudi take panoge, kjer je pogodbeno delo neizbežno. Drage kolegice in kolegi, slovenski hmeljarji, na primer so na šestem mestu v svetu po pridelani količini hmelja, vam povem, da nikjer v državah z razvitim tržnim gospodarstvom to delo ni obdavčeno. Take dežele so Združene države Amerike, Nemčija, Anglija, Avstralija, Nova Zelandija, Francija, Belgija in še in še. Torej logičen sklep obstoječega zakona je naslednji. V tej državi je treba tistega, ki ima takšno gospodarsko panogo, kjer je pogodbeno delo neizbežno, kaznovati oziroma tega v tej deželi ne bi smelo biti in jaz vam povem, da jaz takega amaterskega pristopa, če se primerjamo s svetom, pač ne morem podpreti. Predlagam vam, da vzamete pamet v roke in po logiki glasujete. Podpiram pa oba amandmaja Odbora za finance in kreditno-monetarno politiko. Hvala lepa.</p>
            </sp>
            <sp xml:id="SDZ1-Redna-34-1995-07-24.sp87">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Stane Frim. Za njim bo na vrsti še gospod doktor Franc Zagožen.</p>
            </sp>
            <sp xml:id="SDZ1-Redna-34-1995-07-24.sp88">
               <speaker>STANE FRIM:</speaker>
               <p>Hvala, gospod predsedujoči. Spoštovane poslanke in poslanci! Res je, da žal na Odboru za finance zakon ni dobil podpore, vendar pa glede na to, da je ta odbor usmerjen tako finančno in je predvsem proti raznim popustom, ki bi se z določenimi zakoni pač vrinili v davčni sistem, je izid bil takšen. Vendar, spomniti se moramo, da je tudi ta zakon o posebnem davku na pogodbeno delo tudi neke vrste izjema. Ko smo sprejemali ta zakon o posebnem davku, je bilo vodilo stanje na trgu delovne sile, kjer se je dogajalo to, da so delodajalci tam, kjer je bilo mogoče redno zaposliti ljudi, rajši zaposlovali ljudi po pogodbi in se tako izognili vsem obveznostim, ki pač izhajajo iz rednega dela in ne nazadnje oziroma prvo pogodbeno delo je bilo dosti cenejše, kot pa delo, redno delo, ki je obdavčeno in tukaj so vsi prispevki.</p>
               <p>Vendar, pri teh podjetjih, kmetijskih podjetjih, kjer gre za sezonski značaj dela, je situacija ravno obratna.</p>
               <p>Tukaj ni delovnih mest, ki bi lahko, oziroma so tudi, ampak večina ob sezonskih delih gre za začasno delo in ta podjetja imajo že tako težave, kljub brezposelnosti, ki je v Sloveniji, dobiti ustrezen kader oziroma te ljudi, ki so pripravljeni opravljati ta kmetijska dela. Ta zakon jim ravno nalaga dodatne stroške in s spremembo vsaj nekoliko sprostimo stroške tem podjetjem in težave pri sezonskem zaposlovanju. Tako podpiram, glede na poznavanje razmer tudi tovrstnih podjetij na našem koncu, podpiram sprejem tega zakona. Hvala.</p>
            </sp>
            <sp xml:id="SDZ1-Redna-34-1995-07-24.sp89">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima dr. Zagožen.</p>
            </sp>
            <sp xml:id="SDZ1-Redna-34-1995-07-24.sp90">
               <speaker>DR. FRANC ZAGOŽEN:</speaker>
               <p>Spoštovani zbor! Pričakoval sem, da sprejem tega zakona po hitrem ali skrajšanem, kakršnem koli postopku sploh ne bo vprašljiv, zato sem nekoliko presenečen, da se tu zatika. Sicer izid glasovanja kaže bolj na to, da se Odbor za finance ni hotel opredeliti ne za ne proti. Če so se nevtralno, dva za in dva proti, udeležili vsega štirje člani tega odbora. Mislim, da so argumetni zadostni, da se ta zakon dejansko sprejme. Dejstvo je res, da imajo mnogi težave dobiti delavce za ta sezonska dela že tako in tako, če pa so še posebej obdavčeni nad običajno davčno stopnjo, potem še toliko težje in v teh primerih tak dodaten davek v nobenem primeru ni opravičljiv. Naša poslanska skupina bo podprla sprejem zakona.</p>
            </sp>
            <sp xml:id="SDZ1-Redna-34-1995-07-24.sp91">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo? Gospa Danica Simšič, izvolite.</p>
            </sp>
            <sp xml:id="SDZ1-Redna-34-1995-07-24.sp92">
               <speaker>DANICA SIMŠIČ:</speaker>
               <p>Jaz bi rada še enkrat spomnila, spoštovani kolegice in kolegi, da smo to rešitev, z dodatnim 25% obdavčenjem na vsako bruto izplačilo fizičnim osebam za podjetja sprejeli v veliki veri, da bomo s tem aktivno posegli v politiko zaposlovanja in da se bo seveda s tem povečalo zaposlovanje za določen ali za nedoločen čas. Dejstvo pa je, da so že takrat v razpravi prihajala opozorila tako z Ministrstva za delo kot nekaterih drugih krogov, da obstajajo posamezna dela, ki so izrazito sezonska ali izrazito pogodbena za nekaj ur na teden ali na mesec. Poleg tega, kar je danes v obravnavi, so bila takrat omenjeni hidrometeorologi in še marsikdo. Zavedam se, da  seveda odstop od načela in principa in sprejemanje izjem nikoli ni dobro in zdravo, ker lahko vedno vodi v nove in nove in nove izjeme. Ampak glede na to, da je s predlogom tega zakona, ki ga Ministrstvo za finance predlaga po hitrem postopku, finančna posledica, če sem prav razbrala, 302 milijona tolarjev - za moje mnenje je seveda finančna posledica za državni proračun na simboli ravni - ampak če je že Ministrstvo za finance tej problematiki s tako rahločutnostjo prisluhnilo in predlagalo spremembo tega zakona, mislim, da bi morali poslanci tudi razmisliti in dati podporo temu predlogu. Sem pa začudena, da tega že bistveno prej ni storilo ali Ministrstvo za delo ali pa Ministrstvo za kmetijstvo, kot je že povedal gospod Zupanec, ker so bili v bistvu za to zadolženi že od avgusta lanskega leta. Hvala.</p>
            </sp>
            <sp xml:id="SDZ1-Redna-34-1995-07-24.sp93">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ja, prosim gospod Ivo Verzolak izvolite!</p>
            </sp>
            <sp xml:id="SDZ1-Redna-34-1995-07-24.sp94">
               <speaker>IVAN VERZOLAK:</speaker>
               <p>Hvala za besedo. Podpiram ta predlog zakona, posebej bi pa podprl prvi člen, ki pravi, da se davek ne plačuje od izplačil za spravil pridelkov v okviru sezonskih del na področju hmeljarstva, sadjarstva in vinogradništva, ki jih fizičnim osebam izplačujejo pravne osebe ali zasebniki, registrirani za opravljanje navedenih dejavnosti. Mislim, da je to smotrno podpreti, saj vemo, da so že tako oškodovani hmeljarji sedaj s to gradnjo avtocest, saj gre ta trasa skozi najboljša hmeljišča. In da tudi ta člen podpremo.</p>
            </sp>
            <sp xml:id="SDZ1-Redna-34-1995-07-24.sp95">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Prosim, izvolite, gospod Miroslav Geržina.</p>
            </sp>
            <sp xml:id="SDZ1-Redna-34-1995-07-24.sp96">
               <speaker>MIROSLAV GERŽINA:</speaker>
               <p>Hvala lepa za besedo. Spoštovani! Razlogi za ta zakon so mi kolikor toliko znani. Vem, da so to sezonska dela, tukaj so našteti kmetijstvo, hmeljarstvo, vinogradništvo. To so panoge pri nas, ki so nizko produktivne. Vendarle pogrešam mnenje Ministrstva za delo, socialo in družino. Ker mislim, da je to po eni strani napad na to ministrstvo in na zaposlovanje pri nas. Dobro, Vlada je Vlada. Vemo kako Vlada deluje, pač deluje tako kot deluje. In kljub temu vztrajam pri temu, da ne vidim tega mnenja, ker bi moralo biti še posebno mnenje. Zakaj? Namreč, delovne vize dobijo, to so predvsem delavci iz sosednjih držav. Ampak bom rekel, kar sosednje države Hrvaške in če že gremo po tem principu, bi morali tudi  gradbeništvo, pa še kakšno drugo vejo uvrstiti v to kot izrazito sezonsko dejavnost. Ne vem, zakaj se ni o tem razmišljalo. Ko je bilo danes rečeno, da nobena država ne pozna takega načina, normalno da ne pozna, ker ima drugače urejeno. V Avstriji poznam primere, kako se da priti delat, kako se da priti v Nemčijo delat in tako naprej. Tam je dobiti delovno vizo v podjetju, pa tudi posamezniku hudo težko in ščitijo svoje delavce. Normalno, če nekdo pride zdaj z nelojalno konkurenco, nekoga, ki je lačen, in kakšno stanje je v sosednji državi, veste, ker je v vojni, normalno da pride kot tak, bom rekel, kar nekako protielement proti našemu zaposlovanju. Za tako ceno, normalno v Sloveniji gre težko kdo delati. In bi moralo biti nekaj napisanega tudi o tem, da je to izhod v sili, vendarle začasen, da je treba delovna razmerja in delovne vizume urediti pri nas, in da se šele potem lahko pogovarjamo o tem, kako in kaj plačevati nižje, ali davke ali to. Res, vse skupaj je 300 milijonov, ali tiste milijarde, ki smo jih proč vrgli. No, navsezadnje se moramo tudi s tem strinjati, da pač ne uničimo še dodatnih podjetij. Hvala lepa.</p>
            </sp>
            <sp xml:id="SDZ1-Redna-34-1995-07-24.sp97">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod dr. Vladimir Topler, izvolite.</p>
            </sp>
            <sp xml:id="SDZ1-Redna-34-1995-07-24.sp98">
               <speaker>VLADIMIR TOPLER:</speaker>
               <p>Hvala lepa za besedo. S tem zakonom se strinjam; vem da je nastal tudi na pobudo gospoda Zupanca, ki je pač postavil poslansko vprašanje. Rad bi pa povedal, da smo tudi mi, poslanci iz Koroško-velenjskega konca postavili vprašanje in smo ga naslovili na Ministrstvo za delo in družino. Takratni območni odbor Zavoda za zaposlovanje je sklical sejo. In na tej seji, kjer smo sodelovali tudi poslanci, je bilo rečeno, in prav o teh sezonskih delih smo se pogovarjali, da je na Zavodih za zaposlovanje veliko ljudi, ki bi to delo lahko opravljali in da ustrezajo po poklicnih informacijah, da ne bi degradirali inženirjev ali kogarkoli drugega, da so to ljudje z nižjo strukturo izobrazbe, vendar ljudje tega dela ne želijo prevzeti in ostajajo raje na Zavodu za zaposlovanje. Zato sprašujem, tisto kar se mi zdi pomembno, ali je to delo tako podcenjeno, da ga naši ljudje ne želijo opravljati in so raje na Zavodu za zaposlovanje in kako boste te stvari uredili. Kolikor vem, večji del teh sezonskih del opravljajo delavci iz tujine in to iz preprostega razloga, ker naši tega dela ne želijo opravljati. Lahko povem za občino Radlje, kjer se prav tako ukvarjajo s hmeljarstvom, da imamo na zavodu veliko ljudi, ki so nezaposleni in ko je nek privatnik, ki se ukvarja s hmeljarstvom vložil prošnjo oziroma zahtevo, se na to ni prijavil nihče. Na zavodu so pa rekli, da so te ljudi prosili, da bi šli ven, da niso hoteli, zato ker jim je bolj smiselno, da ostajajo na zavodu in imajo večje podpore, ki jih dobijo. Zato me zanima, kako boste ta problem tudi tako reševali.</p>
            </sp>
            <sp xml:id="SDZ1-Redna-34-1995-07-24.sp99">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Repliko ima gospod Miroslav Mozetič. Se opravičujem, gospod Miroslav Geržina.</p>
            </sp>
            <sp xml:id="SDZ1-Redna-34-1995-07-24.sp100">
               <speaker>MIROSLAV GERŽINA:</speaker>
               <p>No, nimam negativne, ampak pozitivno repliko na predgovornika gospoda Toplerja. Namreč, to je srž vprašanja, to sem se vprašal in vprašal Ministrstvo za delo in socialo in družino. Če je to delo podcenjeno in verjamem, da je podcenjeno, poznam, koliko je ocenjeno to delo, zato naši ljudje nočejo tja delati. Če bi tu pristopilo kooperativno Ministrstvo za delo, da bi del tega, kar mora izplačati ljudem, ki so brezposelni, plačalo do višine njihove plače, pa tudi če bi prišlo do iste številke, mogoče še celo kaj manj, bi pač ljudje šli delat to delo. Če pa mu ponudiš delo, ki je po ceni dosti nižje, normalno, da se bo vsak zelo težko odločil za to in bo raje ostal doma, šel delat še nekaj drugega na črno, v sivo ekonomijo, tisto malenkost, kar dobi zaradi brezposelnosti, ali je to v času šestih mesecev kot tehnološki višek, ali je to tisti drugi del, ko dobi  socialne dajatve in kar sešteje skupaj, dela tisto, kar želi. Ta država nam mora pač povedati, da je tam delo na razpolago in da je prva faza tega, da rečemo. Geržina, ti si brezposeln, imaš to plačo, država te podpira, hipotetično zaradi primera, ker jaz sem zaposlen, in te plačamo za tvoje delo, ki si ga izgubil, usposobljen si za višje delo in tako plačo dobiš. Tudi za to, ker si pripravljen iti vsaj začasno sezonsko en mesec, dva, tri največ iti delat delo, ki je pod rangom tvoje usposobljenosti tvojega dela, ki si ga prej imel. To je sedaj tisti razkorak. To sem že večkrat govoril, zato sem še enkrat spomnil Ministrstvo za delo, mogoče posebej koga boli zaradi tega, vendar mislim, bom rekel pa Vlada, pa naj Vlada premisli v to smer, da za naslednje leto ne pride več s takim predlogom, ko izgublja in zaposluje delavce iz tujine. Naj pride s takim predlogom, ko pridobiva, zaposluje naše delavce in ostane denar v naši državi. Hvala lepa.</p>
            </sp>
            <sp xml:id="SDZ1-Redna-34-1995-07-24.sp101">
               <speaker>PODPREDSEDNIK DR. LEV KREFT:</speaker>
               <p>Hvala lepa. Potem gospod Janez Zupanec, nato gospod Janez Jančar in še gospod Pavlica. Avgusta pa smo prosti, če je kriza, se lahko lotimo sezonskih del. Izvolite.</p>
            </sp>
            <sp xml:id="SDZ1-Redna-34-1995-07-24.sp102">
               <speaker>DR. JANEZ ZUPANEC:</speaker>
               <p>Hvala za besedo gospod predsedujoči. Kolegice in kolegi poslanci, gospod Geržina mi je odlično dokazal, da ne razume spremembe tega zakona. Tu gre samo za vprašanje, kolikšna bo akumulacija pri hmeljarjih. Tu sploh ni pomembno, kdo pride to narediti. V Nemčiji se prav nič ne sekirajo, da v glavnem Slovenci prihajajo spravljati hmelj v tej deželi. Tako pri nas tisti, ki nočejo, pač domači nočejo tega početi, zato pridejo od drugod. Tu ne gre za vprašanje delovne sile, kdo to opravi. Gre pa seveda za vprašanje akumulacije. Lahko govorim samo za slovenske hmeljarje. Dosegajo nadpovprečne svetovne cene hmelja, vendar jim skoraj za 12% zmanjšajo konkurenčnost na svetovnem trgu zaradi te posebne dajatve. Ne mi pa sedaj tu razlagati o politiki zaposlovanja.</p>
            </sp>
            <sp xml:id="SDZ1-Redna-34-1995-07-24.sp103">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Jančar je še prijavljen, nato še gospod Pavlica. Če bo 13.00 ura dopustila, da se oba zvrstita.</p>
            </sp>
            <sp xml:id="SDZ1-Redna-34-1995-07-24.sp104">
               <speaker>JANEZ JANČAR:</speaker>
               <p>Hvala lepa, gospod podpredsednik. Sam zakona ne bom podprl glede na to, da me v samem uvodu finančno ministrstvo ni prepričalo, na podlagi česa je prišlo do številke 302 milijona. Sprašujem se, kaj je bilo letos, že več kot polovica teh del opravljenih, vinogradi bodo jeseni začeli, hmeljarji bodo kmalu začeli, sadjarji bodo tudi kmalu začeli. Se mi zdi, da vsa ta dela še pridejo na vrsto, ne vem od kje je taka nizka številka. Hkrati pa sprašujem tiste, ki se ukvarjajo s pašo živine, mislim, da bi, najmanj, kar je, še oni prišli zraven, če že delamo toliko razlik ob vsem tem. Hvala lepa.</p>
            </sp>
            <sp xml:id="SDZ1-Redna-34-1995-07-24.sp105">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Miloš Pavlica ima besedo.</p>
            </sp>
            <sp xml:id="SDZ1-Redna-34-1995-07-24.sp106">
               <speaker>MILOŠ PAVLICA:</speaker>
               <p>Hvala lepa, saj bom zelo kratek. Želel sem pravzaprav to reči, kar je delno že povedal kolega Zupanec. Mi smo sprejeli ta zakon o posebnem davku kot enega izmed zakonov, ki naj bi prispeval k temu, da bi se lažje uveljavila aktivna politika zaposlovanja in nesporno je ta zakon dal nekatere rezultate, kar je bilo razvidno kmalu po tem sprejemu. Tu gre seveda za nekatera dela, ki so resnično izjemno specifična in ne glede na ukrep aktivne politike zaposlovanja, na teh segmentih je zelo težko pričakovati, da bi prišlo do rednih ali pa vsaj za določen čas zaposlovanj. Vsebina tega zakona je seveda predvsem ekonomska in je v bistvu pomoč tem podjetjem, ki naj bi izvajala te ukrepe. Želel sem pravzaprav to reči, da ne bi želel, da ob takih priložnostih poenostavljeno gledamo tudi na aktivno politiko zaposlovanja in na brezposelne. Mi moramo vedeti, da samo tretjina brezposelnih, ki je prijavljena na Zavodu za zaposlovanje, prejema kakršnakoli denarna nadomestila ali pomoči. Skratka, dve tretjini tistih, ki so prijavljeni na zavodih, nimajo nobenih prejemkov s tega naslova in razen tega, da se jih zbriše iz spiska brezposelnih, jih ni mogoče sankcionirati ali na kakršenkoli način prisiliti, da bi se vključili v take postopke. Moram pa tudi reči, da sem se sam pozanimal glede na razpravo na Odboru za finance, ker sem tudi sam imel pomisleke in ideje, da bi se mogoče dalo z javnimi deli ali pa s takimi oblikami nekaj narediti. Poklical sem nekaj teh zavodov in se pozanimal o tem in na žalost so mi s podatki dokazali, da se tega ne da narediti. Čeprav sem se sam takrat na odboru tudi vzdržal ob tem zakonu, mislim, da je zakon racionalen in bi ga kazalo podpreti, v kolikor menimo, da je podpreti ekonomski del tega zakona, ki bo imel posledico v boljšem ekonomskem položaju teh organizacij, ki se ukvarjajo s temi dejavnostmi.</p>
            </sp>
            <sp xml:id="SDZ1-Redna-34-1995-07-24.sp107">
               <speaker>PODPREDSEDNIK DR. LEV KREFT:</speaker>
               <p>Hvala lepa. Imate repliko, gospa Danica Simšič? Izvolite.</p>
            </sp>
            <sp xml:id="SDZ1-Redna-34-1995-07-24.sp108">
               <speaker>DANICA SIMŠIČ:</speaker>
               <p>Glede na to, da mi je vodja naše poslanske skupine dovolil repliko, vodja poslanske skupine Krščanskih demokratov pa pravi kratko, bom kratka, ker je replika. Poglejte, mi hočemo spet pri enem zakonu reševati še pet ali pa deset drugih zakonov. Hočemo reševati delovne vize, hočemo reševati kompletno delovno pravno zakonodajo itd. To kratko in malo ne gre. Glede tistih 302 milijonov oziroma 725 milijonov tolarjev, seveda nisem odvetnica kakšnega ministrstva, ampak v zakonu je natančno napisano, da gre za sezonska dela na področju. Verjetno je pa treba hmelj tudi posaditi, pa ne vem, kaj še vse itd. Tako da ni vezano samo na to, tako jaz razumem. Hvala.</p>
            </sp>
            <sp xml:id="SDZ1-Redna-34-1995-07-24.sp109">
               <speaker>PODPREDSEDNIK DR. LEV KREFT:</speaker>
               <p>Hvala. Ali želi še kdo besedo? Prosil bi, če imate daljšo razpravo, da nadaljujemo takrat, ko pride zakon ponovno na vrsto, ker imamo eno samo glasovanje, da bomo sploh vedeli, ali bomo pristopili k temu zakonu ali ne, potem bom pa prekinil sejo, da bo stvar jasna. Najprej moramo glasovati o predlogu, da se zakon ne sprejme in če sprejmemo ta predlog, je vsa ta razprava odveč. Če ga pa ne sprejmemo, potem pa ima smisel naprej razpravljati. Izvolite, gospa državna sekretarka v Ministrstvu za finance, Milojka Kolar.</p>
            </sp>
            <sp xml:id="SDZ1-Redna-34-1995-07-24.sp110">
               <speaker>MILOJKA KOLAR:</speaker>
               <p>Hvala. Spoštovani zbor! Rada bi samo odgovorila na vprašanja gospoda poslanca Jančarja glede finančnega efekta. Lani je bilo po podatkih iz proračuna za leto 1994 v celoti tega posebnega davka zbranega 2,7 milijarde. Od te 2,7 milijarde je bilo 631 milijonov posebnega davka, ki je bil pobran v kmetijstvu. Se pravi, posebni davek na vse te pogodbe v kmetijstvu v celoti. Na osnovi teh podatkov in na osnovi podatkov in predvidevanj Ministrstva za kmetijstvo smo ocenili, da bi bilo tega v letu 1995 v višini 725 milijonov na letni ravni in iz tega izhaja, da bi bil polletni efekt 302 milijona. Dodatni odgovor je to, da se pridelki, kar velja v glavnem tudi za sadje in hmelj, pobirajo v drugi polovici leta, v glavnem jeseni, zato je tudi naš predlog, kot vidite v 2. členu, da začne veljati ta zakon naslednji dan po objavi v Uradnem listu. Hvala.</p>
            </sp>
            <sp xml:id="SDZ1-Redna-34-1995-07-24.sp111">
               <speaker>PODPREDSEDNIK DR. LEV KREFT:</speaker>
               <p>Hvala. Ali želi še kdo besedo? Na glasovanje dajem najprej predlog matičnega delovnega telesa - o njem je bilo precej govora - da se ta zakon ne sprejme. Ugotovimo sklepčnost! (47 prisotnih.)</p>
               <p>Kdo je za? (9 poslancev.) Je kdo proti? (39 poslancev.)</p>
               <p>Ugotavljam, da smo ob zaključku splošne razprave hkrati zavrnili ta sklep.</p>
               <p>S tem zakonom bomo nadaljevali v popoldanskem delu, vendar bomo ob 14.00 uri najprej začeli z volitvami in imenovanji. Ob 14.00 uri imamo torej na vrsti točko Volitve in imenovanja. Hvala.</p>
            </sp>
            <stage type="time">(Seja je bila prekinjena ob 13.04 uri in se je nadaljevanja ob 14.12 uri.)</stage>
            <sp xml:id="SDZ1-Redna-34-1995-07-24.sp112">
               <speaker>PODPREDSEDNIK DR. LEV KREFT:</speaker>
               <p>Prosim poslanke in poslance, da zasedejo svoja mesta v veliki dvorani, da bo Državni zbor lahko nadaljeval delo. Prav tako prosim vodje in sekretarje poslanskih skupin, da poskrbijo za prisotnost vseh poslank in poslancev v dvorani.</p>
               <p>Spoštovane kolegice poslanke, spoštovani kolegi poslanci, gospe in gospodje, nadaljujejo današnje zasedanje. Za popoldanski del seje ni sem prejel novih dodatnih opravičil.</p>
               <p>Ugotovimo sklepčnost! (54 prisotnih.)</p>
               <p>Ugotavljam, da je Državni zbor sklepčen in lahko odloča.</p>
               <p>Kot je bilo najavljeno, prehajamo na <title>36. TOČKO DNEVNEGA REDA - VOLITVE IN IMENOVANJA</title>.</p>
               <p>K tej točki sem vabil predlagatelje oziroma njihove predstavnike in jih lepo pozdravljam. Predloge posameznih predlagateljev ter predloge in mnenja Komisije za volitve, imenovanja in administrativne zadeve ste prejeli. Pod to točko dnevnega reda bomo obravnavali predloge Sodnega sveta, in sicer: dva predloga o odloku o imenovanju na sodniško mesto vrhovnega sodnika na Vrhovnem sodišču Republike Slovenije, 33 predlogov odlokov o izvolitvi v sodniško funkcijo, predlog odloka o razrešitvi okrajnega sodnika na Okrajnem sodišču na Jesenicah, predlog odloka o  razrešitvi okrožne sodnice na Okrožnem sodišču v Kranju. Dalje, predloge odlokov, ki jih je predložila Komisija za volitve, imenovanje in administrativne zadeve, in sicer: predlog odloka o spremembi odloka o določitvi števila sodnikov za prekrške Republiškega senata za prekrške; predlog odloka o izvolitvi sodnika za prekrške s sedežem v Ljubljani, predstojnika organa; predlog odloka o izvolitvi sodnika za prekrške s sedežem v Ljubljani; predlog odloka o izvolitvi sodnice za prekrške s sedežem v Logatcu, predstojnice organa; predlog odloka o razrešitvi namestnice sodnice za prekrške s sedežem v Tržiču; predlog odloka o spremembi odloka o sestavi Odbora Državnega zbora Republike Slovenije za mednarodne odnose in izvolitvi predsednika, podpredsednika in članov odbora; predlog odloka o spremembi odloka o sestavi Odbora Državnega zbora Republike Slovenije za znanost, tehnologijo in razvoj in izvolitvi predsednika, podpredsednika in članov odbora; predlog odloka o spremembi odloka o sestavi Državnega zbora Republike Slovenije za kulturo, šolstvo in šport in izvolitvi predsednika, dveh podpredsednikov in članov odbora.        </p>
               <p>Prehajamo na obravnavo in sklepanje o posameznih predlogih.</p>
               <p>Najprej sta na vrsti dva predloga odlokov o imenovanju na sodniško mesto vrhovnega sodnika na Vrhovnem sodišču Republike Slovenije. Sodni svet predlaga zboru, da na sodniški mesti vrhovnih sodnikov na Vrhovnem sodišču Republike Slovenije imenuje gospoda Janeza Metelka in gospoda Jerneja Potočarja.</p>
               <p>Želi predlagatelj dodatno obrazložiti svoj predlog? (Ne.) Predlog je obravnavala oziroma oba Komisija za volitve, imenovanja in administrativne zadeve in zboru predložila poročila, ter predloga odlokov. Želi poročevalec komisije besedo? (Ne.) Želi besedo predstavnik Sekretariata? (Tudi ne.) Želijo besedo predstavniki poslanskih skupin? (Ne.) Besedo dajem poslankam in poslancem. Želi kdo besedo? (Ne.)</p>
               <p>Začenjamo z dvema odlokoma o imenovanju na sodniško mesto vrhovnega sodnika na Vrhovnem sodišču Republike Slovenije in na glasovanje dajem, ker ni razprave, predlog odloka o imenovanju gospoda Janeza Metelka na sodniško mesto vrhovnega sodnika na Vrhovnem sodišču Republike Slovenije. Ugotovimo sklepčnost! (45 prisotnih.) Ponovno vas prosim, da ugotovimo sklepčnost! (49 prisotnih.)</p>
               <p>Kdo je za? (36 poslancev.) Je kdo proti? (1 poslanec.)</p>
               <p>Hvala lepa. Ugotavljam, da je predlog odloka sprejet.</p>
               <p>Kot drugega dajem na glasovanje predlog odloka o imenovanju gospoda Jerneja Potočarja na sodniško mesto vrhovnega sodnika na Vrhovnem sodišču Republike Slovenije. Ugotovimo sklepčnost! (48 prisotnih.)</p>
               <p>Kdo je za? (38 poslancev.) Je kdo proti? (Nihče.)</p>
               <p>Ugotavljam, da smo tudi ta odlok sprejeli.</p>
               <p>Prehajam k drugemu kompletu predlogov. To so predlogi Sodnega sveta za izvolitev v sodniško funkcijo. Sodni svet predlaga, da Državni zbor izvoli predlagane kandidate v sodniško funkcijo ter na naslednja sodniška mesta: vrhovne sodnice in vrhovnega sodnika na Vrhovnem sodišču Republike Slovenije, višje sodnice in višjega sodnika na Višjem sodišču v Ljubljani, višjih sodnic in višjega sodnika na Višjem delovnem in socialnem sodišču v Ljubljani, okrožnih sodnic in okrožnih sodnikov na Okrožnih sodiščih v Kranju, Krškem, Novem mestu in na Ptuju, okrožnih sodnic in okrožnega sodnika na Delovnem in socialnem sodišču v Ljubljani, okrožnih sodnic na Delovnem sodišču v Mariboru, okrožnega sodnika na Delovnem sodišču v Mariboru, oddelku v Slovenj Gradcu, okrožne sodnice na Delovnem sodišču v Kopru, oddelku v Novi gorici, okrajnih sodnic in okrajnih sodnikov na Okrajnih sodiščih v Črnomlju, Kopru, Ljubljani, Murski Soboti, Novem mestu, na Ptuju in v Slovenj Gradcu. Sodni svet poleg tega predlaga še kandidata za izvolitev v sodniško funkcijo. Ob tem vas želim opozoriti, da ste danes na klop prejeli obvestilo Sodnega sveta, s katerim svoj predlog za izvolitev gospe Helene Zobec-Dolanc v sodniško funkcijo umika. Zato zbor o predloženem odloku Komisije za volitev, imenovanje in administrativne zadeve ne bo glasoval. Želi predstavnik Sodnega sveta besedo? (Ne.) Predloge je obravnavala Komisija za volitve, imenovanja in administrativne zadeve. Želi poročevalec komisije besedo? (Ne.) Želijo besedo predstavnik poslanskih skupin? (Ne.) Besedo dajem poslankam in poslancem. Želi kdo besedo? Ugotavljam, da ne in zaključujem razpravo ter prehajamo h glasovanju. Na glasovanje dajem predloge odlokov o izvolitvi v sodniško funkcijo in sicer, Marija Šeruga-Trplan na sodniško mesto vrhovne sodnice na Vrhovnem sodišču Republike Slovenije. Ugotovimo sklepčnost! (49 prisotnih.)</p>
               <p>Kdo je za? (36 poslancev.) Je kdo proti? (Nihče.)</p>
               <p>Ugotavljam, da smo izvolili gospo Marijo Šeruga-Trplan.</p>
               <p>Gospoda Jožeta Zbačnika na sodniško mesto vrhovnega sodnika na Vrhovnem sodišču Republike Slovenije. Prosim, da Ugotovimo sklepčnost! (49 prisotnih.)</p>
               <p>Kdo je za? (36 poslancev.) Je kdo proti? (Nihče.)</p>
               <p>Ugotavljam, da je bil gospod Jože Zbačnik izvoljen.</p>
               <p>Dalje, Mileta Dolenca na sodniško mesto višjega sodnika na Višjem sodišču v Ljubljani. Prosim, da ugotovimo sklepčnost! (47 prisotnih.)</p>
               <p>Kdo je za? (32 poslancev.) Je kdo proti? (Nihče.)</p>
               <p>Ugotavljam, da je bil gospod Mile Dolenc izvoljen.</p>
               <p>Mag. Nino Plavšak na sodniško mesto višje sodnice na Višjem sodišču v Ljubljani. Prosim, da ugotovimo sklepčnost! (47 prisotnih.)</p>
               <p>Kdo je za? (38 poslancev.) Je kdo proti? (Nihče.)</p>
               <p>Ugotavljam, da je bila gospa Nina Plavšak izvoljena.</p>
               <p>Ireno Kosmač-Zupančič na sodniško mesto višje sodnice na Višjem delovnem in socialnem sodišču v Ljubljani. Prosim, da ugotovimo sklepčnost! (46 prisotnih.)</p>
               <p>Kdo je za? (32 poslancev.) Je kdo proti? (3 poslanci.)</p>
               <p>Ugotavljam, da je bila gospa Irena Kosmač-Zupančič izvoljena.</p>
               <p>Majo Zakonšek na sodniško mesto višje sodnice na Višjem delovnem in socialnem sodišču v Ljubljani. Prosim, da ugotovimo sklepčnost! (47 prisotnih.)</p>
               <p>Kdo je za? (33 poslancev.) Je kdo proti? (2 poslanca.)</p>
               <p>Ugotavljam, da je bila gospa Maja Zakonšek izvoljena.</p>
               <p>Gospo Marto Klamfer, na sodniško mesto višje sodnice na Višjem delovnem in socialnem sodišču v Ljubljani. Prosim, da ugotovimo sklepčnost! (51 prisotnih.)</p>
               <p>Kdo je za? (35 poslancev.) Je kdo proti? (1 poslanec.)</p>
               <p>Ugotavljam, da je bila gospa Marta Klamfer izvoljena.</p>
               <p>Dr. Milana Fabjančiča na sodniško mesto višjega sodnika na višjem delovnem in socialnem sodišču v Ljubljani. Prosim, da ugotovimo sklepčnost! (47 prisotnih.)</p>
               <p>Kdo je za? (40 poslancev.) Je kdo proti? (1 poslanec.)</p>
               <p>Ugotavljam, da je bil dr. Milan Fabjančič izvoljen.</p>
               <p>Jelko Zorman-Bogunovič na sodniško mesto okrožne sodnice na Delovnem in socialnem sodišču v Ljubljani. Prosim, da ugotovimo sklepčnost! (48 prisotnih.)</p>
               <p>Kdo je za? (29 poslancev.) Je kdo proti? (3 poslanci.)</p>
               <p>Ugotavljam, da je bila Jelka Zorman-Bogunovič izvoljena.</p>
               <p>Dušana Medveda na sodniško mesto okrožnega sodnika na Delovnem in socialnem sodišču v Ljubljani. Prosim, da ugotovimo sklepčnost! (47 prisotnih.)</p>
               <p>Kdo je za? (34 poslancev.) Je kdo proti? (2 poslanca.)</p>
               <p>Ugotavljam, da je bil gospod Dušan Medved izvoljen.</p>
               <p>Sonjo Fabjan na sodniško mesto okrožne sodnice na Delovnem in socialnem sodišču v Ljubljani. Prosim, da ugotovimo sklepčnost! (47 prisotnih.)</p>
               <p>Kdo je za? (31 poslancev.) Je kdo proti? (3 poslanci.)</p>
               <p>Ugotavljam, da je bila gospa Sonja Fabjan izvoljena.</p>
               <p>Sonjo Kristl-Pucko na sodniško mesto okrožne sodnice na Delovnem sodišču v Mariboru. Ugotovimo sklepčnost! (45 prisotnih.) Ugotovimo sklepčnost! (50 prisotnih.)</p>
               <p>Kdo je za? (40 poslancev.) Je kdo proti? (Nihče.)</p>
               <p>Bojano Kmetec-Rošic na sodniško mesto okrožne sodnice na Delovnem sodišču v Mariboru. Ugotovimo sklepčnost! (47 prisotnih.)</p>
               <p>Kdo je za? (38 poslancev.) Je kdo proti? (1 poslanec.)</p>
               <p>Ugotavljam, da je bila gospa Bojana Kmetec-Rošic izvoljena.</p>
               <p>Lidijo Križman na sodniško mesto okrožne sodnice na Delovnem sodišču v Mariboru. Ugotovimo sklepčnost! (45 prisotnih.) Ugotovimo sklepčnost! (43 prisotnih.) V dvorani nas je dovolj. Prosil bi, da pri glasovanjih sodelujete. Ugotovimo sklepčnost! (55 prisotnih.)</p>
               <p>Kdo je za? (37 poslancev.) Je kdo proti? (2 poslanca.)</p>
               <p>Ugotavljam, da je bila gospa Lidija Križman izvoljena.</p>
               <p>Jožeta Cepca na sodniško mesto okrožnega sodnika na Delovnem sodišču v Mariboru, v oddelku v Slovenj Gradcu. Ugotovimo sklepčnost! (48 prisotnih.)</p>
               <p>Kdo je za? (39 poslancev.) Je kdo proti? (1 poslanec.)</p>
               <p>Ugotavljam, da je bil gospod Jože Cepec izvoljen.</p>
               <p>Za izvolitev v sodniško funkcijo se predlaga kandidat gospod Borut Potrata. Ugotovimo sklepčnost! (43 prisotnih.) Ugotovimo sklepčnost! (50 prisotnih.)</p>
               <p>Kdo je za? (38 poslancev.) Je kdo proti? (1 poslanec.)</p>
               <p>Ugotavljam, da je bil gospod Borut Potrata izvoljen.</p>
               <p>Nadalje dajem na glasovanje predloge odlokov o izvolitvi v sodniško funkcijo in sicer Irene Veter na sodniško mesto okrožne sodnice na Okrožnem sodišču v Kranju. Ugotovimo sklepčnost! (44 prisotnih.) Ugotovimo sklepčnost! (48 prisotnih.)</p>
               <p>Kdo je za? (37 poslancev.) Je kdo proti? (1 poslanec.)</p>
               <p>Ugotavljam, da je bila gospa Irena Veter izvoljena.</p>
               <p>Marijo Bakovnik na sodniško mesto okrožne sodnice na Okrožnem sodišču v Kranju. Ugotovimo sklepčnost! (47 prisotnih.)</p>
               <p>Kdo je za? (37 poslancev.) Je kdo proti? (Nihče.)</p>
               <p>Ugotavljam, da je gospa Marija Bakovnik izvoljena.</p>
               <p>Gospoda Miloša Medveda na sodniško mesto okrožnega sodnika na Okrožnem sodišču v Krškem. Ugotovimo sklepčnost! (48 prisotnih.)</p>
               <p>Kdo je za? (36 poslancev.) Je kdo proti? (2 poslanca.)</p>
               <p>Ugotavljam, da je gospod Miloš Medved izvoljen.</p>
               <p>Gospoda Antona Panjana na sodniško mesto okrožnega sodnika na Okrožnem sodišču v Novem mestu. Ugotovimo sklepčnost! (47 prisotnih.)</p>
               <p>Kdo je za? (34 poslancev.) Je kdo proti? (Nihče.)</p>
               <p>Ugotavljam, da je gospod Anton Panjan izvoljen.</p>
               <p>Barbaro Debevc na sodniško mesto okrožne sodnice na Okrožnem sodišču na Ptuju. Ugotovimo sklepčnost! (49 prisotnih.)</p>
               <p>Kdo je za? (40 poslancev.) Je kdo proti? (Nihče.)</p>
               <p>Ugotavljam, da je gospa Barbara Debevc izvoljena.</p>
               <p>Gospoda Igorja Fortuno na sodniško mesto okrajnega sodnika na Okrajnem sodišču v Črnomlju. Ugotovimo sklepčnost! (48 prisotnih.)</p>
               <p>Kdo je za? (37 poslancev.) Je kdo proti? (Nihče.)</p>
               <p>Ugotavljam, da je gospod Igor Fortuna izvoljen.</p>
               <p>Andrejo Kraut-Verbič na sodniško mesto okrajne sodnice na Okrajnem sodišču v Kopru. Ugotovimo sklepčnost! (51 prisotnih.)</p>
               <p>Kdo je za? (38 poslancev.) Je kdo proti? (Nihče.)</p>
               <p>Ugotavljam, da je gospa Andreja Kraut-Verbič izvoljena.</p>
               <p>Darjo Srabotič na sodniško mesto okrajne sodnice na Okrajnem sodišču v Kopru. Ugotovimo sklepčnost! (50 prisotnih.)</p>
               <p>Kdo je za? (40 poslancev.) Je kdo proti? (Nihče.)</p>
               <p>Ugotavljam, da je gospa Darja Srabotič izvoljena.</p>
               <p>Jano Pavšek na sodniško mesto okrajne sodnice na Okrajnem sodišču v Ljubljani. Ugotovimo sklepčnost! (51 prisotnih.)</p>
               <p>Kdo je za? (36 poslancev.) Je kdo proti? (1 poslanec.)</p>
               <p>Ugotavljam, da je gospa Jana Pavšek izvoljena.</p>
               <p>Primoža Suknaiča na sodniško mesto okrajnega sodnika na Okrajnem sodišču v Ljubljani. Ugotovimo sklepčnost! (48 prisotnih.)</p>
               <p>Kdo je za? (40 poslancev.) Je kdo proti? (1 poslanec.)</p>
               <p>Ugotavljam, da je gospod Primož Suknaič izvoljen.</p>
               <p>Petro Simčič-Medič na sodniško mesto okrajne sodnice na Okrajnem sodišču v Ljubljani. Ugotovimo sklepčnost! (51 prisotnih.)</p>
               <p>Kdo je za? (36 poslancev.) Je kdo proti? (2 poslanca.)</p>
               <p>Ugotavljam, da je gospa Petra Simčič-Medič izvoljena.</p>
               <p>Danico Poredoš na sodniško mesto okrajne sodnice na Okrajnem sodišču v Murski Soboti. Ugotovimo sklepčnost! (53 prisotnih.)</p>
               <p>Kdo je za? (38 poslancev.) Je kdo proti? (Nihče.)</p>
               <p>Ugotavljam, da je gospa Danica Poredoš izvoljena.</p>
               <p>Marijo Osolnik-Šenica na sodniško mesto okrajne sodnice na Okrajnem sodišču v Novem Mestu. Prosim, da ugotovimo sklepčnost! (46 prisotnih.)</p>
               <p>Kdo je za? (40 poslancev.) Je kdo proti? (2 poslanca.)</p>
               <p>Ugotavljam, da je gospa Marija Osolnik-Šenica izvoljena.</p>
               <p>Natalijo Picek na sodniško mesto okrajne sodnice na Okrajnem sodišču v Novem mestu. Prosim, da ugotovimo sklepčnost! (53 prisotnih.)</p>
               <p>Kdo je za? (33 poslancev.) Je kdo proti? (2 poslanca.)</p>
               <p>Ugotavljam, da je gospa Natalija Picek izvoljena.</p>
               <p>Marijo Krajnc na sodniško mesto okrajne sodnice na Okrajnem sodišču na Ptuju. Prosim, da ugotovimo sklepčnost! (51 prisotnih.)</p>
               <p>Kdo je za? (37 poslancev.) Je kdo proti? (1 poslanec.)</p>
               <p>Ugotavljam, da je gospa Marija Krajnc izvoljena.</p>
               <p>Karolino Peserl na sodniško mesto okrajne sodnice na Okrajnem sodišču v Slovenj Gradcu. Prosim, da ugotovimo sklepčnost! (52 prisotnih.)</p>
               <p>Kdo je za? (37 poslancev.) Je kdo proti? (Nihče.)</p>
               <p>Ugotavljam, da je gospa Karolina Peserl izvoljena.</p>
               <p>Vlasto Hoenn na sodniško mesto okrožne sodnice na Delovnem sodišču v Kopru, oddelku v Novi Gorici. Prosim, da ugotovimo sklepčnost! (50 prisotnih.)</p>
               <p>Kdo je za? (34 poslancev.) Je kdo proti? (1 poslanec.)</p>
               <p>Ugotavljam, da je gospa Vlasta Hoenn izvoljena.</p>
               <p>Prehajamo na predlog Sodnega sveta o razrešitvi okrajnega sodnika na Okrajnem sodišču na Jesenicah in razrešitvi okrožne sodnice na Okrožnem sodišču v Kranju. Sodni svet predlaga, da Državni zbor razreši gospoda Huberta Rota funkcije okrajnega sodnika na Okrajnem sodišču na Jesenicah, z dnem 31.8.1995 in gospo Natalijo Drnovšek funkcijo okrožne sodnice na Okrožnem sodišču v Kranju z dnem 31.7.1995. Želi predstavnica sodnega sveta besedo? (Ne.) Predlog je obravnavala Komisija za volitve, imenovanja in administrativne zadeve in je predlogoma podala pozitivno mnenje. Želi poročevalec komisije besedo? (Ne.) Želi  besedo predstavnik sekretariata? (Tudi ne.) Želijo besedo predstavniki poslanskih skupin? (Ne.) Besedo dajem poslankam in poslancem. Želi kdo besedo? Ugotavljam, da ne, zaključujem razpravo in dajem na glasovanje predlog odloka o razrešitvi gospoda Huberta Rota funkcije okrajnega sodnika na Okrajnem sodišču na Jesenicah, z dnem 31.8.1995. Prosim, da ugotovimo sklepčnost! (50 prisotnih.)</p>
               <p>Kdo je za? (36 poslancev.) Je kdo proti? (1 poslanec.)</p>
               <p>Ugotavljam, da je predlog odloka sprejet.</p>
               <p>Na glasovanje dajem predlog odloka o razrešitvi gospe Natalije Drnovšek funkcije okrožne sodnice na Okrožnem sodišču v Kranju z dnem 31.7.1995. Prosim, da ugotovimo sklepčnost! (51 prisotnih.)</p>
               <p>Kdo je za? (36 poslancev.) Je kdo proti? (1 poslanec.)</p>
               <p>Ugotavljam, da je predlog odloka sprejet.</p>
               <p>Dalje, predlog odloka o spremembi odloka o določitvi števila sodnikov za prekrške Republiškega senata za prekrške. Predlog odloka je zboru predložila Komisija za volitve, imenovanja in administrativne zadeve. Želi poročevalec komisije besedo? (Ne.) Želi besedo predstavnik Sekretariata? (Ne.) Želijo besedo predstavniki poslanskih skupin? (Ne.) Besedo dajem poslankam in poslancem. Želi kdo besedo? (Ne.) Zaključujem torej razpravo in dajem na glasovanje predlog odloka o spremembi odloka o določitvi števila sodnikov za prekrške Republiškega senata za prekrške.</p>
               <p>Ugotovimo sklepčnost! (49 prisotnih.)</p>
               <p>Kdo je za? (38 poslancev.) Je kdo proti? (1 poslanec.)</p>
               <p>Ugotavljam, da je predlog odloka sprejet.</p>
               <p>Dalje, predlog odloka o izvolitvi sodnika za prekrške s sedežem v Ljubljani, predstojnika organa.</p>
               <p>Predlog odloka je zboru predložila Komisija za volitve, imenovanja in administrativne zadeve. Želi poročevalec komisije besedo? (Ne.) Želi besedo predstavnik Sekretariata? (Ne.) Želijo besedo predstavniki poslanskih skupin? (Ne.) Besedo dajem poslankam in poslancem. Želi kdo besedo? Ne. Zato dajem ta predlog odloka o izvolitvi gospoda Rajka Kotnika za sodnika za prekrške s sedežem v Ljubljani, predstojnika organa, na glasovanje.</p>
               <p>Ugotovimo sklepčnost! (51 prisotnih.)</p>
               <p>Kdo je za? (29 poslancev.) Je kdo proti? (2 poslanca.)</p>
               <p>Ugotavljam, da je predlog odloka sprejet.</p>
               <p>Naslednji je predlog odloka o izvolitvi sodnika za prekrške s sedežem v Ljubljani. Predlog odloka je zboru predložila Komisija za volitve, imenovanja in administrativne zadeve. Želi poročevalec komisije besedo? (Ne.) Želi besedo predstavnik Sekretariata? (Ne.) Želijo besedo predstavniki poslanskih skupin? (Ne.) Besedo dajem poslankam in poslancem. Želi kdo besedo? (Ne.) Dajem na glasovanje predlog odloka o izvolitvi gospoda Franca Dobrovnika za sodnika za prekrške s sedežem v Ljubljani.</p>
               <p>Ugotovimo sklepčnost! (50 prisotnih.)</p>
               <p>Kdo je za? (36 poslancev.) Je kdo proti? (1 poslanec.)</p>
               <p>Ugotavljam, da je predlog odloka sprejet.</p>
               <p>Dalje, predlog odloka o izvolitvi sodnice za prekrške s sedežem v Logatcu, predstojnice organa. Gre za predlog za izvolitev gospe Anice Ponikvar. Predlog odloka je zboru predložila Komisija za volitve, imenovanja in administrativne zadeve. Želi poročevalec komisije besedo? (Ne.) Želi besedo predstavnik Sekretariata? (Ne.) Želijo besedo predstavniki poslanskih skupin? (Ne.) Besedo dajem poslankam in poslancem. Želi kdo besedo? Ne. Dajem na glasovanje predlog odloka o izvolitvi gospe Anice Ponikvar za sodnico za prekrške s sedežem v Logatcu, predstojnice organa na glasovanje.</p>
               <p>Ugotovimo sklepčnost! (47 prisotnih.)</p>
               <p>Kdo je za? (37 poslancev.) Je kdo proti? (1 poslanec.)</p>
               <p>Ugotavljam, da je predlog odloka sprejet.</p>
               <p>Naprej, predlog odloka o razrešitvi namestnice sodnice za prekrške s sedežem v Tržiču. Gre za gospo Renato Horvat. Predlog odloka je zboru predložila Komisija za volitve, imenovanja in administrativne zadeve. Želi poročevalec komisije besedo? (Ne.) Želi besedo predstavnik Sekretariata? (Ne.) Želijo besedo predstavniki poslanskih skupin? (Ne.) Besedo dajem poslankam in poslancem. Želi kdo besedo? (Ne.) Dajem na glasovanje predlog odloka o razrešitvi gospe Renate Horvat s funkcije namestnice sodnice za prekrške s sedežem v Tržiču. Ugotovimo sklepčnost! (51 prisotnih.)</p>
               <p>Kdo je za? (30 poslancev.) Je kdo proti? (2 poslanca.)</p>
               <p>Ugotavljam, da  je odlok sprejet.</p>
               <p>Dalje je, predlog odloka o spremembi odloka o sestavi Odbora Državnega zbora Republike Slovenije za mednarodne odnose in izvolitvi predsednika, podpredsednika in članov odbora. Predlog odloka je zboru predložila Komisija za volitve, imenovanja in administrativne zadeve. Želi poročevalec komisije besedo? (Ne.) Želi besedo predstavnik Sekretariata? (Ne.) Želijo besedo predstavniki poslanskih skupin? (Ne.) Besedo dajem poslankam in poslancem. Želi kdo besedo? (Ne.) Dajem na glasovanje predlog tega odloka. Ugotovimo sklepčnost! (47 prisotnih.)</p>
               <p>Kdo je za? (37 poslancev.) Je kdo proti? (1 poslancev.)</p>
               <p>Ugotavljam, da je predlog odloka sprejet.</p>
               <p>Naslednji je predlog odloka o spremembi odloka o sestavi Odbora Državnega zbora Republike Slovenije za znanost, tehnologijo in razvoj in izvolitvi predsednika, podpredsednika in članov odbora. Predlog odloka je zboru predložila Komisija za volitve, imenovanja in administrativne zadeve. Želi poročevalec komisije besedo? (Ne.) Želi besedo predstavnik Sekretariata? (Ne.) Želijo besedo predstavniki poslanskih skupin? (Ne.) Besedo dajem poslankam in poslancem. Želi kdo besedo? (Ne.) Dajem na glasovanje predlog tega odloka. Ugotovimo sklepčnost! (49 prisotnih.)</p>
               <p>Kdo je za? (37 poslancev.) Je kdo proti? (1 poslanec.)</p>
               <p>Ugotavljam, da smo predlog odloka sprejeli.</p>
               <p>Predlog odloka o spremembi odloka o sestavi Odbora za kulturo, šolstvo in šport in o izvolitvi predsednika, dveh podpredsednikov in članov odbora. Predlog odloka je zboru predložila Komisija za volitve, imenovanja in administrativne zadeve. Ali želi poročevalec komisije besedo? (Ne.) Ali želi besedo predstavnik sekretariata? (Ne.) Ali želijo besedo predstavniki poslanskih skupin? (Ne.) Besedo dajem poslankam in poslancem. Ali želi kdo besedo? (Ne.) Ker nihče ne želi besede, dajem ta predlog odloka na glasovanje. Ugotovimo sklepčnost! (44 prisotnih.) Ugotovimo sklepčnost! (47 prisotnih.)</p>
               <p>Kdo je za? (33 poslancev.) Je kdo proti? (2 poslanca.)</p>
               <p>Ugotavljam, da smo ta predlog odloka sprejeli.</p>
               <p>S tem zaključujem vse, kar je bilo predvideno za to točko dnevnega reda.</p>
               <p> Vračam se k <title>10. TOČKI DNEVNEGA REDA - PREDLOG ZAKONA O DOPOLNITVI ZAKONA O POSEBNEM DAVKU NA DOLOČENE PREJEMKE</title>.</p>
               <p>Ker nismo sprejeli predloga, da se zakon v prvi obravnavi ne sprejme, nadaljujemo hitri postopek. V drugi obravnavi gre za zakon, ki ima dva člena. Odbor za finance in kreditno monetarno politiko je matično delovno telo, ki je vložilo amandma k 1. členu, ki se glasi: v 4. členu se doda nov četrti odstavek, ki se glasi: "Mnenje o tem, ali gre za spravilo pridelkov v okviru sezonskih del na področju hmeljarstva, sadjarstva in vinogradništva, izda minister, pristojen za kmetijstvo in gozdarstvo." Dajem 1. člen s tem amandmajem vred v obravnavo. Ali želi kdo besedo? Ugotavljam, da ne in dajem najprej amandma matičnega delovnega telesa na glasovanje. Ugotovimo sklepčnost! (45 prisotnih.) Ugotovimo sklepčnost! Smo pri 10. točki dnevnega reda - za tistih nekaj, ki niste slišali - predlog zakona o dopolnitvi zakona o posebnem davku na določene prejemke. Razpravo smo končali pred odmorom. Sprejeli smo hitri postopek, torej zavrnili predlog sklepa, da se zakon v prvi obravnavi ne sprejme. Glasujemo o amandmaju k 1. členu, ki ga je dalo matično delovno telo. Imate ga v poročilu k predlogu zakona z dne 17. julija 1995. Dajem torej ta amandma na glasovanje. Ugotovimo sklepčnost! (52 prisotnih.)</p>
               <p>Kdo je za? (40 poslancev.) Je kdo proti? (1 poslanec.)</p>
               <p>Ugotavljam, da smo ta amandma sprejeli.</p>
               <p>1. člen v celoti dajem na glasovanje. Ugotovimo sklepčnost! (49 prisotnih.)</p>
               <p>Kdo je za? (32 poslancev.) Je kdo proti? (2 poslanca.)</p>
               <p>Ugotavljam, da smo 1. člen sprejeli.</p>
               <p>Dajem v obravnavo in na glasovanje še 2. člen zakona. Želi kdo besedo? Ugotavljam, da ne in dajem 2. člen zakona na glasovanje. Prosim, da ugotovimo sklepčnost! (51 prisotnih.)</p>
               <p>Kdo je za? (33 poslancev.) Je kdo proti? (3 poslanci.)</p>
               <p>Ugotavljam, da smo 2. člen zakona sprejeli.</p>
               <p>V obravnavo in na glasovanje dajem še naslov zakona. Želi kdo besedo o naslovu zakona? (Ne.) Zato dajem naslov zakona na glasovanje. Ugotovimo sklepčnost! (48 prisotnih.)</p>
               <p>Kdo je za? (35 poslancev.) Je kdo proti? (1 poslanec.)</p>
               <p>Ugotavljam, da smo naslov zakona sprejeli.</p>
               <p>Zaključujem drugo obravnavo znotraj hitrega postopka. Spremenili smo prvega od obeh členov zakona. Želi kdo v tretji obravnavi vložiti amandma k 1. členu zakona? Ugotavljam, da ne  in dajem zakon v celoti na glasovanje. Ugotovimo sklepčnost! (47 prisotnih.) Obrazložitev glasu? Izvolite, gospa Jadranka Šturm-Kocjan bo obrazložila svoj glas.  </p>
            </sp>
            <sp xml:id="SDZ1-Redna-34-1995-07-24.sp113">
               <speaker>JADRANKA ŠTURM-KOCJAN:</speaker>
               <p>Hvala za besedo, gospod predsedujoči. Predloga tega zakona ne bom podprla. Zdi pa se mi, da v tej državi zelo pristransko obravnavamo nekatere panoge. Ob obravnavi tega predloga zakona... Ne vem, kolegi me opozarjajo, da, se opravičujem gospod predsedujoči. Smo pri...</p>
            </sp>
            <sp xml:id="SDZ1-Redna-34-1995-07-24.sp114">
               <speaker>PODPREDSEDNIK DR. LEV KREFT:</speaker>
               <p>10. točka dnevnega reda. Glasovanju o zakonu o posebnem davku na določene prejemke v celoti.</p>
            </sp>
            <sp xml:id="SDZ1-Redna-34-1995-07-24.sp115">
               <speaker>JADRANKA ŠTURM-KOCJAN:</speaker>
               <p>...Ja, mislim, da vem, o čem govorim. Torej ne bom podprla zato, kot sem rekla, v tej državi pristransko obravnavamo nekatere panoge. V mislih imam predvsem ribištvo in najavljam ob tem, če bo ta zakon podprt, da bom vložila podoben zakon za tistih nekaj ribičev, ki jih imamo v Sloveniji in za katere ne moremo, že ves čas od kar je samostojna Slovenija, urediti tistih minimalnih podpor, ki jih zahtevajo. Teh ribičev je 48 ali okrog te številke se to vrti. Vemo, kakšne težave imajo. Hkrati, ko se status ribištva ne obravnava tako kot bi se moral in ko ribiči že leta prosijo zato, da bi ta Vlada ugodila z minimalnimi sredstvi povračilo socialnega zavarovanja, ker ga težko plačajo, dokaj širokogrudno obravnavamo nekatere kmetijske panoge ali pa kmetijstvo v celoti, tako da v zvezi s tem in zato tega zakona ne bom podprla. Hvala.</p>
            </sp>
            <sp xml:id="SDZ1-Redna-34-1995-07-24.sp116">
               <speaker>PODPREDSEDNIK DR. LEV KREFT:</speaker>
               <p>Hvala. Svoj glas bo obrazložil še gospod dr. Franc Zagožen.</p>
            </sp>
            <sp xml:id="SDZ1-Redna-34-1995-07-24.sp117">
               <speaker>DR. FRANC ZAGOŽEN:</speaker>
               <p>Spoštovani! Glasoval bom za ta zakon. Strinjam pa se, da je treba tudi rešiti problem ribičev, vendar ga ni mogoče rešiti na tak način, da tega problema ne rešimo. Torej, glasoval bom za ta zakon in upam, da bo kmalu tudi koalicija večinsko zahtevala rešitev problema ribičev. Hvala.</p>
            </sp>
            <sp xml:id="SDZ1-Redna-34-1995-07-24.sp118">
               <speaker>PODPREDSEDNIK DR. LEV KREFT:</speaker>
               <p>Hvala. Ali želi še kdo obrazložiti svoj glas? (Ne.) Zato dajem zakon v celoti na glasovanje. Ugotovimo sklepčnost! (55 prisotnih.)</p>
               <p>Kdo je za? (48 poslancev.) Je kdo proti? (3 poslanci.)</p>
               <p>Ugotavljam, da je bil zakon v celoti sprejet.</p>
               <p>S tem zaključujem to točko dnevnega reda. Kot sem vam že povedal, bomo 11. točko dnevnega reda obravnavali potem, ko se bo matično delovno telo še enkrat sestalo. Namreč, matično delovno telo je zaprosilo za dodatno mnenje Vlade in kolikor vem, je sklicano za jutri zjutraj pred našo sejo. Podobno velja za 12. točko dnevnega reda, kjer matično delovno telo prav tako pričakuje amandmaje Vlade, o katerih se bo ponovno sestalo, tako da bomo 11. in 12. točko dnevnega reda, če bomo dobili zapisnik matičnih delovnih teles, obravnavali jutri.</p>
               <p>Prehajam pa k <title>13. TOČKI DNEVNEGA REDA - OBRAVNAVA PREDLOGA ZAKONA O POSEBNEM DAVKU OD PROMETA IZVOZNIH STORITEV</title>.</p>
               <p>Predlog zakona je v obravnavo zboru predložila Vlada Republike Slovenije. Ali želi predstavnik Vlade besedo? (Ne.) Predlog zakona - bom počakal toliko, da boste poiskali gradivo - je obravnaval Odbor za finance in kreditno monetarno politiko kot matično delovno telo. Ali želi poročevalec odbora besedo? Besedo ima gospod Janez Kopač. Smo pri 13. točki dnevnega reda, to je predlog zakona o posebnem davku od prometa izvoznih storitev. Izvolite.</p>
            </sp>
            <sp xml:id="SDZ1-Redna-34-1995-07-24.sp119">
               <speaker>JANEZ KOPAČ:</speaker>
               <p>Predlog zakona je samo odziv na izrek Ustavnega sodišča, ki je reklo, da je materija, ki je sicer zdaj predlagana, urejena s tem zakonom, prej je bila pa urejena s pravilnikom - ne more biti urejena s pravilnikom, ampak z zakonom, tako da gre samo za neke vrste, recimo, redakcijski popravek pravilnika oziroma njegovo preformuliranje v zakonski tekst. Odbor je dal še en redakcijski amandma na pripombo Sekretariata za zakonodajo in pravne zadeve. Predlagam, da predlog zakona podprete, saj ni nobena sprememba glede na dosedanje stanje, ampak je samo pravnotehnični popravek glede na izrek Ustavnega sodišča. Hvala lepa.</p>
            </sp>
            <sp xml:id="SDZ1-Redna-34-1995-07-24.sp120">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi besedo predstavnik sekretariata? (Ne.) Želijo besedo predstavniki poslanskih skupin? (Ne.) Besedo dajem poslankam in poslancem. Želi kdo besedo? Gospa Breda Pečan, izvolite.</p>
            </sp>
            <sp xml:id="SDZ1-Redna-34-1995-07-24.sp121">
               <speaker>BREDA PEČAN:</speaker>
               <p>Dober dan. Gospod predsedujoči, kolegice in kolegi! 10 poslancev je podpisalo predlog v skladu z drugim odstavkom 73. člena poslovnika, s katerim predlagamo, da bi razpravo in odločanje o tem zakonu oziroma o tem predlogu tega zakona preložili na septembrsko oziroma na naslednjo sejo Državnega zbora, da ne bomo govorili posebej o mesecu. Razlogi za to pa so predvsem v tem, da je predlog zakona v uvodnem delu nedorečen, da podatki niso popolni. Konkretno, če navedem samo to, da je recimo navedeno, da se 20% proračunskih prihodkov iz prometnega davka, nanaša na prihodke od prometnega davka na storitve, je to zelo res, vendar gre za vse storitve, ki so opravljene v Sloveniji, medtem ko je tu, gre samo za davek od prometa storitev v izvozu. Se pravi, samo v enem delu vseh storitev v Sloveniji, se pravi, da je podatek, ki je naveden v uvodnem delu predloga zakona, zavajajoč. Drugo, niso jasne posledice, ki jih bo povzročil sprejem tega zakona na konkurenčnost naših firm, ki se ukvarjajo s storitvami v izvozu proti tujim konkurentom. Razen tega pa tudi ni na razpolago podatkov, kakšni so pogoji pri obdavčevanju storitev v izvozu v drugih državah v Evropi in po svetu. Kolikor je nam znano, so vse storitve v izvozu praktično, praktično v vseh državah, z izjemo treh do sedaj znanih, možno je, da jih je tudi več, tega seveda ne zanikamo, da te storitve niso obdavčene. Razlaga, da je obdavčitev potrebna zaradi tega, ker storitve niso ocarinjene pri državi uvoznici, ne drži zaradi tega, ker je ocarinjena celotna vrednost uvoženega blaga, vključno s špediterskimi, prevoznimi in agencijskimi storitvami. Hvala.</p>
            </sp>
            <sp xml:id="SDZ1-Redna-34-1995-07-24.sp122">
               <speaker>PODPREDSEDNIK DR. LEV KREFT:</speaker>
               <p>Hvala lepa. Glede na to, da gre za predlog proceduralne narave, preden nadaljujemo splošno razpravo, če jo bomo seveda sploh nadaljevali, moram dati ta predlog na glasovanje. Pred tem glasovanjem, kot veste, se imajo seveda pravico izjasniti, mislim, da predlagatelji in predstavniki poslanskih skupin. Želi torej kdo besedo o predlogu, da se razprava in odločanje o predlogu zakona o posebnem davku od prometa izvoznih storitev, ki ga imamo na dnevnem redu po hitrem postopku, preloži na naslednjo sejo Državnega zbora. Ugotavljam, da ne.</p>
               <p>Dajem ta predlog na glasovanje. Ugotovimo sklepčnost! (51 prisotnih.)</p>
               <p>Kdo je za? (22 poslancev.) Je kdo proti? (23 poslancev.)</p>
               <p>Ugotavljam, da ta predlog ni bil sprejet.</p>
               <p>Nadaljujemo splošno razpravo. Besedo ima gospod Janez Kopač. Beseda je namreč zdaj za poslanke in poslance. Izvolite.</p>
            </sp>
            <sp xml:id="SDZ1-Redna-34-1995-07-24.sp123">
               <speaker>JANEZ KOPAČ:</speaker>
               <p>Hvala. Samo, da ne bi bilo nesporazumov. To, kar je govorila gospa Pečanova, drži, ampak samo načelno, v praksi pa ne. Namreč, poglejte, 10% našega državnega proračuna je od prometnega davka od storitev. To pomeni približno 50 milijard tolarjev. Sedaj smo na polovici leta. Hipotetično, če tega zakona ne bi sprejeli, nam preostane polovica leta, in hipotetično, če bi vsi zakonsko luknjo, ki je nastala z izrekom Ustavnega sodišča, izkoristili, bi do konca leta izgubili 25 milijard tolarjev. To je seveda katastrofa kar se izvajanja proračuna tiče. Tudi če bi to prestavili na septembrsko sejo, se bo zagotovo zgodilo, da nekateri, ki že imajo možnost, bodo to zakonsko luknjo izkoristili v mesecu avgustu in septembru. Zato lepo prosim, da ta zakon podprete, kajti gre za zares pomembna sredstva. Še enkrat poudarjam, ne gre za kakršno koli povečevanje obdavčevanja. Ne. Gre za nadaljevanje ureditve, ki je že veljala do pred dvema tednoma, ko je Ustavno sodišče reklo samo to. Definicija izvoznih storitev je napisana v Pravilniku o izvajanju zakona o prometnem davku. To ne sme biti. Napisana mora biti v zakonu. In to je sedaj pravzaprav ta zakon, bi ga lahko po domače imenovali, zakon o definiciji izvoznih storitev. Samo to je njegova vsebina. To se pravi, da gre za povsem tehnično zadevo, ki ne pomeni ne povečanja ne zmanjševanja obdavčevanja z obstoječim režimom prometnega davka. Problem pa je, ker če ta definicija ni zapisana, ampak velja samo definicija, zapisana v osnovnem zakonu o prometnem davku, potem seveda lahko vse domače pravne osebe, ki imajo svoje filiale oziroma svoja podjetja v</p>
               <p>tujini, lahko efektivno prodajajo izvozne storitve drugim, preko svojih firm v tujini. V tem primeru bi pa prihajalo do neobdavčitve prometa tovrstnih storitev. In lahko bi prihajalo do neobdavčitve storitev v primeru, ko jih prodaja domača pravna oseba tujemu izvajalcu na področju Republike Slovenije. Kajti ta definicija, še enkrat poudarjam, v osnovnem zakonu o prometnem davku ni natančna in omogoča tovrstno izkoriščanje ali zlorabljanje zakonskih lukenj.</p>
               <p>Ta predlog zakona je torej samo to, da se  vzpostavi v zakonskem besedilu tisto, kar je že veljalo v besedilu, ki ga je urejal pravilnik o izvrševanju prometnega davka in je veljal do pred približno dvema tednoma, ko ga je Ustavno sodišče razveljavilo, pa samo zato, ker je reklo: "Ta tekst je sicer v redu, ampak ne sme biti pravilnik, mora biti zakon". In to je sedaj zakon. Zato prosim, da še enkrat vzamete na znanje, da gre samo za uzakonitev do pred dvema tednoma veljavnega stanja, ki je bilo sedaj zmoteno z izrekom Ustavnega sodišča in da ne pomeni nobene dodatne ali pa nobene zmanjšanje obveznosti. Če tega nimamo, lahko nastane velika zakonska luknja, praznina, ki omogoča tudi velik izpad proračunskih prihodkov, hipotetično, ne rečem, da bi v praksi do tega prišlo, govorjeno za pol leta, 25 milijard tolarjev. To je gromozanska številka, o kateri bolje, da se sploh ne pogovarjamo. Prosim, da zakon podprete. Hvala.</p>
            </sp>
            <sp xml:id="SDZ1-Redna-34-1995-07-24.sp124">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Gospod Janez Jug, potem pa še gospa Breda Pečan.</p>
            </sp>
            <sp xml:id="SDZ1-Redna-34-1995-07-24.sp125">
               <speaker>MAG. JANEZ JUG:</speaker>
               <p>Kolegi poslanci, jaz ne vem, če se z razlago Janeza Kopača ravno najpopolneje strinjam. Namreč cilj zakona je, dva sta. Izenačitev izvoznikov blaga in storitev. Mislim, da ta cilj ne bo dosežen, ker že tu izvoznike storitev damo v podrejen položaj. Gre za predvsem pomorske izvoznike oziroma špediterje, agencije in tako dalje. Sedeva, tudi Luko Koper. Luka Koper je predvsem 75% izvoznik, to vsi veste, je bila prikrajšana, ko smo sprejeli zakon o subvencioniranju izvoza, pa je tam nismo vključili. Sedaj ji bomo dali še davek na izvoz in tako dalje. To ni enakopraven položaj. Izvoznik, špediter in tako dalje, to je tudi in ni resnično, kar Kopač trdi. Namreč, zakaj gre. Drugi cilj, napolnjenje proračuna. To se popolnoma strinjam. Če bomo igrali tako igro veste, da morajo izvozniki in špediterji na svetovnem trgu konkurirati prav s ceno. Če jim bomo sedaj pribili še s temi davki, vprašanje, kakšna konkurenčnost bo danes, ali pa bodo na koncu vsi "crknili", pa bodo lahko drugi prišli. Zato je to nesmiselno. Predlagam, da gremo po daljšem postopku in razčistimo te zadeve. Ali je upravičen ta davek ali ni upravičen proti njihovi konkurenci, ki se vrši tukaj. Samo za to gre. Ne pa, da zakon zavrnemo ali pa ne zavrnemo. Proučimo v nekem daljšem postopku. Za to gre. Hvala lepa.              </p>
            </sp>
            <sp xml:id="SDZ1-Redna-34-1995-07-24.sp126">
               <speaker>PODPREDSEDNIK DR. LEV KREFT:</speaker>
               <p>Hvala. Besedo ima gospa Breda Pečan. Ali je replika, gospod Kopač? Prosim.</p>
            </sp>
            <sp xml:id="SDZ1-Redna-34-1995-07-24.sp127">
               <speaker>JANEZ KOPAČ:</speaker>
               <p>Ponovil bom še enkrat, kar sem ponovil že večkrat ampak gospod Janez Jug očitno ni slišal. Ne gre za nobeno dodatno obdavčitev. Ne gre. Gre samo za prelitje besedila pravilnika v zakonski tekst. Gre za uzakonitev tega, kar je že veljalo do pred dvema tednoma, ko je Ustavno sodišče reklo, da ne sme biti pravilnik, da mora biti zakon. Sedaj imamo dva tedna luknjo, proceduralni predlog gospe Pečanove je predvidel, da bi imeli luknjo vsaj še do septemberske seje Državnega zbora, to pa nas spravlja v nevaren položaj, ko bi lahko dosegli velik izpad prihodkov. Zakon ni nobena dodatna obveznost in ne govoriti, da bi bil kdo sedaj kaj bolj obremenjen.</p>
            </sp>
            <sp xml:id="SDZ1-Redna-34-1995-07-24.sp128">
               <speaker>PODPREDSEDNIK DR. LEV KREFT:</speaker>
               <p>Hvala. Gospa Breda Pečan.</p>
            </sp>
            <sp xml:id="SDZ1-Redna-34-1995-07-24.sp129">
               <speaker>BREDA PEČAN:</speaker>
               <p>Hvala lepa. Če bi poslušali samo gospoda Kopača in brali samo obrazložitev predloga zakona o posebnem davku od prometa izvoznih storitev, potem bi razumeli naslednje: da zaradi tega, če tega zakona ne sprejmemo, oziroma pravilnika, ki je bil na osnovi zakona o prometnem davku izdan, ki ga je  izdala Vlada, da bi bil izpad celoletnih prihodkov, to se pravi sedaj polletnih prihodkov državnega proračuna 47,7 milijarde tolarjev. Ali polovica od tega, približno 25 milijard tolarjev. To ni res. Zaradi tega, ker če tu beremo, ali pa je besedilo zelo površno zapisano piše: v letu 1994 je delež prometnega davka iz naslova obdavčevanja storitev predstavljal - poslušajte natančno - približno 20% celotnega finančnega učinka davka od prometa proizvodov in storitev. Se pravi, delež prometnega davka iz naslova obdavčevanja storitev, ne storitev v izvozu, je bil 20% celotnega prometnega davka, davka od prometa izdelkov, blaga in storitev. Koliko v tem deležu 20% od 47,7 milijard je bilo delež od davka, ki je nastal od prometa storitev v izvozu. To tu ni zapisano.</p>
               <p>In zaradi tega bom povedala še nekaj. V 21. členu zakona o prometnem davku piše, da so storitve v izvozu, definicija tega pa je, storitve, ki jih naredijo naša podjetja za tujega kupca, se pravi kupca, ki je registriran v tujini, so proste prometnega davka, davka od prometa storitev, da ne bomo premalo natančni. Splošna definicija je zakon o prometnem davku. Zakaj v zakonu o prometnem davku ne zapišemo, da take in take storitve v izvozu niso proste prometnega davka. Zakaj? Zakaj moramo poseben davek uvajati? Se pravi, nam mora biti nekaj  jasno, te firme so ali pa morda celo niso plačevale tega prometnega davka, vendar so se temu uprle in so sprožile ustavni spor. Pa ne zaradi tega, ker je bil pravilnik, ki je presegal tisto, kar je zakon Vladi dovoljeval, ampak zaradi vsebine tega pravilnika so se seveda uprle in ustavni spor sprožile. In to, da so do sedaj plačevale, pa da bodo plačevale enako naprej, to ne pomeni, da so zaradi tega, bodo ostale enako konkurenčne, one  zaradi tega pravilnika že niso bile izenačene s konkurenti na zunanjem trgu. Ne pozabimo, da njihov trg ni Slovenija, njihov trg je svet in da so potem lahko italijanska, avstrijska, nemška špediterska firma zaradi tega, ker davka od prometa storitev ne plačuje v svoji državi, je zato seveda bolj konkurenčna. Pri tem izvozniku, se pravi, da bo potem recimo prišla nemška špediterska firma in opravljala storitve za našega domačega prodajalca blaga.</p>
               <p>In še nekaj, da ne bi slučajno prišlo do kakšnih dvomov. Eden argumentov, ki pa sicer tukaj ni zapisan je to, da naj bi bil izvoz blaga in izvoz storitev izenačen, kar se tiče finančnih obremenitev, z razlago, izvoz  blaga je oproščen prometnega davka zato, ker se v državi uvoznici na to blago plačuje carino. Resnično in prav. Na storitev se v državi uvoznici ne plačuje carine. Tudi resnično in prav. Vendar, ne pozabimo, da se ta storitev v uvozni carinski deklaraciji, tako v tujini kot pri nas, prikaže v celoti, se pravi vrednost izdelka in vse, kar v ceno sodi. Se pravi, da se na celotno vrednost izdelka plača carina, ki je uvožena, ne pa samo na osnovno vrednost izdelka. Celotna vrednost izdelka je pa obremenjena z vsemi stroški, ki jih je izdelek nosil od proizvajalca do končnega, do meje, da ne rečem do končnega kupca, ker je meja še med končnim kupcem in prodajalcem. Tako je ta zadeva. Se pravi, če nekoliko poznamo, kako tečejo ti blagovni tokovi in tokovi storitev, potem malo drugače razmišljamo. Vendar, ravno zaradi tega, ker smo nekoliko dvomili, kakšno je stanje v Evropski zvezi, kakšno je stanje v državah bivše Vzhodne Evrope, kakšno je stanje konec koncev v Severni in Južni Ameriki, kakšno je stanje na Japonskem glede tega položaja izvoznikov storitev, smo rekli, naj Vlada pokaže primerjavo z ostalimi deli sveta, da bomo dobili argumente. Naj pove, koliko je v resnici izpada tega prihodka na prihodkovni strani proračuna, ker ta številka gotovo ni točna, ali pa je napačno predstavljena. Zato mislimo, da bi bilo bolje, če bi temu zakonu pustili, da bi si ga temeljito ogledali, da bi videli, ali je v redu, ali je tudi glede naše strategije - namreč, mi vemo, da imamo v Sloveniji izredno močan razvoj v smeri storitev; ali bomo onemogočali ta razvoj zaradi nekonkurenčnosti na mednarodnih trgih? Hvala.</p>
            </sp>
            <sp xml:id="SDZ1-Redna-34-1995-07-24.sp130">
               <speaker>PODPREDSEDNIK DR. LEV KREFT:</speaker>
               <p>Hvala. Ali želi še kdo besedo? gospod Kopač. Bilo bi sicer ugodno, če bi se kdo od predstavnikov Vlade udeležil svoje točke dnevnega reda in pravkar je Vlada tudi prišla. Izvolite.</p>
            </sp>
            <sp xml:id="SDZ1-Redna-34-1995-07-24.sp131">
               <speaker>JANEZ KOPAČ:</speaker>
               <p>Predlagam, da na to odgovori Vlada.</p>
            </sp>
            <sp xml:id="SDZ1-Redna-34-1995-07-24.sp132">
               <speaker>PODPREDSEDNIK DR. LEV KREFT:</speaker>
               <p>Zato, ker vas ne bodo slišali, ne bodo vedeli, za kaj gre.</p>
            </sp>
            <sp xml:id="SDZ1-Redna-34-1995-07-24.sp133">
               <speaker>JANEZ KOPAČ:</speaker>
               <p>Samo zato, ker jih pač ni bilo. Rad bi pa rekel, da gre samo za uzakonitev, samo za prepis teksta iz pravilnika o uporabi zakona o prometnem davku - iz Uradnega lista Republike Slovenije, številka 29/92, ki je veljal od takrat do konca junija ali celo do začetka julija 1995. 5. točka 21. člena pravilnika je bila razveljavljena zato, ker je bilo rečeno, da to ne more biti v pravilniku, ampak v zakonu in zdaj imamo pred seboj samo ta zakon. Torej, gre za prepis stvari iz pravilnika v zakon in to stvari, ki je veljala od 1992 do 1995. Številke, o katerih govori gospa Pečanova - številke so zelo korektno napisane. Namreč, govorijo o tem, da je zbranega toliko in toliko prometnega davka od storitev. Mi pa, če imamo tovrstno zakonsko praznino, kakršno bi imeli, če ta zakon, ki ga imamo danes na dnevnem redu, ni sprejet, skratka, če bi to imeli, potem pa nikoli ne moremo vedeti, katere od storitev, ki bodo deklarirane kot izvozne storitve, bodo zares izvožene in katere ne in hipotetično se lahko zgodi davčna utaja pri vseh, pri 100% storitev. To je samo hipotetično. Zelo verjetno ni, ampak zelo verjetno pa je, da pride v velikem deležu do tega. Ta velik delež je od 50 milijard velik delež, je mnogo milijard. Zato je ta praznina nevarnost - nevarnost za funkcioniranje proračuna in predlagam, da to uzakonimo. Znašli smo se v časovni stiski, ker je Ustavno sodišče preprosto stvar razveljavilo, ni pa dalo roka, ko naj bi to popravili oziroma zapolnili to praznino, pa še mogoče reklo, da do takrat pa to velja. Preprosto so razveljavili, ampak to radi počnejo. Večkrat se znajdemo pred podobno zagato, samo to zagato moramo razrešiti in razrešujemo jo s tem zakonom. Zato predlagam, da ga sprejmemo in to danes, na današnji seji. Hvala.</p>
            </sp>
            <sp xml:id="SDZ1-Redna-34-1995-07-24.sp134">
               <speaker>PODPREDSEDNIK DR. LEV KREFT:</speaker>
               <p>Hvala. Besedo ima gospod Miran Potrč.</p>
            </sp>
            <sp xml:id="SDZ1-Redna-34-1995-07-24.sp135">
               <speaker>MIRAN POTRČ:</speaker>
               <p>Hvala. Javil sem se k repliki, gospod Kopač zato, ker ima ta razprava dva vidika.</p>
               <p>Na enega se razumem bolj malo, na drugega pa nekaj malega in v tem drugem, na katerega se nekaj malega razumem, ste vi govorili o tem, kaj je bilo uzakonjeno in česa ni bilo uzakonjenega. Sprejet je bil zakon, ki je predvideval, da se določene storitve ne obdavčujejo. Na tej podlagi je bil sprejet podzakonski akt Vlade, predpis, navodilo, pravilnik, ne vem točno, kaj je bil, ki je predvideval, da se šteje za izvozni posel v storitvi samo, če je bila storitev opravljena v tujini, ne pa tudi doma. Ta podzakonski akt je Ustavno sodišče štelo, da je v nasprotju z zakonom, ker zakon tega ni predvideval. Ali je naredilo prav ali ne, jaz nočem nič reči, samo odločitev je tu in mi nismo nikoli kot zakonodajalec odločili, da bi izvozna storitev bila kot storitev s prometnim davkom obdavčena. Nismo odločili, ker smo rekli: izvozna storitev ni obdavčena. Kaj pa je izvozna storitev, je bila pa diskusija, ali samo tista, ki je opravljena preko meje v tujini ali tudi tista, ki je opravljena doma, pa je povezana z izvoznim blagovnim poslom. V tej razliki je pač prišlo do odločbe Ustavnega sodišča in šele danes se bomo poslanci odločali, ali vse izvozne storitve, storitve, ki pomenijo izvoz, spremljanje nekega blagovnega izvoznega posla štejemo, da jih  je treba tudi kot storitve obdavčiti ali ne. V tem delu lepo prosim, se mi zdi koristno to pojasniti, da ne bi kdo rekel, saj smo že zdavnaj odločili, da to je. Ne, ni res. Z zakonom ne, Vlada je menila, da je tako prav, Ustavno sodišče je pa reklo, da je bil izvedbeni akt Vlade v nasprotju z zakonom in mi se danes o tem odločamo.</p>
               <p>Drugo je pa to vsebinsko, ekonomsko vprašanje, na katerega pravim, da se manj razumem, tu pa jaz res pričakujem od Vlade nekaj odgovorov. Ali štejejo, da je nujno in zakaj je nujno, tudi izvozni posel, storitev v izvozu glede na položaj izvoznikov, glede na našo željo, da izvoznike na različne načine stimuliramo in podobno, obdavčiti. Ali je to treba obdavčiti iz fiskalnih razlogov, ker nam manjka denar, v redu, pripravljeni smo se o tem pogovarjati, ali je pa tudi ekonomsko opravičljivo. Kaj in kakšen bo položaj teh storitev v izvozu vis-ŕ-vis sorodnih storitvenih dejavnosti, ki jih lahko naša domača firma najame tudi v tujini, ali bodo konkurenčno primerljivi, ali ne. Ali se bo zato njihov položaj poslabšal ali se ne bo. To pa jaz odgovora ne vem in tu nam nekateri odgovori manjkajo in na ta del je upravičeno opozorila kolegica Pečanova in iz tega razloga smo nekateri poslanci, med njimi tudi jaz, predlagali, da se eventualno o zakonu razpravlja drugič, ker nismo hoteli to sejo zavlačevati na ta način, da bi se v vsaki fazi potem opravljale zelo velike diskusije. Odgovorov na ta ekonomska vprašanja pa res obrazložitev Vlade ne daje. Hvala.</p>
            </sp>
            <sp xml:id="SDZ1-Redna-34-1995-07-24.sp136">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ja, prosim, izvolite. Besedo ima gospa državna sekretarka.</p>
            </sp>
            <sp xml:id="SDZ1-Redna-34-1995-07-24.sp137">
               <speaker>MILOJKA KOLAR:</speaker>
               <p>Hvala za besedo. Spoštovani zbor! Jaz bi rada obrazložila nekatere zadeve, kot sem slišala zdajle iz predhodnih vprašanj in diskusije. Glede na diskusijo mislim, da je potrebno nekatere zadeve obrazložiti in pojasniti. Po sedaj veljavnem zakonu o prometnem davku na plačilo storitev velja po 5. točki 21. člena kot izjema neplačevanja prometnega davka od izvoznih storitev, ker so te izvozne storitve pač opredeljene kot storitve, ki se opravljajo med osebami s sedežem v Republiki Sloveniji in osebami s sedežem v tujini na podlagi pogodb, sklenjenih v skladu s predpisi Republike Slovenije in mednarodnimi pogodbami.</p>
               <p>Ta določba je seveda omogočala oprostitev od izvoznih storitev po tej določbi, kot sem jo prebrala, s tem, da je Ustavno sodišče razveljavilo določbe pravilnika, ki je določil način obračunavanja tega prometnega davka, in sicer z obrazložitvijo, da je pravilnik akt, ki nima moči zakona in je zato potrebno zakon spremeniti.</p>
               <p>Gre pa za dilemo in opredelitev, kaj je vsebina in kaj je izvozna storitev. V svetu velja pravilo in načelo, da je izvozna storitev storitev, ki je opravljena izven območja, se pravi izven teritorija Republike Slovenije ali katere koli druge države. Ta storitev ni vezana na subjekte, kje imajo sedež ti subjekti, temveč je vezana na območje, kjer je ta storitev opravljena. Prav zaradi tega smo mi ta predlog zakona predložili, da bi ohranili status quo. To se pravi status quo obračunavanje prometnega davka na storitve in s tem tudi status quo prihodkov do proračuna.</p>
               <p>Po podatkih, koliko je bilo teh prihodkov oziroma prilivov v proračun iz prometnega davka vseh storitev v preteklem letu, to je bilo 44,7 milijarde tolarjev. Če mi danes, oziroma vi spoštovani poslanci tega predloga zakona ne podprete, bo proračun najmanj toliko ali nekaj manj denarja v prihodkih letošnjega proračuna.</p>
               <p>Žal Agencija za plačilni promet ne spremlja ločeno prometnega davka od storitev, ločeno od teh storitev, ki so tako imenovane izvozne storitve in domače storitve. Zato vam žal ne morem postreči s podatkom, koliko od teh 44,7 milijarde tolarjev lanskih prihodkov bi se izključno nanašalo samo na tako imenovane izvozne storitve. S tem popravljamo to zadevo, ki je nastala po razveljavitvi ustavne odločbe, ker bo dejansko lahko prišlo tudi do zlorabe, podobno kot pri skupnih vlaganjih. Domače pravne osebe bodo lahko ustanavljale v tujini pravne osebe, ki bodo v lasti naših domačih pravnih oseb, bodo pa imele status tuje pravne osebe po sedaj veljavni zakonodaji sklepale pogodbe o teh storitvah in ne bo prišlo do plačila prometnega davka. Zaradi tega s tem zakonom korigiramo in uveljavljamo to načelo, ki velja povsod v svetu, teritorija izvoznih storitev. Izvozna storitev je torej storitev, ki se opravi na tujem območju. Tako tudi mi precizno uveljavljamo, kaj je ta izvozna storitev, sicer bo občuten manjko izpada prihodkov v državnem proračunu. Dejansko pa ne uvajamo nobene nove dajatve in se ohranja status quo obdavčitve, tako kot je veljal pred razveljavitvijo oziroma pred sprejetjem ustavne odločbe. Hvala.</p>
            </sp>
            <sp xml:id="SDZ1-Redna-34-1995-07-24.sp138">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo. Gospod Janez Jug, izvolite!</p>
            </sp>
            <sp xml:id="SDZ1-Redna-34-1995-07-24.sp139">
               <speaker>MAG. JANEZ JUG:</speaker>
               <p>Poglejte, saj je mogoče res, da tisto kar je gospa iz ministrstva rekla. Samo nekaj bi hotel poudariti in dati jasno vedeti. Zaradi tega, ker državna uprava ni sposobna ali pa ne more narediti razločitve, kaj je tu storitev doma, kaj pa izvoz in tako dalje in zaradi naše nelagodnosti ali pa lagodnosti, smo pripravljeni tudi uničiti neke zadeve. Bom konkretno povedal. Povedal bom recimo, kaj se dogaja okrog našega morja. To so agencije, so špediterji, to so ladjarji oziroma to je tudi luka, ves pretovor in tako dalje. V končni fazi, izdelek, ki gre v tujino skozi to, sestavni del cene je tudi transport, je logistika in na vse storitve, ki so in tako dalje. To je vse v ceni, ki se plača. In o tem govorim. Ali bomo zaradi tega, ker smo nesposobni, nočemo, ampak zaradi tega, ker smo tako lakomni skozi proračun, pa ne mislim, da ga bomo sedaj uničili. Bomo tudi "riskirali" in uničili te dejavnosti. Splošno jih bomo uničili, nekonkurenčne naredili. Pa bodo vsi ti ljudje, ki bodo v Litostroju naredili nek stroj, raje poklicali nemške špediterje in nemške agente, pa naj oni delajo potem namesto naših.  Zato se zmenimo. Saj ne gre zaradi tega, ali bo prišlo kaj v proračuna ali nič. V konči fazi dajmo to razčistiti. Za druge me ne zanima. Govorim samo za pomorski del, o katerem sem tudi prej govoril. Za</p>
               <p>druge pa razčistimo. In če tega nismo mogli razčistiti, potem dajmo vse v isti lonec, vse skupaj uničimo in gremo domov. Hvala lepa.</p>
            </sp>
            <sp xml:id="SDZ1-Redna-34-1995-07-24.sp140">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Janez Kopač.</p>
            </sp>
            <sp xml:id="SDZ1-Redna-34-1995-07-24.sp141">
               <speaker>JANEZ KOPAČ:</speaker>
               <p>Hvala lepa. Gospod Jug ni pozorno poslušal gospe Kolarjeve. Če bi nemški špediter, na primer prevzel posel namesto slovenskega špediterja na področju Republike Slovenije, bi bil v skladu s tem zakonom ali v skladu z dosedaj veljavnim pravilnikom o uporabi zakona o prometnem davku, dolžan plačati, skratka bi pri tem poslu prišlo do 5% plačila davka na promet storitev. Zato tukaj ne gre za favoriziranje tega ali drugega. Rad bi vam pa povedal naslednje. Bivši GATT se je mnoga leta prepiral o tem, kaj je trgovina s storitvami, kaj je mednarodna trgovina s storitvami. Obstajajo cele dizeratcije o tem, kdaj prihaja do izvoza storitev. In najbolj veljavna definicija je, da je izvoz storitev takrat, kadar je opravljena na tujem teritoriju. Obstaja tudi možnost drugačnih definicij. Na primer, da gre za izvoz storitev takrat, kadar je opravljena tujcu na domačem terenu, ali pa kadar je opravljena domačemu na tujem terenu in podobno. Vse to so strokovne debate. Končno je pa treba pri davkariji vedno gledati na relativno enostavnost rešitve in na konsistentnost rešitve. Ta rešitev, kakršna je do sedaj veljala v pravilniku, je seveda bila konsistentna. Ustavno sodišče je naredilo luknjo, ki jo moramo popraviti. Mi se sedaj seveda ne moremo spuščati v diskusijo o tem, kaj je resnični izvoz storitev, kajti v tem primeru bi rabili ne sam zakon v treh obravnavah, ampak tudi daljšo študijo. Zato menim, da mnogo problemov izhaja iz neke vrste dvojne obdavčitve posameznih proizvodov, kjer prihaja pri podizvajalcih do obdavčitve storitev, ta osnova pa seveda predstavlja potem na koncu tudi osnovo za ceno izdelka, ki se obdavči s prometnim davkom na izdelek. V tem primeru res prihajajo naša podjetja v nekonkurenčen položaj s tujci. Ampak to nima nobene zveze s temo, o kateri danes govorimo. To ima pa temo za davkom na dodano vrednost, ki bi ga pa že morali uvesti, dolgo se že obljublja. Ne moremo ga pa uvesti, dokler nimamo enotne davčne službe, kar je pa seveda spet drug problem, na koncu koncev tudi političen. Kakorkoli že, ta davek naših izvajalcev storitev ne, ali pa ta definicija izvoznih storitev naših izvajalcev storitev ne postavlja v nekonkurenčen položaj s tujimi proizvajalci storitev, zato ta trditev gospoda Juga ni resnična in menim, da tukaj  ni ali pa, da ob tem zakonu seveda ni primerno mesto za diskutiranje o definiciji izvoznih storitev nasploh in o možnih alternativnih definicijah. Samo toliko. Hvala lepa.</p>
            </sp>
            <sp xml:id="SDZ1-Redna-34-1995-07-24.sp142">
               <speaker>PODPREDSEDNIK DR. LEV KREFT:</speaker>
               <p>Hvala lepa. Tone Peršak ima besedo. Potem pa še gospa državna sekretarka, Milojka Kolar.</p>
            </sp>
            <sp xml:id="SDZ1-Redna-34-1995-07-24.sp143">
               <speaker>ANTON PERŠAK:</speaker>
               <p>No, jaz se, spoštovane poslanke in poslanci seveda ne bom spuščal v diskusijo o tem, kaj je izvozna storitev, kaj ni izvozna storitev. Dejstvo pa je nekaj drugega, da del zapleta izvira spet iz tega, da je ubrana pot, ki ni konsistentna in predvsem ni konsistentna s tistim, kar je v tem zboru tudi Vlada zelo veliko govorila. Govorilo se je, da se hoče davčni sistem poenostaviti, da bo bolj pregleden, da se noče uvajati posebnih davkov ampak vključiti čimveč v nek sistem davkov. Kaj je tisto, kar je zdaj čudno? Čudno je to, da bo v zakonu o prometnem davku še naprej pisalo, da se izvozne storitve ne obdavčujejo s prometnim davkom, hkrati bomo imeli pa zakon o nekakšnem posebnem davku na promet z izvoznimi storitvami. Če je že to problem, kar je povedal gospod Kopač, bi bilo logično, da bi bila narejena novela na zakon o prometnem davku, kjer bi se ta 21. člen korigiral toliko, da bi rekel od izvoza prometnih storitev, ki se opravijo na tak in tak način, tam in tam, se ne plačuje davek, od teh, ki se opravijo na tak način in tukaj, se pa plačuje davek. To je čisto sistemsko gledano. Zdaj bomo imeli dva zakona, eden bo govoril, da davka ni, drugi bo pa uvedel posebni davek na isto stvar. To je po moje tisto, kar je pri tem prvi problem. Drugi problem, vsebino tega, kar je gospa Pečanova govorila in v to se ne bom spuščal ker, tako je prej rekel gospod Potrč, si ne upam dajati izjav v zvezi s tem. Ampak s tega, čisto zakonodajno sistemskega, tehničnega vidika je pa to narobe. Hvala.</p>
            </sp>
            <sp xml:id="SDZ1-Redna-34-1995-07-24.sp144">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospa Milojka Kolar, izvolite.</p>
            </sp>
            <sp xml:id="SDZ1-Redna-34-1995-07-24.sp145">
               <speaker>MILOJKA KOLAR:</speaker>
               <p>Hvala. Rada bi odgovorila gospodu Jugu na vprašanje. Namreč, 39. člen že določa, da so mednarodni prevozi potnikov in blaga, ki se šteje za izvozne storitve, oproščeni plačila prometnega davka, če je začetna postaja na ozemlju Republike Slovenije in končna postaja v tujini oziroma začetna postaja v tujini in končna na ozemlju Republike Slovenije. Dodatno še v zvezi s poslovanjem in delovanjem prostocarinskih con, kjer piše v 18. členu, ki govori tudi o davčnih oprostitvah, da se nanaša ta prometni davek, če je z mednarodno pogodbo ali z drugimi pogodbami, ki jih je lahko sklenila še bivša SFRJ in se nanašajo na Republiko Slovenijo, tudi oprostitev tega davka od opreme in reprodukcijskega materiala, ki se uvozi v prosto carinsko cono za proizvodnjo, namenjeno za izvoz. Mislim, da je ta del problematike že ustrezno rešen v zakonu.</p>
            </sp>
            <sp xml:id="SDZ1-Redna-34-1995-07-24.sp146">
               <speaker>PODPREDSEDNIK DR. LEV KREFT:</speaker>
               <p>Hvala. Ali želi še kdo besedo? Ugotavljam, da ne. Ali ste želeli besedo, gospod Potrč? Izvolite.</p>
            </sp>
            <sp xml:id="SDZ1-Redna-34-1995-07-24.sp147">
               <speaker>MIRAN POTRČ:</speaker>
               <p>Hvala. V zvezi z zelo logično razlago, kako je s prevozom, bi vprašal, ali je lahko takšna logična - ali pa tudi ne - razlaga dana tudi v zvezi s storitvami, ki so opravljene v povezavi s prometom blaga, da je proizvajalec slovensko podjetje, kupec je pa v tujini, da gre blago preko meje in je torej prodano v tujini. Zato, da bi bilo, pa so opravljene nekatere storitve, ki so potrebne - ali so zdaj to špediterski posli, ali je to pisanje nekih carinskih deklaracij - ali v zvezi s tem tudi že obstaja kakšno mnenje ali ne in zakaj je recimo pri prevozu blaga to storitev v izvozu, pri upravljanju teh klasičnih storitev pa to ni povezano z izvoznim poslom, čeprav je blago prešlo preko meje in je bil kupec v tujini? Res sprašujem, ker preprosto ne vem, kje in zakaj ta razlika in ta logika.</p>
            </sp>
            <sp xml:id="SDZ1-Redna-34-1995-07-24.sp148">
               <speaker>PODPREDSEDNIK DR. LEV KREFT:</speaker>
               <p>Hvala. Besedo ima gospa državna sekretarka. Izvolite.</p>
            </sp>
            <sp xml:id="SDZ1-Redna-34-1995-07-24.sp149">
               <speaker>MILOJKA KOLAR:</speaker>
               <p>Po sedanji zakonodaji to ni možno. Vlada je omenjene predloge že tudi imela na svojih sejah in je te predloge zavrnila zlasti iz razloga, ker so te storitve, ki jih opravljajo različni davčni zavezanci, recimo, taki primeri so, ko se v celem paketu opravi ena storitev, pa jih opravljajo različne pravne osebe in subjekt davčnega zavezanca pa je ta pravna oseba. Za sedaj je Vlada zavrnila te predloge, bi pa rada povedala, da bo v sistemu dodane vrednosti to drugače urejeno. Vsaj ti prvi finančni izračuni kažejo, da bodo ravno izvozniki v tem delu močno pridobili, ker bodo refundirali pri opravljenem izvozu lahko že vse predhodno plačane dajatve, tako da se bo dolgoročno tudi s tega vidika enakomerne obdavčitve položaj izvoznikov z dodano vrednostjo močno izboljšal.</p>
            </sp>
            <sp xml:id="SDZ1-Redna-34-1995-07-24.sp150">
               <speaker>PODPREDSEDNIK DR. LEV KREFT:</speaker>
               <p>Hvala. Ali želi še kdo besedo? Gospod Sušek.</p>
            </sp>
            <sp xml:id="SDZ1-Redna-34-1995-07-24.sp151">
               <speaker>MAKS SUŠEK:</speaker>
               <p>Spoštovane kolegice in kolegi! Pravzaprav bom zagovarjal ta zakon v tem smislu, da se mi odpira pogled na proračunsko razpravo in sploh na sprejem proračuna. Mislim, da gre tukaj za tako globalno zadevo. Če bi mi zdaj tega zakon ne sprejeli, bi morali začeti ponovno razpravo o rebalansu proračuna, tako kot sem dojel dosedanjo razpravo, zato bom za ta zakon.</p>
            </sp>
            <sp xml:id="SDZ1-Redna-34-1995-07-24.sp152">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne in zaključujem splošno razpravo pri tej točki dnevnega reda. Prehajamo k drugi obravnavi znotraj hitrega postopka. Vložen je bil en sam amandma. Ker ima zakon sicer sedem členov, predlagam, da najprej sprejmemo, če se boste seveda tako odločili, proceduralni sklep, da o členih, h katerim ni bil vložen noben amandma, razpravljamo in odločamo skupaj in dajem ta predlog na glasovanje. Hkrati prosim vse, da zasedete svoja mesta in da se udeležite glasovalnega dela te točke. Ugotovimo sklepčnost! (47 prisotnih.)</p>
               <p>Kdo je za? (29 poslancev.) Je kdo proti? (8 poslancev.)</p>
               <p>Ugotavljam, da smo proceduralni sklep sprejeli.</p>
               <p>Dajem na glasovanje, pred tem pa seveda v obravnavo, 5. člen zakona in amandma, ki se glasi: za 5. členom se doda nov 5.a člen, ki se glasi: "Prihodki od posebnega davka od prometa izvoznih storitev pripadajo proračunu Republike Slovenije". Želi kdo besedo o tem členu in amandmaju.? Ugotavljam, da ne in dajem amandma na glasovanje. Amandma je vložilo matično delovno telo. Ugotovimo sklepčnost! (49 prisotnih.)</p>
               <p>Kdo je za? (25 poslancev.) Je kdo proti? (7 poslancev.)</p>
               <p>Ugotavljam, da smo amandma sprejeli.</p>
               <p>Dajem še 5. člen v celoti na glasovanje. Ugotovimo sklepčnost! (49 prisotnih.)</p>
               <p>Kdo je za? (24 poslancev.) Je kdo proti? (6 poslancev.)</p>
               <p>Ugotavljam, da smo 5. člen zakona sprejeli.</p>
               <p>Dajem v obravnavo in na glasovanje vse ostale člene zakona, še šest jih je. Želi kdo besedo? Ugotavljam, da ne in dajem vse ostale člene zakona na glasovanje. Ugotovimo sklepčnost! (52 prisotnih.)</p>
               <p>Kdo je za? (28 poslancev.) Je kdo proti? (7 poslancev.)</p>
               <p>Ugotavljam, da so vsi ostali členi zakona sprejeti.</p>
               <p>Dajem v obravnavo in na glasovanje naslov zakona. Želi kdo besedo o naslovu zakona? Ne, zato dajem naslov zakona na glasovanje. Ugotovimo sklepčnost! (52 prisotnih.)</p>
               <p>Kdo je za? (31 poslancev.) Je kdo proti? (8 poslancev.)</p>
               <p>Ugotavljam, da smo naslov zakona sprejeli.</p>
               <p>Glede na to, da je bil spremenjen en sam člen zakona, sprašujem, če želi kdo k 5. členu v tretji obravnavi vložiti amandma.</p>
               <p>Ker nihče ne želi vložiti amandmaja k edinemu členu, ki je bil v drugi obravnavi spremenjen, dajem zakon v celoti na glasovanje. Prosim, da ugotovimo sklepčnost! (52 prisotnih.)</p>
               <p>Kdo je za? (32 poslancev.) Je kdo proti? (10 poslancev.)</p>
               <p>Ugotavljam, da smo zakon v celoti sprejeli.</p>
               <p>S tem zaključujem to točko dnevnega reda.</p>
               <p>Prehajamo k naslednji, <title>14. TOČKI DNEVNEGA REDA - TRETJA OBRAVNAVA PREDLOGA ZAKONA O MATIČNI EVIDENCI ZAVAROVANCEV IN UŽIVALCEV PRAVIC IZ POKOJNINSKEGA IN INVALIDSKEGA ZAVAROVANJA</title>.</p>
               <p>Predlog zakona je za tretjo obravnavo pripravila Vlada Republike Slovenije. Želi besedo predstavnik Vlade? (Ne.) Predlog zakona je obravnaval Odbor za zdravstvo, delo, družino in socialno politiko kot matično delovno telo. Želi besedo poročevalec odbora? Besedo ima gospod Štefan Kociper, predsednik matičnega delovnega telesa. Izvolite.</p>
            </sp>
            <sp xml:id="SDZ1-Redna-34-1995-07-24.sp153">
               <speaker>ŠTEFAN KOCIPER:</speaker>
               <p>Hvala lepa, gospod podpredsednik. Kolegice in kolegi! Odbor Državnega zbora Republike Slovenije za zdravstvo, delo, družino in socialno politiko je na svoji 65. seji, 6.6.1995, obravnaval predlog zakona o matični evidenci zavarovancev in uživalcev pravic iz pokojninskega in invalidskega zavarovanja, ki ga je Vlada vložila v proceduro v tretji obravnavi. Odbor se je seznanil z mnenjem sekretariata, ki je ugotovil, da je zakon pripravljen v skladu s stališči in sklepi Državnega zbora in da je tudi vložen samo en amandma k 2. členu. Ker pa sekretariat ni imel stališča oziroma je ugotovil, da je potrebno presoditi, kateri od zainteresiranih zavodov naj bi bil primernejši za izvajanje takega amandmaja, kot ga je Vlada pripravila. Odbor se je po razpravi o tem amandmaju tudi odločil, tako da predlaga Državnemu zboru, da ta drugi amandma k 2. členu tudi Državni zbor sprejme in hkrati tudi seveda celotni zakon v tretji obravnavi. Hvala lepa.</p>
            </sp>
            <sp xml:id="SDZ1-Redna-34-1995-07-24.sp154">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi besedo predstavnik Sekretariata za zakonodajo in pravne zadeve? (Ne.) Želijo besedo predstavniki poslanskih skupin. Ugotavljam, da ne in dajem besedo poslankam in poslancem. Želi kdo besedo? Prav tako ne, zato zaključujem razpravo.</p>
               <p>Vložen je bil en sam amandma, to je amandma Vlade k 2. členu: drugi odstavek 2. člena se črta. Matično delovno telo ta amandma, kot ste tudi slišali, ustno podpira, imate pa to tudi v zapisniku odbora. Želi kdo besedo o tem amandmaju? Ugotavljam, da ne in ga dajem na glasovanje.</p>
               <p>Prosim, da ugotovimo sklepčnost! Ugotavljamo sklepčnost. (43 prisotnih.) Ponovno vas prosim, da ugotovimo sklepčnost, prav tako seveda prosim vse tiste, ki so v prehodu z ene na drugo točko dnevnega reda zapustili dvorano, da se vrnejo. Ugotovimo sklepčnost! (46 prisotnih.)</p>
               <p>Kdo je za? (36 poslancev.) Je kdo proti? (Nihče.)</p>
               <p>Ugotavljam, da smo ta amandma sprejeli.</p>
               <p>Noben drug amandma k temu zakonu v tretji obravnavi ni bil vložen, zato dajem zakon v celoti na glasovanje. Prosim, da ugotovimo sklepčnost! (44 prisotnih.) Prosil bi vodje in sekretarje poslanskih skupin, da zagotovijo prisotnost poslank in poslancev v dvorani. Ni dolgo tega, kar nas je bilo v dvorani 62, čeprav smo imeli med 47 in 50 sicer sklepčnost. Ponovno torej prosim, da ugotovimo sklepčnost. Glasujemo o zakonu v celoti, gre za 14. točko dnevnega reda. Ugotovimo sklepčnost! (47 prisotnih.)</p>
               <p>Kdo je za? (41 poslancev.) Je kdo proti? (Nihče.)</p>
               <p>Ugotavljam, da smo ta zakon sprejeli.</p>
               <p>S tem zaključujem to točko dnevnega reda.</p>
               <p>Preden preidem k naslednji točki, bi najprej rekel, da je najbolje, če kdo odide iz dvorane, da najprej zagotovi, da kdo tudi pride istočasno v dvorano. Hkrati vas pa opozarjam, da ste prejeli čistopis oziroma celovito besedilo predloga zakona o predpisani obrestni meri zamudnih obresti in temeljni obrestni meri. K temu zakonu je bil izražen interes za vlaganje amandmajev v tretji obravnavi znotraj hitrega postopka. Ta zakon bo na vrsti jutri ob 10. uri, ker so bili amandmaji že prav tako vloženi. Torej pripravite se za jutri, ko bo tretja obravnava znotraj hitrega postopka, to je 9. točka dnevnega reda.</p>
               <p>Prehajam na <title>15. TOČKO DNEVNEGA REDA - TRETJA OBRAVNAVA PREDLOGA ZAKONA O POMILOSTITVI</title>.</p>
               <p>Predlog zakona je za tretjo obravnavo pripravila Vlada Republike Slovenije. Želi besedo predstavnik Vlade? (Ne.) Predlog zakona je obravnaval Odbor za notranjo politiko in pravosodje. Besedo ima gospod Vitodrag Pukl. Izvolite.</p>
            </sp>
            <sp xml:id="SDZ1-Redna-34-1995-07-24.sp155">
               <speaker>VITODRAG PUKL:</speaker>
               <p>Hvala za besedo, gospod podpredsednik. Spoštovani zbor! Odbor je ugotovil, da je predlagatelj upošteval vse amandmaje, sprejete v drugem branju, da je tako izpolnil vse pogoje in da je zakon po mnenju Sekretariata za zakonodajo in pravne zadeve sposoben za sprejem v celoti, zato predlagamo, da predlog zakona o pomilostitvi v tretji obravnavi sprejmemo v celoti. Hvala lepa.</p>
            </sp>
            <sp xml:id="SDZ1-Redna-34-1995-07-24.sp156">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi besedo predstavnik sekretariata? (Ne.) Želijo besedo predstavniki poslanskih skupin? (Ne.) Besedo dajem poslankam in poslancem. Želi kdo besedo? Ugotavljam, da nihče in zaključujem razpravo.</p>
               <p>K zakonu ni bil vložen noben amandma v tretji obravnavi, zato dajem takoj zakon v celoti na glasovanje. Za vsak primer sprašujem, želi pred tem še kdo besedo? Ugotavljam, da nihče.</p>
               <p>Torej dajem zakon v celoti na glasovanje. Ugotovimo sklepčnost! (51 prisotnih.)</p>
               <p>Kdo je za? (41 poslancev.) Je kdo proti? (3 poslanci.)</p>
               <p>Ugotavljam, da smo ta zakon v celoti sprejeli.</p>
               <p>S tem zaključujem to točko dnevnega reda.</p>
               <p>Prehajam na <title>16. TOČKO DNEVNEGA REDA - PREDLOG ZAKONA O UPORABI SREDSTEV, PRIDOBLJENIH IZ NASLOVA KUPNINE NA PODLAGI ZAKONA O LASTNINSKEM PREOBLIKOVANJU PODJETIJ</title>.</p>
               <p>Zakon imamo v tretji obravnavi. Predlog je predložila Vlada Republike Slovenije. Želi predstavnik Vlade besedo? (Ne.) Predlog zakona je obravnavala Komisija za spremljanje in nadzor lastninskega preoblikovanja družbene lastnine kot matično delovno telo. Želi besedo poročevalec komisije? Izvolite, besedo ima gospod Izidor Rejc.</p>
            </sp>
            <sp xml:id="SDZ1-Redna-34-1995-07-24.sp157">
               <speaker>IZIDOR REJC:</speaker>
               <p>Spoštovani podpredsednik, gospe in gospodje! Komisija za spremljanje in nadzor lastninskega preoblikovanja je na svoji 47. seji, 29.6., obravnavala tudi predlog amandmajev, ki jih je pripravila Vlada na področju kupnin. Vemo, da je ta predlog za tretjo obravnavo. Komisija je to obravnavala in seveda tudi z večinskim odstotkom sprejela predlog amandmajev. Bistvena razlika je nastala pri razporeditvi sredstev iz kupnine, s 16,5% za pospeševanje in izvoza na 25. No, in to je bila glavna debata, ki je potekala na sami komisiji, vendar je komisija v glavnem podprla ta predlog, ki je tudi predmet današnje tretje obravnave. Hvala.</p>
            </sp>
            <sp xml:id="SDZ1-Redna-34-1995-07-24.sp158">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi predstavnik Sekretariata za zakonodajo in pravne zadeve besedo? (Ne.) Želijo besedo predstavniki poslanskih skupin? Ugotavljam, da ne in dajem besedo poslankam in poslancem. Želi kdo besedo? Ugotavljam, da prav tako ne. Zaključujem razpravo.</p>
               <p>Prehajamo h glasovanju o amandmajih k temu zakonu. Vloženi so seveda k tretji obravnavi. Pregled ste prejeli z datumom 21.7.1995. Imate ta pregled pri roki? Dobro, bom počakal. Trenutek vedno počakam. Je v redu? Očitno je v redu. Torej v obravnavo in na glasovanje dajem amandma k 2. členu, ki se glasi: besedilo tretjega odstavka se dopolni, tako da se na koncu doda nov stavek, ki se glasi: "Navedena sredstva se v bilanci prihodkov in odhodkov državnega proračuna, kakor  tudi v bilanci stanja izkazujejo kot kapitalske naložbe Republike Slovenije v pravne osebe iz prve, druge, četrte in pete alinee 4. člena tega zakona oziroma v bilanci stanja kot obveznosti do upravičencev iz tretje ali šeste alinee 4. člena tega zakona". Predlagatelj je Vlada. Komisija ta amandma podpira. Želi kdo besedo o tem amandmaju? Ugotavljam, da ne in ga dajem na glasovanje.</p>
               <p>Ugotovimo sklepčnost! (44 prisotnih.) Ponovno vas prosim, da ugotovimo sklepčnost! V dvorani nas je dovolj, kljub temu pa poziv velja tudi tistim, ki ne poslušajo v dvorani. Ugotavljamo sklepčnost, glasujemo o amandmaju Vlade k 2. členu. (42 prisotnih.) Zadnjič in tretjič vas prosim, da ugotovimo sklepčnost, mislim pa, da ni v interesu nikogar, da bi sedaj delali odmore. V dvorani nas je dovolj. Ugotovimo sklepčnost! (47 prisotnih.</p>
               <p>Kdo je za? (44 poslancev.) Je kdo proti? (1 poslanec.)</p>
               <p>Ugotavljam, da smo ta amandma sprejeli.</p>
               <p>K 6. členu in v zvezi s tem amandmajem, ki smo ga pravkar sprejeli, je vložen amandma Vlade, ki se glasi: 6. člen se spremeni, tako da se glasi: "Sklad Republike Slovenije za razvoj ugotavlja višino pridobljene kupnine na podlagi posebne bilance pritoka sredstev iz naslova kupnine, ki jo izdela za vsako četrtletje. Tako ugotovljeno kupnino mora Sklad Republike Slovenije za razvoj nakazati v državni proračun najkasneje v roku 5 dni po preteku vsakega četrtletja. Razporeditev sredstev iz prvega odstavka tega člena v skladu z določbo 7. člena tega zakona se opravi najkasneje v roku 10 dni po vplačilu sredstev v državni proračun. Ne glede na določbo prejšnjega odstavka se razporeditev sredstev za kapitalske naložbe opravi najkasneje v roku 10 dni po vsakokratnem sklepu Vlade Republike Slovenije o dokapitalizaciji posamezne pravne osebe. Sklep o dokapitalizaciji sprejme Vlada Republike Slovenije najkasneje v roku 20 dni po vplačilu sredstev v državni proračun." Ali želi kdo besedo o tem amandmaju? Ugotavljam, da ne in ga dajem na glasovanje. Ugotovimo sklepčnost! (51 prisotnih.)</p>
               <p>Kdo je za? (44 poslancev.) Je kdo proti? (Nihče.)</p>
               <p>Ugotavljam, da smo sprejeli ta amandma.</p>
               <p>V obravnavo in na glasovanje dajem štiri amandmaje, vložene k 7. členu - najprej amandma na amandma Vlade: v tretji alinei se za besedilom "za plačilo vojne odškodnine" doda novo besedilo "in odškodnine po zakonu o popravi krivic." Predlagatelj je Komisija za spremljanje in nadzor lastninskega preoblikovanja družbene lastnine. Vlada podpira ta amandma.</p>
               <p>Drugi: 7. člen se spremeni, tako da se glasi: "Kupnina se razporedi za posamezne namene v naslednji višini" - dovolite mi, da teh namenov po vrsti ne berem, ker imate pregled pred seboj. Predlagatelj je Vlada Republike Slovenije. Komisija podpira amandma.</p>
               <p>Tretji: dodata se nova odstavka, ki se glasita: "Sredstva kupnine, namenjena za sanacijo gospodarstva, spodbujanje in kreditiranje izvoza, investicije v javni sektor gospodarstva ter za ustvarjanje gospodarske osnove za avtohtone narodne skupnosti, se zbirajo na posebnem računu pri ministrstvu, pristojnem za gospodarstvo oziroma ministrstvu, pristojnem za ekonomske odnose in razvoj, ločeno od ostalih proračunskih sredstev. Likvidnostne presežke sredstev na posebnih računih morata imeti pristojni ministrstvi iz drugega odstavka tega člena do njihove namenske uporabe v državnih vrednostnih papirjih. Prihodki od upravljanja s prostimi denarnimi sredstvi se vplačujejo na posebne račune iz drugega odstavka tega člena." Predlagatelj je Vlada, komisija podpira.</p>
               <p>Četrti: doda se nov drugi odstavek, ki se glasi: "Sredstva kupnine, namenjena za sanacijo podjetij in gospodarstva, spodbujanje in kreditiranje izvoza investicij v javni sektor gospodarstva ter za ustvarjanje gospodarske osnove za avtohtone narodne skupnosti se evidentirajo in vodijo na posebnih postavkah proračuna." Predlagatelj je Komisija za spremljanje in nadzor lastninskega preoblikovanja družbene lastnine. Vlada temu</p>
               <p>amandmaju nasprotuje. Te amandmaje dajem v obravnavo. Ali želi kdo besedo? Gospod Peršak, izvolite.</p>
            </sp>
            <sp xml:id="SDZ1-Redna-34-1995-07-24.sp159">
               <speaker>ANTON PERŠAK:</speaker>
               <p>Spoštovane poslanke in poslanci! Najbrž je čisto vseeno, ali glasujemo za vladni amandma ali ne. Namreč, zakaj? Zadnjič, ko smo obravnavali zakon o Skladu za poplačilo vojne odškodnine, smo ugotavljali, da bodo sredstva, ki se bodo iz tega naslova stekla v ta sklad, precej majhen del tistih sredstev, ki bodo potrebna za izplačilo vseh zneskov, ki naj bi se jih izplačalo po zakonu iz tega sklada. Po tistem, ko smo nekatere postavke še povišali pri tistem zakonu, bo ta delež še toliko manjši. Hočem reči nekaj, da tako sredstva, kot se jih poskuša povečati s tem amandmajem v tistem delu, ki je namenjen izvoznikom, najbrž ne bodo zadoščala in bo tam potrebno vključevati proračun, tako se zdaj zmanjšujejo sredstva na nekaterih drugih postavkah, ki naj bi jih dobili iz kupnine, ki jih bo treba zaradi zakonskih obveznosti ravno tako nadomeščati iz proračuna. Tako je glasovanje ali za vladni amandma ali proti njemu, v bistvu jalov posel. Najbrž je pri tem samo v toliko vredno premisleka, da smo neko odločitev v zvezi s tem nekoč že sprejeli. Danes jo bo večina najbrž spremenila. Koliko bodo pa ti nameni stali proračun, se bistveno ne bo spremenilo - ne v prvem, ne v drugem primeru. Ali bo treba pri tem skladu dati malo več, pa pri drugem malo manj, ali pri drugem malo več in pri prvem malo manj. Konec bo na koncu isti in tisti, ki bodo največ plačali, bodo tisti, ki polnijo proračun. Hvala.</p>
            </sp>
            <sp xml:id="SDZ1-Redna-34-1995-07-24.sp160">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo o teh amandmajih? Ja, gospod Janez Kopač, izvolite.</p>
            </sp>
            <sp xml:id="SDZ1-Redna-34-1995-07-24.sp161">
               <speaker>JANEZ KOPAČ:</speaker>
               <p>Hvala lepa. Pripombo imam na tretji amandma Vlade, ki govori o tem, da se sredstva, namenjena za sanacijo gospodarstva in pa naprej, vodijo na posebnem računu pri ministrstvu in tako naprej. Vse to je v redu in prav in vse to bi bilo možno tudi brez tega amandmaja. Kar je pomembno pri tem amandmaju je pa to, da likvidnostne presežke sredstev na posebnih računih do njihove namenske uporabe hranijo v državnih vrednostnih papirjih. Temu pa nasprotujem. Ta amandma je Vlada dala seveda pred časom, takrat je nekaj podobnega veljalo za vsa presežna likvidnostna sredstva različnih skladov in podobno, kar smo uzakonili s posebnim zakonom. Vendar se ta sredstva vodijo znotraj proračuna, namenjena so pa točno določenemu namenu. V tem času, približno dva tedna je tega, pa je Vlada sprejela skupaj z Banko Slovenije protokol, ki predvideva, da z likvidnostnimi presežki proračuna upravlja Banka Slovenije in jih uporablja za vodenje monetarne politike, presežki oziroma prihodki od upravljanja s tem se pa seveda vplačujejo nazaj državnemu proračunu. Kar pomeni, sredstva, pridobljena v proračunu za posebne namene na podlagi tega zakona tam bodo in brez tega amandmaja se bodo seveda vodila na posebnih proračunskih postavkah. Ta amandma pa vsebuje določbo, ki  ni primerna, odkar obstaja ta protokol med Vlado in Banko Slovenije in zmanjšuje možnosti učinkovitega vodenja monetarne politike Banke Slovenije in zato se mi zdi, da je ta določba kontraproduktivna. Zato tega tretjega amandmaja, pred dvemi tedni bi ga seveda podprl, ta hip pa mislim, da ni več primeren in ga ne bom podprl. Hvala lepa.</p>
            </sp>
            <sp xml:id="SDZ1-Redna-34-1995-07-24.sp162">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Prosim, izvolite. Gospod Žaro Pregelj ima besedo. Državni sekretar nima pregleda, dajte mu pomagati.</p>
            </sp>
            <sp xml:id="SDZ1-Redna-34-1995-07-24.sp163">
               <speaker>ŽARKO PREGELJ:</speaker>
               <p>Spoštovani! Želim zgolj opozoriti, da so ti amandmaji v bistvu kapitalni del tega zakona. Da vsekakor posega, predvsem drugi amandma, v celotno strukturo delitve kupnine, da jo enormno namenja predvsem vzpodbujanju kreditiranja</p>
               <p>izvoza in to četrtino vse kupnine, da pa se pri tem Vlada poslužuje amandmaja, to je pod številko 3, kjer želi oziroma predlaga, da bi se sredstva, namenjena sanaciji gospodarstva, vzpodbujanju kreditiranja izvoza, investicijam v javni sektor gospodarstva ter zagotavljanje gospodarske osnove za razvoj narodne skupnosti, zbirala na posebnem računu pri ministrstvu, pristojnem za gospodarstvo oziroma ministrstvu, pristojnem za ekonomske odnose in razvoj in, poudarjam, ločeno od ostalih proračunskih sredstev. Glede na to, da gre za javna sredstva, je v ustavi opredeljeno, da morajo biti vsa javna sredstva izražena v proračunih, tako države kot lokalnih samoupravnih skupnosti in je ta predlog v resnici protiustaven, tako da menim, da se o tem amandmaju sploh ne bi smeli odločati. Medtem kot je amandma komisije, matičnega odbora, v redu, kajti omenja, da se ta sredstva za približno iste namene, kot predlaga Vlada, zbirajo na posebnih postavkah proračuna, to pa je bistvena razlika. Prosil bi, da Sekretariat za zakonodajo mogoče pojasni to bistveno razliko, hkrati pa menim, da o tretjem amandmaju, kot sem že prej omenil, ne bi smeli sploh odločati. Hvala lepa.</p>
            </sp>
            <sp xml:id="SDZ1-Redna-34-1995-07-24.sp164">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Gospod Tone Rop ima besedo, državni sekretar za lastninjenje.</p>
            </sp>
            <sp xml:id="SDZ1-Redna-34-1995-07-24.sp165">
               <speaker>MAG. TONE ROP:</speaker>
               <p>Dovolite, da pojasnim ta amandma, ki ga je pripravila Vlada Republike Slovenije. Gre za to, da bi se ta sredstva lahko, kot je sicer možno po zakonu o izvrševanju proračuna, zbirala na posebnih postavkah v okviru teh dveh ministrstev, vendar pa se vsi ti izdatki evidentirajo in tudi prikažejo v zaključnem računu o izvrševanju proračuna. Razlika med amandmajem, ki ga predlaga Vlada in amandmajem, ki ga predlaga Komisija za spremljanje in nadzor lastninskega preoblikovanja, je izključno tehnične narave in v drugem primeru pomeni, da bi morali potem v skladu s tem zakonom vsa ministrstva iti skozi posebno proceduro črpanja sredstev preko Ministrstva za finance in potem prerazporediti to za tista sredstva, kot so namenjena po tem zakonu. Skratka, sama procedura traja dalj časa, evidentiranje vseh teh izdatkov pa je v obeh primerih popolnoma enako in ni nobene razlike z vidika transparentnosti porabe teh sredstev.</p>
               <p>Kar se tiče drugega odstavka, ki mu nasprotuje gospod Janez Kopač, bi rekel, da je povzet iz druge zakonodaje, ki tudi sicer ureja tovrstno porabo, na primer zdravstveni sklad in podobno in smo se v bistvu ravnali samo po vzoru, ki smo ga našli v drugi zakonodaji. Nič drugega ne pomeni, kot samo nalaga obveznost, kako se s prostimi sredstvi v vmesnem obdobju upravlja. In to je vse. Z vidika tehnične izvedbe zakona pomeni sprejem amandmaja Vlade lažjo izvedbo zakona, drugo pa seveda daljšo proceduro, transparentnost je pa v obeh primerih enaka. Zato seveda, se Vlada zavzema, da se podpre ta amandma Vlade in da se ne podpre amandmaja Komisije Državnega zbora za spremljanje in nadzor lastninskega preoblikovanja. Hvala.</p>
            </sp>
            <sp xml:id="SDZ1-Redna-34-1995-07-24.sp166">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Postavljeno je bilo vprašanje sekretariatu, vendar, če ne želi odgovoriti pač ni potrebe, da odgovarja. Svoje mnenje glede zakona je sicer zapisal. Boste povedali svoje stališče? Izvolite, gospod Baškovič ima besedo.</p>
            </sp>
            <sp xml:id="SDZ1-Redna-34-1995-07-24.sp167">
               <speaker>MILAN BAŠKOVIČ:</speaker>
               <p>Naš sekretariat je v svojem mnenju s 14.6. ravno pod točko, na koncu našega mnenja opozoril na ta amandma Vlade, s tem, da smo samo hoteli zbuditi pozornost glede tehnike vodenja teh računov, da bi bilo dobro to proučiti in smo nekako ocenili tako, da sama taka dikcija, da je to poseben račun pri ministrstvu, tehnično, računovodsko oziroma proračunsko ni dober, ker tak poseben račun pri ministrstvu po našem poznavanju materije kot praktičen pojem ne obstaja. Gre za proračun, ki je celota, ki ima svoje postavke, in ministrstvo je pač uporabnik določene postavke proračuna, nima pa svojega posebnega računa. Zato smo rekli, da je treba to še precizirati in proučiti z vidika prav tehnične izvedbe in pravilnosti uporabljenih pojmov. Tako da je to razumeti, da je to v okviru proračuna, vsekakor, to ni izven njega. Ampak poseben račun kot tehnika je po našem problematičen, ker računi se vodijo pri Agenciji za plačilni promet, ona ima račun proračuna, razpolagajo pa Vlada, ministrstva in tako naprej, posamezni porabniki. Tako da gre za imetnike računa ne pa za račun, ki bi bil lasten nekemu ministrstvu. No, če bi šli s tega vidika, je vsekakor formulacija v amandmaju odbora manj problematična, ker govori o posebnih postavkah proračuna, medtem ko ta Vladni predlog pa uporablja pojem posebni račun, za katerega pa mislimo da je vendarle problematičen in bi bilo dobro, da bi tudi specialisti s proračunskega ministrstva to ocenili. Pravega odgovora na to še nismo niti dobili. Hvala lepa.</p>
            </sp>
            <sp xml:id="SDZ1-Redna-34-1995-07-24.sp168">
               <speaker>PODPREDSEDNIK DR. LEV KREFT:</speaker>
               <p>Hvala lepa. Slišali ste še mnenje sekretariata o problematičnosti tega amandmaja. Želi še kdo besedo? Ugotavljam da ne in prehajamo h glasovanju o teh amandmajih. Najprej bomo glasovali o amandmaju komisije, ki je amandma na amandma Vlade, imate ga pod točko 1, je pa amandma na amandma pod točko 2. Prosim, da ugotovimo sklepčnost! (53 prisotnih.)</p>
               <p>Kdo je za? (37 poslancev.) Je kdo proti? (11 poslancev.)</p>
               <p>Ugotavljam, da je amandma sprejet.</p>
               <p>Dajem sedaj na glasovanje amandma Vlade, ki smo ga s tem spremenili. Prosim, da ugotovimo sklepčnost! Gre za amandma pod točko 2. Ugotavljamo sklepčnost! (54 prisotnih.)</p>
               <p>Kdo je za? (42 poslancev.) Je kdo proti? (8 poslancev.)</p>
               <p>Ugotavljam, da smo ta amandma sprejeli.</p>
               <p>Na glasovanje dajem amandma Vlade pod točko 3. Prosim, da ugotovimo sklepčnost! (51 prisotnih.)</p>
               <p>Kdo je za? (23 poslancev.) Je kdo proti? (22 poslancev.)</p>
               <p>Ugotavljam, da je ta amandma Vlade sprejet.</p>
               <p>S tem je amandma komisije pod točko 4 brezpredmeten.</p>
               <p>Izvolite, gospod Benjamin Henigman, proceduralno.</p>
            </sp>
            <sp xml:id="SDZ1-Redna-34-1995-07-24.sp169">
               <speaker>BENJAMIN HENIGMAN:</speaker>
               <p>Spoštovani predsedujoči. Pozabil sem glasovati, če lahko ponovimo glasovanje. Nisem se zmotil.</p>
            </sp>
            <sp xml:id="SDZ1-Redna-34-1995-07-24.sp170">
               <speaker>PODPREDSEDNIK DR. LEV KREFT:</speaker>
               <p>Hvala lepa. Dajem na glasovanje predlog gospoda Henigmana, da glasovanje o tretjem amandmaju opravimo ponovno. Prosim, da ugotovimo sklepčnost! (57 prisotnih.)</p>
               <p>Kdo je za? (46 poslancev.) Je kdo proti? (Nihče.)</p>
               <p>Ugotavljam, da bomo ponovno glasovali o amandmaju Vlade pod točko 3, in vas prosim, da ugotovimo sklepčnost! (57 prisotnih.)</p>
               <p>Kdo je za? (28 poslancev.) Je kdo proti? (26 poslancev.)</p>
               <p>Ugotavljam, da je amandma pod točko 3 sprejet.</p>
               <p>S tem seveda ponovno ugotavljam, da je amandma pod točko 4 brezpredmeten.</p>
               <p>K 9. členu imamo dva amandmaja. Prvi je amandma na amandma Vlade. Doda se nov drugi odstavek, ki se glasi: "Ne glede na določbo 8. člena zakona se lahko sredstva, namenjena poravnavi obveznosti upravičencem po zakonu o denacionalizaciji zaradi vrnitve cerkve Sv. Jožefa v Ljubljani, denacionalizacijskemu upravičencu v naravi, po sklepu Vlade Republike Slovenije, uporabijo za nakup nadomestnih prostorov za filmski studio Viba film." Predlagatelj je skupina poslancev s prvopodpisanim gospodom Miranom Potrčem. Vlada amandmaja ne podpira. In drugi amandma. Doda se nov odstavek, ki se glasi: "Ne glede na določbo 8. člena tega zakona se sredstva, namenjena za sanacijo podjetji in gospodarstva, lahko uporabijo tudi za kapitalske naložbe v podjetja. Sredstva, namenjena za spodbujanje izvoza, pa se lahko uporabijo tudi za kapitalsko naložbo v Slovensko izvozno družbo, družbo za nadzorovanje in financiranje izvoza d.d.". Predlagatelj je Vlada Republike Slovenije. Vlada Republike Slovenije, ne vem če sem to povedal, seveda ne podpira prejšnjega amandmaja. Besedo ima gospod Miran Potrč o teh dveh amandmajih.</p>
            </sp>
            <sp xml:id="SDZ1-Redna-34-1995-07-24.sp171">
               <speaker>MIRAN POTRČ:</speaker>
               <p>Gospod predsednik, rad bi v svojem imenu in upam, da tudi v imenu podpisnikov pojasnil nesporazum. Lahko je moja krivda, bojim se pa, da je krivda službe, ki je delala pregled. Namreč, poglejte, Vladni amandma, kot je bil vložen, piše, doda se nov odstavek, ki se glasi. In mi smo napisali amandma na amandma Vlade, doda se nov drugi odstavek, s čimer smo mislili, da prvi odstavek Vlade ostaja nespremenjen in se k temu doda še nov odstavek. Saj je amandma na amandma Vlade in tak je tudi napisan in jaz prosim, da Vlada in da poslanci razumete, da je to nov, dopolnilni odstavek, ne da se odstavek črta. Če je treba to drugače napisati, povejte, ampak tako je bilo mišljeno in mislim, da je tudi korektno, ker Vlada je dala, samo doda se nov odstavek, mi smo pa rekli, na to se dodat nov, drugi odstavek. Je to razumljivo? Se pravi, da se glasuje in o našem amandmaju in še kasneje potem o amandmaju Vlade.</p>
            </sp>
            <sp xml:id="SDZ1-Redna-34-1995-07-24.sp172">
               <speaker>PODPREDSEDNIK DR. LEV KREFT:</speaker>
               <p>Ja, v redu. To se pravi, gre za to, da vi k amandmaju Vlade dodajate nov drugi odstavek. In prvi amandma, torej amandma Vlade potem z drugim vašim, če je sprejeto, ostane. V redu.</p>
            </sp>
            <sp xml:id="SDZ1-Redna-34-1995-07-24.sp173">
               <speaker>MIRAN POTRČ:</speaker>
               <p>Zdaj pa samo vsebinsko. Vsebinsko...</p>
            </sp>
            <sp xml:id="SDZ1-Redna-34-1995-07-24.sp174">
               <speaker>PODPREDSEDNIK DR. LEV KREFT:</speaker>
               <p>Opomba se črta?</p>
            </sp>
            <sp xml:id="SDZ1-Redna-34-1995-07-24.sp175">
               <speaker>MIRAN POTRČ:</speaker>
               <p>Opomba se črta. Ja. Zdaj pa, Vlada je najbrž svoje mnenje, če bo gospod Rop hvaležen, da bo poslušal bom tudi jaz hvaležen.</p>
            </sp>
            <sp xml:id="SDZ1-Redna-34-1995-07-24.sp176">
               <speaker>PODPREDSEDNIK DR. LEV KREFT:</speaker>
               <p>Jaz bom pa hvaležen, če boste vsi nadaljevali. Prosim.</p>
            </sp>
            <sp xml:id="SDZ1-Redna-34-1995-07-24.sp177">
               <speaker>MIRAN POTRČ:</speaker>
               <p>Med ostalim tudi zato, ker je rekla, da če bi bil sprejet naš amandma, potem ni sprejet amandma Vlade. Gospod Rop, zdaj smo razčistili, da je naša dopolnitev in da tudi če je naš sprejet, amandma Vlade ostaja. Glede vsebine pa naslednje. Diskusija o tem, ali so sredstva za denacionalizacijske upravičence namenjena tudi lahko Viba filmu ali ne, je diskusija, ki lahko dolgo traja. Jaz mislim, da najmanj je mogoče reči, da tudi lahko. Gre namreč za to, da smo  podpisniki prepričani, da v tem primeru ne gre nujno za vrnitev v naravi, ker gre za dejavnost kulture, ki se opravlja in bi lahko dali odškodnino. Politični interes pa je, da se cerkev Svetega Jožefa v naravi vrne, v tem primeru je potrebna pač odškodnina in bi bila potrebna neka sredstva iz odškodninskega sklada, mi pač predlagamo, da se namenijo za dejavnost Viba filma. In mislimo, da je tudi vsebinsko to lahko sprejemljivo. Hvala.</p>
            </sp>
            <sp xml:id="SDZ1-Redna-34-1995-07-24.sp178">
               <speaker>PODPREDSEDNIK DR. LEV KREFT:</speaker>
               <p>Hvala lepa. Torej, še enkrat, da bo vsem jasno. Imamo torej dva amandmaja, prvi je amandma na amandma na ta način, da se doda drugemu amandmaju, ne pa, da bi se besedilo v drugem amandmaju nadomestilo. Gospod Tone Peršak ima besedo. Izvolite.</p>
            </sp>
            <sp xml:id="SDZ1-Redna-34-1995-07-24.sp179">
               <speaker>ANTON PERŠAK:</speaker>
               <p>Spoštovane poslanke in poslanci, samo še dva, tri razloge, zakaj bi bilo tako - kot je bilo razloženo - zamišljenem amandmaju dobro in politično modro glasovati. Vi veste, da je predsednik Vlade izrecno obljubil, da bo cerkev Svetega Jožefa vrnjena do letošnjega božiča. In jaz mislim, da je prav, da je vrnjena, ker gre za sakralni objekt. Po drugi strani je pa nekaj res. Če ne bodo na ta način zagotovljena sredstva za studio Viba filma, bo pač leto dni slovenski film, kar bo že tako ali tako oteženo ali pa še več časa brez te infrastrukture, v kateri bi lahko delali filme. Moram povedati, da je bila neka lokacija že skoraj rezervirana, in da so pogajanja med Vlado in tistimi, ki bi bili pripravljeni, to lokacijo v Savljah prodati, potekala tako dolgo, da so seveda lastniki te objekte prodali in tisti, ki so zdaj lastniki, bi bili tudi pripravljeni prodati, samo po višji ceni. Se pravi, da bi državo to stalo več. Zdaj slišim, da so v igri nove lokacije, in seveda se z njimi lahko zgodi podobno. In zato mislim, da je v imenu slovenske kulture in v imenu vsega, kar se je do zdaj na tem področju dogajalo, pametno, da se to sprejme na tak način kot je bilo razloženo in da se ta problem reši. Ne bo še dokončno rešen, ker bo vsako lokacijo treba ustrezno opremiti, ampak vsaj lokacija bo. Hvala.</p>
            </sp>
            <sp xml:id="SDZ1-Redna-34-1995-07-24.sp180">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Izidor Rejc. Izvolite. Za njim pa še gospod državni sekretar Tone Rop.</p>
            </sp>
            <sp xml:id="SDZ1-Redna-34-1995-07-24.sp181">
               <speaker>IZIDOR REJC:</speaker>
               <p>Spoštovani podpredsednik, gospe in gospodje! Kakorkoli obračam ta amandma, mi je do kraja nekulturen in kot Slovenca me je dobesedno sram. Prvič, da se je v tem sakralnem objektu opravljala kulturna dejavnost, že to je bilo prvo nemogoče dejanje. To ne gre skupaj. Drugič, ko greste pogledat, kakšen je sedaj ta sakralni objekt, ki se bo tako rekoč ta hip sesul in zdaj bomo rekli, na račun tega bomo pa tam kupili itn. Kje bo pa denar za to, da bi sakralni objekt spravili v prvotno obliko? Vprašam vas, res, ne morem si misliti, da na stvari tako nekulturno gledamo. Res ne morem misliti, ker to, da je bil Viba film v tisti cerkvi in kaj se je s to cerkvijo zgodilo, pojdite na grad, pojdite mogoče notri, kadar bo odprto, to je živa katastrofa in zdaj bomo pa tukaj govorili o nekem kulturnem dejanju, posegu v kulturo in da bomo ohranili kulturo. Žal, če bi mene kdo vprašal, kakšen je ta Viba film, bi rekel: najbolj nesposoben gospodarstvenik in napravil je iz nekega objekta v bistvu katastrofo in ima še obraz, da hoče imeti denar, da bo še nekje nekaj podobnega napravil. Jaz sem odločno proti in me je dejansko sram, da se kaj takega sploh pogovarjamo.</p>
            </sp>
            <sp xml:id="SDZ1-Redna-34-1995-07-24.sp182">
               <speaker>PODPREDSEDNIK DR. LEV KREFT:</speaker>
               <p>Hvala lepa. Imate repliko? Gospod Tone Peršak ima repliko. Tone Partljič ima tudi repliko.</p>
            </sp>
            <sp xml:id="SDZ1-Redna-34-1995-07-24.sp183">
               <speaker>ANTON PERŠAK:</speaker>
               <p>Spoštovane poslanke in poslanci! Cerkev sv. Jožefa je cerkvi vzela neka država, ni je vzel Viba film. Moram povedati tudi to, da so slovenski filmski delavci celo zbirali sredstva in zbrali sredstva, da so odkupili del te lokacije, kot društvo. To, kaj se je seveda v tem prostoru dogajalo, je seveda res obžalovanja vredno, kakšen je ta prostor sedaj, ampak za to ni mogoče valiti krivde na Viba film in Viba film, ne glede na to, kakšen je, nikoli v slovenskih razmerah ne bo dobičkanosna dejavnost, zato ker je preprosto slovenska proizvodnja premajhna. Lahko se pa ta Državni zbor odloči, da Slovenija filma, pač enega dela kulture, ne potrebuje in da lahko uvaža samo hollywoodske filme, ki so gotovo celo cenejši, če jih samo uvažamo. Samo, na ta način se lahko odpovemo še kakšni drugi kulturni dejavnosti, ki tudi stane to državo, država bo prihranila, kaj bo pa s tem ljudstvom, pa ne vem. Samo določene dejavnosti, pa tudi, če je to cerkev, ne bodo obdržale naroda, to upam, da se vsi zavedamo. Saj to, da bo pa ta država na nek način morala prispevati, najbrž tudi k sanaciji tega objekta, je pa najbrž tudi res. Ampak, ne kriviti za nekaj neko kulturno dejavnost, ki je bila v neko situacijo postavljena in je ni sama povzročila.</p>
            </sp>
            <sp xml:id="SDZ1-Redna-34-1995-07-24.sp184">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod Tone Partljič, potem pa imate vi tudi repliko, gospod Ignac Polajnar. Po replikah bo dobil besedo gospod Tone Rop.</p>
            </sp>
            <sp xml:id="SDZ1-Redna-34-1995-07-24.sp185">
               <speaker>TONE PARTLJIČ:</speaker>
               <p>Predvsem bi repliciral gospodu Rejcu nekako v imenu kulturnikov, čeprav sem ga vedno štel med kulturne poslanske kolege. Pravzaprav ni kaj dosti pripomniti k temu, kar je rekel Tone Peršak. Cerkve ni nacionaliziral slovenski film in mislim, da je bil barbarizem, kar se je zgodilo in tudi, kakšen je videz in usoda te cerkve. O tem ni nobenega dvoma in mislim, da je tudi čas, da se cerkev vrne in se vzpostavi v stanje, da bo lahko služila svojemu namenu in bo kulturni spomenik Ljubljane. To je ena zgodba in tega najbrž nihče od nas ne misli drugače.</p>
               <p>Druga zgodba, gospod Rejc, pa je taka, da je tudi prejšnja država, ki ni bila do vseh mačeha, do kulture nedvomno bila mačehovska, že to, da ni zgradila nobenega objekta, ampak jih je poslala v tak objekt - ne govori o filmarjih, ki so bili tja izgnani, ampak govori o državi. Ko sem z žalostjo opazoval usodo cerkva, recimo v Sovjetski zvezi, kolikor sem bil, sem videl, da so bila v glavnem notri skladišča. Vsekakor nič kaj boljšega kot pri nas, tako da bi rekel, neka vrsta umetnosti celo ni največja sramota, ki jo je lahko doletela. Če se sedaj vsi strinjamo, da naj bo objekt vrnjen kot sakralni objekt, se mi ne zdi nekulturno, če se vprašamo, kaj bo pa ta država zdaj naredila s filmsko umetnostjo. Ne vem, zakaj bi bilo to nekulturno dejanje. Ali jih naj zopet požene, ker so umetniki v vsaki družbi malo napoti in če smo tu ljudje, ki mislimo, da ne zastopamo tudi interese kulture, želeli poudariti, da se naj tudi neka sredstva najdejo za to, se mi preprosto to ne zdi nekulturno dejanje. Prav je imel kolega Moge, ki me je opozoril, da morda to res ni najpametnejši način, da bi moralo Ministrstvo za kulturo samo znotraj svojih investicij poskrbeti za to, vendar kulturnega tolarja nismo sprejeli - morda dobro za razliko od drugih tolarjev - in me usoda slovenskega filma preprosto skrbi. Tako zavezati Vlado, da s tem poskrbi tudi za to, se mi ne zdi nekulturno dejanje. Prepričan pa sem, da mora tudi sakralni objekt dobiti podobo, ki mu pripada, vendar si ne bi rad vzel na pleča tega očitka.</p>
            </sp>
            <sp xml:id="SDZ1-Redna-34-1995-07-24.sp186">
               <speaker>PODPREDSEDNIK DR. LEV KREFT:</speaker>
               <p>Gospod Polajnar ima repliko.</p>
            </sp>
            <sp xml:id="SDZ1-Redna-34-1995-07-24.sp187">
               <speaker>IGNAC POLAJNAR:</speaker>
               <p>Hvala. Spoštovani! Zdi se mi, da smo spet pri temi, o kateri smo v tem Državnem zboru že večkrat razpravljali, pa ne bi bilo prav, da bi zdajle govorili o slovenskem filmu, o katerem bi vsi radi lepo govorili. Ampak eno vprašanje, ali pa ena misel, ki jo je gospod Peršak izjavil tukaj, je pa tudi mene nekoliko spravila v zadrego. Sedaj ne vem natančno, ali je prav, da glasujem za to dopolnilo ali ne. Namreč, omenjal je, da je treba cerkvi vrniti, ali da se je država obvezala, da bo cerkvi vrnila cerkev Sv. Jožefa do letošnjega božiča. Lepo in prav. Morala bi jo vrniti že do predlanskega božiča, bi bilo seveda veliko lepše in tudi bolj kulturno za to državo. Ker cerkve so namenjene navsezadnje religioznim obredom, razen če jih kdo za kaj drugega ne določi, kar pa so radi počeli. In ne bi rad povezoval tega datuma s tem dopolnilom, ki je tu vloženo, češ, če tega dopolnila ne bo, pa država tega ne bo mogla narediti. In toliko se tukaj strinjam s kolegom Partljičem, ki pravi, da morda le ni bilo povsem dobro, da je, ne vem, ali kulturno ministrstvo ali kdorkoli drug, tukaj bil nekoliko počasen, ko je šlo za vprašanje, kako rešiti ta problem. In še enkrat pravim, res ni prav, da sedaj pod tem vtisom, ali pod pritiskom nekega datuma, ki ga je država obljubila, na hitro stvar rešimo na tak način. In kot sem razumel poslanskega kolega Rejca, je tudi njega prav to zmotilo, češ, kulturno bo, da sedaj tudi kulturo rešimo, vse drugo pa bo oziroma da rešimo slovenski film, v to smer je šlo razpravljanje, vse drugo pa bo nekulturno. Jaz vsekakor nisem za to, da povezujemo tisti datum z reševanjem slovenskega filma. Hvala lepa.</p>
            </sp>
            <sp xml:id="SDZ1-Redna-34-1995-07-24.sp188">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima še gospod Feri Horvat, izvolite.</p>
            </sp>
            <sp xml:id="SDZ1-Redna-34-1995-07-24.sp189">
               <speaker>FRANC (FERI) HORVAT:</speaker>
               <p>Hvala za besedo. Gospod podpredsednik, spoštovane kolegice in kolegi! Razpravljal bom o amandmaju pod številko 2. Podpiram amandma, ki omogoča, da se del sredstev kupnine, namenjenih za sanacijo, lahko uporabi tudi za dokapitalizacijo v podjetja in del sredstev, namenjenih spodbujanju izvoza za kapitalsko naložbo v Slovensko izvozno družbo. In to predvsem iz naslednjega razloga. Dejstvo je, da je večina podjetij, ki so v sanaciji, ali potrebna sanacije podkapitaliziranih in če hočemo, da učinkovito koristijo ali pa najemajo tudi sicer ugodne državne kredite za sanacijo in prestrukturiranje, potem je najbolj žlahtni poseg v taka podjetja najprej s tem, da se jim poveča kapital. To je tudi skladno s kriteriji, ki jih imamo zapisane v 10. členu, da bi naj predvsem bili kriteriji za odločanje uporabe teh sredstev, donosnost, razvojna usmerjenost, osvajanje tujih tržišč in podobno. In kako drugače zagotoviti državi, da si zagotovi vpliv pri poslovanju, pri upravljanju teh podjetij, kot prav s kapitalskimi naložbami, preko katerih, potem preko svojih predstavnikov sodeluje v upravljanju in tako lahko najbolj neposredno vpliva na to kako se odvija sanacija in kako se odvija prestrukturiranje. Torej ta vpliv je bolj učinkovit, kot samo s krediti, ki jih bomo pretežno po 8. členu dajali iz teh sredstev. Jaz bi pred tem še, spoštovani kolegi in kolegi, spomnil na zahteve, ki smo jih postavljali, ko smo obravnavali posamezna podjetja skozi sanacijske zakone in smo takrat zelo izpostavljali bodisi v besedilu zakona ali pa v dodatnih sklepih, da si mora Vlada oziroma država preko Vlade zagotoviti neposreden vpliv v teh podjetjih in prav s tem amandmajem to zagotavlja. Hvala lepa.</p>
            </sp>
            <sp xml:id="SDZ1-Redna-34-1995-07-24.sp190">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Izvolite, gospod Žaro Pregelj ima besedo.</p>
            </sp>
            <sp xml:id="SDZ1-Redna-34-1995-07-24.sp191">
               <speaker>ŽARKO PREGELJ:</speaker>
               <p>Spoštovani! Glede na razpravo, ki se odvija, kaže, da je najpomembnejši problem 9. člena amandma skupine poslancev, ki predlagajo, da se lahko sredstva, namenjena poravnavi obveznosti upravičencem po zakonu o denacionalizaciji uporabijo tudi za Viba-film, ki se mora seliti. To samo po sebi ni sporno. Opozarjam pa vas, da se ta sredstva črpajo iz 7% kupnine, ki je namenjena po zakonu o denacionalizaciji, da je skupaj s temi 7% še 8,5% kupnine, ki je namenjena plačilu vojne odškodnine in odškodnini po zakonu o popravi krivic, in se namenja skladu za poplačilo vojne odškodnine in da je vse skupaj 15,5%, ki jih 9. člen sedaj opredeljuje kot nepovratna sredstva. Da pa Vlada, kar je bistvo teh sprememb, predlaga amandma, s katerim želi iz mase kupnine za sanacijo podjetij in gospodarstva, ki znaša 13% in iz sredstev za spodbujanje izvoza, ki znašajo 25% kupnine, to je skupaj 38% kupnine, na nepovratno namenjati del teh sredstev v kapitalske naložbe v podjetja in v kapitalske naložbe v Slovensko izvozno družbo. Da pa pri tem ne pove, kolikšen delež teh sredstev bo nepovraten. Mislim da je to manever, da tukaj Vlada v bistvu skriva svoj pravi namen z dobesedno 40% kupnine iz lastninskega preoblikovanja.</p>
               <p>Vsekakor bi morali natančno določiti procent, ki bi ga Vlada namenila nepovratno v podjetja oziroma v Slovensko izvozno družbo in s tem bi bilo jasno določeno razmerje med povratnimi in nepovratnimi sredstvi. Na videz je sedaj razmerje ugodno za povratna sredstva, kar pomeni ohranjanje kupnine in njeno nadaljnjo ploditev. Če pa Vlada uporabi oziroma če bo sprejet drugi amandma, potem bo ta delež bistveno drugačen oziroma razmerje bo drugačno in bo delež nepovratnih sredstev lahko celo enkrat večji, kar je bistveno manj ugodno. Zato menim, da bi tukaj morali v tem amandmaju točno določiti razmerje. Žal je rok za vlaganje amandmajev že mimo, po moje je najboljše, da tega amandmaja Vlade sploh ne sprejmemo. Vsekakor, če se bo sedaj glasovalo tako vezano kot je predlagano, da se najprej glasuje o amandmaju skupine poslancev kot amandma na amandma Vlade, potem se bo težko odločati. Namreč, če podpremo sorazmerno korekten predlog, da se Viba filmu nameni del sredstev iz obveznosti, ki gredo upravičencem po zakonu o denacionalizaciji, potem bomo zelo težko podprli osnovni amandma Vlade in osebno vidim to kot izredno prebrisano potezo predlagateljev, ki na ta način spravijo ob tem, da gre za zadnjo obravnavo in da ni več možno vlagati amandmajev, poslance v dokajšnje škripce. Zato predlagam, če je to možno, predsedujoči, da se o amandmajih glasuje ločeno kot o samostojnih amandmajih in ne kot o vezanih amandmajih in bi s tem verjetno dosegli večjo korektnost. Hvala lepa.</p>
            </sp>
            <sp xml:id="SDZ1-Redna-34-1995-07-24.sp192">
               <speaker>PODPREDSEDNIK DR. LEV KREFT:</speaker>
               <p>Hvala lepa. To seveda ni možno zaradi tega, ker sta pač vložena na način, kot sta vložena. Se pravi, da je prvi amandma na amandma. Želi še kdo besedo? Gospod Tone Rop, izvolite.</p>
            </sp>
            <sp xml:id="SDZ1-Redna-34-1995-07-24.sp193">
               <speaker>MAG. TONE ROP:</speaker>
               <p>Če dovolite, bi imel repliko na zadnje izvajanje, ker se mi zdi pomembno, da se loči pasivo in aktivo teh institucij, ki se dajejo. Ta sredstva se uporabnikom vnaprej dodeljujejo kot povratna sredstva, vendar pa je v tem zakonu določeno, da se kot nepovratna sredstva lahko dodelijo v obliki dokapitalizacije Slovenski izvozni družbi in to je eno najpomembnejših določil, ki je v tem zakonu. To ne pomeni, da bo Slovenska izvozna družba ta sredstva dajala kot nepovratna sredstva. Slovenska izvozna družba bo ta kapital iz naslova dokapitalizacije seveda uporabila za kreditiranje oziroma za garancijski potencial. Seveda se s tem izjemno pomembno povečuje obseg njenega delovanja in dosega tisto, kar se je pravzaprav želelo s temi spremembami in amandmaji doseči, da se veča vzpodbujanje izvoza. V tem kontekstu je seveda drugi amandma Vlade izjemno pomemben zato, da se dosežejo temeljni cilji ob tem zakonu in seveda kljub temu, da se bo ločeno, če se bo ločeno glasovalo, bi rad poudaril, da je ta amandma izjemno pomemben in bi seveda prosil, v kolikor je možno, da poslanci podprete. Hvala.</p>
            </sp>
            <sp xml:id="SDZ1-Redna-34-1995-07-24.sp194">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Žarko Pregelj. Izvolite.</p>
            </sp>
            <sp xml:id="SDZ1-Redna-34-1995-07-24.sp195">
               <speaker>ŽARKO PREGELJ:</speaker>
               <p>Spoštovani! Repliciram gospodu Ropu. Poglejte, z ničemer niste odgovorili na mojo dilemo. Ali lahko zagotovite, da bo Slovenska izvozna družba neskončno likvidna in da bo trajno vlaganje državnih sredstev v njen osnovni kapital najboljša naložba v tej državi. Če to lahko zagotovite, potem je vse lepo in prav, toda vseeno vas sprašujem, zakaj niste jasno povedali, kolikšen delež sredstev za vzpodbujanje in kreditiranje izvoza, se pravi od 25% kupnine, kolikšen delež bi namenili slovenski izvozni družbi in sprašujem vas, zakaj niste zapisali, kolikšen delež iz sanacij podjetij in gospodarstva - tukaj gre za 13% kupnine - bi se lahko vložil kot kapitalska naložba v posebna podjetja in dobro bi bilo tudi vedeti, katera so ta podjetja. Poglejte, ne moremo zatiskati oči pred dejstvom, da smo v obdobju izredno intenzivne privatizacije in da verjetno ta podjetja ne bodo ravno javna podjetja, ali pa so, zapisali tega niste. Tukaj, poglejte, ste pustili odprto polje možnih manevrov, možnih rešitev za sposobne vladne funkcionarje in podobno, na koncu se pa zgodi to, kar se je zgodilo z divjo privatizacijo.</p>
               <p>Mislim, da je korektno od zakonodajalca kot tistega, ki predlaga amandmaje, da v takem zakonu, kot je ta, jasno določi, kolikšen delež čemu namenja, kajti sicer gre za popolnoma netransparenten zakon. V bistvu gre za svojevrstno prebrisanost pri oblikovanju zakonskih določil, s tem pa v bistvu odpiranje tistega prostora Vladi oziroma posameznim ministrstvom, ki jim sploh ne gre. Mislim da, če je določena zakonska materija, potem naj bo tako tudi do konca obdelana in menim, da v tem primeru naredimo manjšo škodo, če tega amandmaja sploh ne podpremo in se vloži kasneje novela zakona, če Vlada meni, da je tako zelo dobro, da naloži čimveč tega kapitala v izvozno družbo. Vsekakor pa ne poznam garancij, da bo to najboljše naložen kapital. Hvala.</p>
            </sp>
            <sp xml:id="SDZ1-Redna-34-1995-07-24.sp196">
               <speaker>PODPREDSEDNIK DR. LEV KREFT:</speaker>
               <p>Hvala. Ali želi še kdo besedo? Gospod Tone Rop, izvolite.</p>
            </sp>
            <sp xml:id="SDZ1-Redna-34-1995-07-24.sp197">
               <speaker>MAG. TONE ROP:</speaker>
               <p>Odgovor na to je zelo znan in bi rekel, da vam nihče ne more dati garancije za vse postavke v proračunu, da so to najboljše postavke in da boljših postavk ni. Tudi tukaj imate v 7. členu cel kup namenov, ki so se določali in dosežen je bil konsenz, katere oblike, nameni porabe, so najbolj sprejemljivi in verjetno najboljši, optimalni. Nihče vam pa ne more garantirati, da ni boljše naložbe, kot je ta naložba, ki je definirana. Tudi kar se tiče slovenske izvozne družbe - notri zelo jasno piše: "Ta sredstva so namenjena dokapitalizaciji Slovenske družbe, so namenjena spodbujanju izvoza slovenskega gospodarstva" in to je to. Katere mehanizme pa ima Slovenska izvozna družba, ste pa ravno obravnavali, ko ste sprejemali novelo zakona o Slovenski izvozni družbi in tam je naštet cel spekter instrumentov, tako da je zelo transparentno. S temi sredstvi se ne da nič posebej razpolagati niti jih premetavati, ampak je zelo jasno - ko pridejo sredstva v Slovensko izvozno družbo, na eni strani pomenijo dokapitalizacijo, na drugi strani so pa to organi, ki odločajo o tem, kako se razpolaga s temi sredstvi. Tudi o celotni porabi teh sredstev bo potrebno stalno in sproti obveščati parlament oziroma Državni zbor in sproti boste obveščeni o vseh namenih, za katere se bodo porabljala ta sredstva. Vsekakor bo šel pretežni del teh sredstev za spodbujanje izvoza in to je tukaj ključno.</p>
            </sp>
            <sp xml:id="SDZ1-Redna-34-1995-07-24.sp198">
               <speaker>PODPREDSEDNIK DR. LEV KREFT:</speaker>
               <p>Hvala. Ali želi še kdo besedo? Ugotavljam, da ne in prehajamo h glasovanju. Na glasovanje dajem amandma na amandma Vlade, ki ga je vložila skupina poslancev. Ugotovimo sklepčnost! (52 prisotnih.)</p>
               <p>Kdo je za? (27 poslancev.) Je kdo proti? (20 poslancev.)</p>
               <p>Ugotavljam, da je ta amandma sprejet.</p>
               <p>Na glasovanje dajem še amandma Vlade. Ugotovimo sklepčnost! (57 prisotnih.)</p>
               <p>Kdo je za? (37 poslancev.) Je kdo proti? (13 poslancev.)</p>
               <p>Ugotavljam, da je tudi ta amandma sprejet.</p>
               <p>Prehajam k 12. členu, h kateremu je vložen amandma, ki se glasi: 12. člen se spremeni, tako da se četrta alinea glasi tako: "Sedež sklada je v Brežicah". Ker je ta predlog podpisala skupina štirih poslancev, ni vložen v skladu s poslovnikom, zato o njem ne bomo glasovali.</p>
               <p>K 20. členu je vložen amandma, ki se glasi: v tretji alinei 20. člena se število devetnajst... Amandmajev ni več mogoče vlagati. Imate proceduralno, gospod Marjan Šetinc? Amandma ni vložen v skladu s poslovnikom. Po poslovniku lahko vloži 10 poslancev ali poslanska skupina ali predlagatelj ali matično delovno telo, nihče drug. Predlog so podpisali samo 4 poslanci. Ni možno dodatno niti zbirati podpisov niti vlagati amandmajev. K 20. členu je torej vložen amandma, ki se glasi: v tretji alinei 20. člena se število "19" nadomesti s številom "18". Predlagatelj je Vlada Republike Slovenije, komisija amandma podpira. Želi kdo besedo o tem amandmaju? Ugotavljam, da nihče in ga dajem na glasovanje. Ugotovimo sklepčnost! (52 prisotnih.)</p>
               <p>Kdo je za? (36 poslancev.) Je kdo proti? (1 poslanec.)</p>
               <p>Ugotavljam, da je amandma sprejet.</p>
               <p>Na glasovanje dajem še amandma k 28. členu, ki je v zvezi z amandmajem k 2. in 6.; 28. člen se spremeni, tako da se glasi: "Sklad Republike Slovenije za razvoj mora v roku 30 dni po uveljavitvi tega zakona opraviti obračun pridobljenih sredstev iz naslova kupnine do dneva uveljavitve tega zakona ter nakazati navedena sredstva v državni proračun". Predlagatelj je Vlada Republike Slovenije, komisija amandma podpira. Želi kdo besedo o tem predlogu? Ugotavljam, da ne in dajem amandma na glasovanje. Ugotovimo sklepčnost! (51 prisotnih.)</p>
               <p>Kdo je za? (44 poslancev.) Je kdo proti? (2 poslanca.)</p>
               <p>Ugotavljam, da smo ta amandma sprejeli.</p>
               <p>Preden dam zakon v celoti na glasovanje, sprašujem naš sekretariat, ali je potrebno, da ugotavljamo konsistentnost zakona. (Ne.)</p>
               <p>Dajem torej zakon v celoti na glasovanje. Izvolite. Gospod Žarko Pregelj bo obrazložil svoj glas.</p>
            </sp>
            <sp xml:id="SDZ1-Redna-34-1995-07-24.sp199">
               <speaker>ŽARKO PREGELJ:</speaker>
               <p>Spoštovani! Glasoval bom proti temu zakonu iz več razlogov. Prvi je ta, da smo sprejeli novo določilo 7. člena, ki bistveno poslabša večini porabnikov kupnine delež in jih enostransko namenja enemu namenu, po moje bistveno pretirano, to je vzpodbujanju izvoza. Poleg tega pa smo sprejeli tudi amandma, ki določa, da se bo velik del, tako kupnine, namenjene vzpodbujanju kreativnega izvoza kot tudi kupnine, namenjene sanaciji podjetij, lahko nepovratno vlagal v podjetja, ne da bi jasno določili razmerja med nepovratnimi in povratnimi sredstvi. Poleg tega, da ne morem glasovati za ta zakon, ker smo sprejeli amandma, s katerim smo določili, da imata lahko Ministrstvo za gospodarstvo in Ministrstvo za ekonomske odnose in razvoj posebne račune in jih obravnavata ločeno od ostalih proračunskih sredstev. S tem smo pa v bistvu naredili prekršek proti ustavni ureditvi. Na ta način smo popolnoma podrli integralni proračun in dosegli, da bodo nekatera ministrstva kraljestva zase znotraj Vlade. Takšen pristop ni primeren za pravno državo in zato takega zakona ne morem podpreti. Hvala lepa.</p>
            </sp>
            <sp xml:id="SDZ1-Redna-34-1995-07-24.sp200">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo obrazložiti svoj glas? Ugotavljam, da ne in dajem zakon v celoti na glasovanje. Ugotovimo sklepčnost! (56 prisotnih.)</p>
               <p>Kdo je za? (39 poslancev.) Je kdo proti? (13 poslancev.)</p>
               <p>Ugotavljam, da smo zakon v celoti sprejeli.</p>
               <p>S tem zaključujem to točko dnevnega reda.</p>
               <p>K naslednji 17. točki dnevnega reda - tretja obravnava predloga zakona o pravicah industrijske lastnine iz delovnega razmerja je vloženih nekaj čez štiri strani amandmajev, zato predlagam, da pri tej točki današnje zasedaje prekinemo. Jutri, ob 10. uri, bomo nadaljevali najprej z 9. točko dnevnega reda, ki smo jo prekinili pri glasovanju v tretji obravnavi znotraj hitrega postopka, potem se bomo vrnili k 17. točki dnevnega reda, ki je še nismo odprli. Hvala lepa.</p>
            </sp>
            <stage type="time">(SEJA JE BILA PREKINJENA 24. JULIJA 1995 OB 16.41 URI IN</stage>
         </div>
      </body>
   </text>
</TEI>
