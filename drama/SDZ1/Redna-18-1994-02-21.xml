<?xml version="1.0" encoding="UTF-8"?>
<TEI xmlns="http://www.tei-c.org/ns/1.0" xml:id="SDZ1-Redna-18-1994-02-21">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref
                     target="http://creativecommons.org/licenses/by/4.0/">Creative Commons
                     Attribution 4.0 International License</ref>.</p>
               <p xml:lang="sl">To delo je ponujeno pod <ref
                     target="http://creativecommons.org/licenses/by/4.0/">Creative Commons Priznanje
                     avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">E444CD5979533FC7C1257832004838F3</idno>
               <idno type="URI">E444CD5979533FC7C1257832004838F3</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Redna-18-1994-02-21.DZ" n="18">
               <name>Redna</name>
               <date when="1994-02-21"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Redna-18-1994-02-21.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <head>DRŽAVNI ZBOR REPUBLIKE SLOVENIJE</head>
            <stage type="session">18. seja</stage>
            <stage type="date">(21., 22., 23., 28. februar 1., 2., 8., 18., 22. in 23. marec
               1994)</stage>
            <stage type="chairman">Sejo so vodili: mag. Herman Rigelnik, predsednik Državnega zbora,
               Miroslav Mozetič, Vladimir Topler, dr. Lev Kreft, podpredsedniki Državnega zbora </stage>
            <stage type="time">Seja se je pričela ob 10.09 uri.</stage>
            <sp xml:id="SDZ1-Redna-18-1994-02-21.sp1">
               <speaker>PODPREDSEDNIK MIROSLAV MOZETIČ:</speaker>
               <p>Kolegice poslanke in kolegi poslanci, gospe in gospodje! Pričenjam 18. sejo
                  Državnega zbora Republike Slovenije.</p>
               <p>Obveščen sem, da so zadržani, in se današnje seje ne morejo udeležiti, naslednje
                  poslanke in poslanci: Dušan Bavdek, dr. Ciril Ribičič, Ivan Verzolak, mag. Herman
                  Rigelnik in Janko Predan.</p>
               <p>Prosim, da ugotovimo navzočnost. Ugotavljam, da je navzočih 59 poslank in
                  poslancev; tako je zbor sklepčen in lahko odloča.</p>
               <p>Na to sejo sem vabil predstavnike Vlade Republike Slovenije in jih lepo
                  pozdravljam. Zapisnik 17. seje Državnega zbora bomo zaradi obsežnega dnevnega reda
                  prejšnje seje prejeli danes oziroma jutri, zato predlagam, da Državni zbor o
                  zapisnikih 17. in tretje izredne seje odloči kasneje. Predlagam, da Državni zbor
                  to opravi naslednji teden. Ali temu predlogu kdo nasprotuje?</p>
               <p><stage>(Nihče.)</stage> Zato prehajamo na določitev dnevnega reda 18. seje
                  Državnega zbora Republike Slovenije.</p>
               <p>Predlog dnevnega reda 18. seje Državnega zbora je bil pripravljen na podlagi
                  posvetovanj v kolegiju predsednika Državnega zbora in ste ga prejeli s sklicem
                  seje z dne 14.02.1994. Odločali bomo po vrstnem redu predlogov in po postopku, ki
                  je določen s 64. členom poslovnika. Pojasnilo?</p>
               <p>Prehajamo na določitev dnevnega reda.</p>
               <p>1. Odbor za gospodarstvo predlaga Zboru, da zaradi neusklajenega mnenja med
                  Ministrstvom za okolje in prostor in Ministrstvom za gospodarstvo umakne z
                  dnevnega reda in uvrsti na naslednjo, marčevsko sejo, 36. točko, to je predlog za
                  sprejem obvezne razlage 53. in 62. člena zakona o urejanju naselij in drugih
                  posegov v prostor ter 36. člena zakona o graditvi objektov. Odbor je tudi pozval
                  Vlado Republike Slovenije, da o navedeni problematiki pripravi usklajeno mnenje.
                  Skladno s tretjim odstavkom 46. člena poslovnika Državnega zbora se o umiku ne
                  razpravlja in tudi ne glasuje.</p>
               <p>2. 38. točka dnevnega reda, to je temeljna vprašanja in družbena razmerja, ki naj
                  bi jih urejal protikorupcijski zakon, je bila na predlog kolegija predsednika
                  Državnega zbora uvrščena v sklic te seje kljub dejstvu, da Državnemu zboru gradivo
                  k tej točki še ni bilo predloženo. Kolegij predsednika je zato sklenil, da se
                  navedena točka umakne z dnevnega reda, če do začetka seje Državnega zbora ustrezno
                  gradivo ne bo predloženo. Gradiva do danes nismo prejeli, zato predlagam Državnemu
                  zboru, da navedeno točko umakne z dnevnega reda te seje.</p>
               <p>Na glasovanje dajem predlog za umik navedene točke z dnevnega reda. Gospod
                  Podobnik želi besedo za poslansko skupino.</p>
            </sp>
            <sp xml:id="SDZ1-Redna-18-1994-02-21.sp2">
               <speaker>MARJAN PODOBNIK:</speaker>
               <p>Spoštovani! Jaz bom glasoval proti umiku te točke z dnevnega reda. Rad pa bi
                  povedal samo to, da ocenjujem, da se uresničuje napoved, da je bila dana točka -
                  protikorupcijska zakonodaja - s strani Vlade na dnevni red samo zato, da bi se
                  preprečilo, da bi bilo res nekaj na tem področju narejenega.</p>
               <p>Poglejte: gospod Rigelnik je dal zahtevo Vladi, naj pripravi ta zakon
                     <stage>(obravnaval ga je ta zbor, obravnaval ga je kolegij
                  predsednika)</stage>. Danes po treh tednih imamo umik točke dnevnega reda na
                  prihodnjo sejo, in to točke, ki bi samo govorila o osnovnih vprašanjih, ki naj bi
                  jih reševal protikorupcijski zakon.</p>
               <p>Mislim, da je stvar bolj ali manj jasna, da v tem trenutku ni večinske
                  pripravljenosti za to, da bi se problemi, ki so aktualni in hudi, tukaj in zdaj
                  reševali. Mi je tudi povsem jasno, da jih v tem Državnem zboru verjetno ne bo
                  možno razrešiti. Mi bomo pripravili svoje poglede in svoje stvari. Jaz sem že
                  zadnjič povedal, da smo pripravljeni sodelovati tudi z Vlado. Ocenjujem pa, da je
                  to s strani Vlade skrajno neodgovoren in ciničen pristop do problemov, ki jih
                  pozna mnogo bolj kot večina drugih, ker ima tudi boljši vpogled v nepravilnosti,
                  ki se dogajajo. Hvala.</p>
            </sp>
            <sp xml:id="SDZ1-Redna-18-1994-02-21.sp3">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Na glasovanje dajem predlog za umik navedene točke z dnevnega reda.
                  Ugotovimo sklepčnost! <stage>(68 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(23
                     poslancev.)</stage></p>
               <p>Ugotavljam, da je predlog sprejet.</p>
               <p>Poslanska skupina LDS predlaga, da se z dnevnega reda 18. seje Državnega zbora
                  Republike Slovenije umakne predlog zakona o spremembah in dopolnitvah zakona o
                  lastninskem preoblikovanju podjetij - hitri postopek. Ta predlog podpirata tudi
                  poslanca Franc <stage>(Feri)</stage> Horvat in Franc Černelič. O predlogu kolegij
                  predsednika Državnega zbora ni razpravljal. Želi besedo predstavnik Vlade?
                     <stage>(Ne želi.)</stage> Želijo besedo predstavniki poslanskih skupin? Gospa
                  Karner-Lukačeva za poslansko skupino Slovenske ljudske stranke.</p>
            </sp>
            <sp xml:id="SDZ1-Redna-18-1994-02-21.sp4">
               <speaker>METKA KARNER-LUKAČ:</speaker>
               <p>Spoštovani zbor! V poslanski skupini Slovenske ljudske stranke opozarjamo na
                  veliko škodo, ki bo nastala, če to točko umaknemo z dnevnega reda oziroma, če bi
                  se, se bi te spremembe in dopolnitve zakona o lastninskem preoblikovanju podjetij
                  sprejemale po rednem postopku.</p>
               <p>Namreč, za kaj gre? Prepričana sem, da že v naslednjih dneh agencija ne bo dobila
                  nobenega programa več v odobritev, kajti vsa podjetja bodo čakala, kaj se bo s to
                  zakonodajo zgodilo. In če kaj, potem je edino smiselno uvrstiti to na današnjo
                  sejo dnevnega reda in sprejemati zakone po hitrem postopku. To je podprla tudi
                  matična komisija.</p>
            </sp>
            <sp xml:id="SDZ1-Redna-18-1994-02-21.sp5">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo? Gospod Kopač za Liberalno demokratsko stranko.</p>
            </sp>
            <sp xml:id="SDZ1-Redna-18-1994-02-21.sp6">
               <speaker>JANEZ KOPAČ:</speaker>
               <p>Hvala za besedo. Spreminjanje pravil sredi igre - in to igre, ki poteka že dolgo,
                  eno leto - pomeni seveda popolno spremembo te igre. Sprejem predloga zakona o
                  spremembah in dopolnitvah zakona o lastninskem preoblikovanju podjetij - če bi bil
                  uvrščen na dnevni red in, bog ne daj, celo sprejet - bi pomenil oz. bi pripeljal
                  do tega, da bi v procesih lastninskega preoblikovanja podjetij ne bilo nobene
                  pospešitve, pač pa bi ob dejstvu, da so praktično vsa slovenska podjetja sredi
                  priprav programa za lastninsko preoblikovanje podjetij, da je program lastninskega
                  preoblikovanja Agenciji Republike Slovenije za prestrukturiranje in privatizacijo
                  že predložilo skoraj 200 podjetij ter ob dejstvu, da je Agencija Republike
                  Slovenije za prestrukturiranje in privatizacijo že odobrila 65 programov
                  lastninskega preoblikovanja podjetij, ki vsebujejo interno razdelitev in notranji
                  odkup - sredi vseh teh dejstev bi torej sprejem tega zakona pomembno spremenil
                  sistemske pogoje lastninjenja, povečal sistemsko negotovost in tako po vsej
                  verjetnosti tudi zavrl procese lastninjenja. Predlagane spremembe pomenijo
                  posledično tudi spremembo večine podzakonskih aktov, ki se nanašajo na
                  lastninjenje. Poleg tega pa bo uporaba le-teh pokazala še dodatne operativne
                  probleme, zlasti glede tehnične izvedbe dodatne razdelitve certifikatov zmanjkalo.
                  Treba je vedeti, da je certifikatov razdeljeno toliko, kolikor jih je in da bi ob
                  eventualnem sprejetju tega zakona, ki ga je predlagala gospa Lukačeva, te družbene
                  lastnine za razdelitev na obstoječo kvoto certifikatov. Ne vem, kako bi lahko
                  državljanom rekli, da naj si certifikate nekam dajo.</p>
               <p>Nenazadnje je potrebno upoštevati tudi dejstvo, da zakon o lastninskem
                  preoblikovanju podjetij velja že več kot eno leto, da so tako domača kot tuja
                  javnost in strokovne institucije s tem seznanjene, ter bi taka sistemska sprememba
                  navzven pomenila nezaupanje v resnost obravnavanja izvedbe procesa privatizacije v
                  Republiki Sloveniji.</p>
               <p>Zaradi tega poslanska skupina LDS nasprotuje tako uvrstitvi predloga tega zakona
                  na dnevni red, kot hitremu postopku, kot sami vsebini zakona. Hvala lepa.</p>
            </sp>
            <sp xml:id="SDZ1-Redna-18-1994-02-21.sp7">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še katera poslanska skupina predstaviti stališče? Gospod Marijan
                  Poljšak.</p>
            </sp>
            <sp xml:id="SDZ1-Redna-18-1994-02-21.sp8">
               <speaker>MARIJAN POLJŠAK:</speaker>
               <p>Samostojna poslanska skupina podpira uvrstitev predlaganega zakona o spremembah in
                  dopolnitvah zakona o lastninskem preoblikovanju podjetij na dnevni red prav zaradi
                  pospešitve procesa lastninjenja, kajti poenostavitev in malo pravičnejša
                  razdelitev družbene lastnine bo prinesla pospešitev lastninjenja. Če bo ta zakon,
                  recimo, če bodo določeni amandmaji nanj, tak ali v malo spremenjeni obliki
                  sprejet, se bo to lastninjenje enostavno zgodilo v letošnjem letu in družba bo
                  nekako srednje pomirjena. Predlagamo pa, da ta točka ne bi bila 4. točka dnevnega
                  reda, ampak da se pomakne nekje na konec dnevnega reda. Tako, da tisti, ki imajo
                  pripombe in morajo stvari še premisliti, da to opravijo. Hvala lepa.</p>
            </sp>
            <sp xml:id="SDZ1-Redna-18-1994-02-21.sp9">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Potrč.</p>
            </sp>
            <sp xml:id="SDZ1-Redna-18-1994-02-21.sp10">
               <speaker>MIRAN POTRČ:</speaker>
               <p>Hvala lepa. Poslanska skupina Združene liste podpira predlog, da se točka umakne z
                  dnevnega reda. Argumentacija za umik v naši poslanski skupini sicer ni v celoti
                  identična z mnenji, ki jih dajejo predlagatelji. Mi namreč osebno menimo, da je
                  prav, da se v Državnem zboru oceni - ne glede na vse probleme, ki obstojajo - ali
                  je smotrno ali ne eventualno opraviti tudi kakšne dopolnitve zakona o lastninskem
                  preoblikovanju podjetij. Vendar to ni mogoče opraviti niti na današnji seji, ker
                  se v poslanski skupinah in tudi v matičnem delovnem telesu o vsebini nismo
                  temeljito pogovarjali, ampak samo načelno govorili o tem, ali se da na dnevni red
                  ali ne, ali na to sejo in ali bo po hitrem postopku.</p>
               <p>Drugič to ni mogoče opraviti, po našem prepričanju, brez temeljite ocene v vsaki
                  poslanski skupini. Za to pogojev doslej ni bilo dovolj <stage>(saj smo mnenje
                     Vlade dobili komaj danes na dnevni red)</stage> in bi bila neodgovorna
                  odločitev "za", po našem prepričanju pa tudi neodlogovna odločitev "proti", če bi
                  brez temeljite obravnave tako pomembnega vprašanja, ki zadeva vse državljane
                  Slovenije, sprejemali tako odločitev.</p>
               <p>Nam se zato zdi smotrno, da o odločitvi za ali proti takšnim predlogom in o
                  njihovi vsebini imamo čas za razmislek in da bo to manjša škoda, kot če bi na
                  hitro, posebej pa po hitrem postopku, sprejeli odločitve, katerih posledic ne bi
                  znali v celoti oceniti. Zato smo za preložitev. Mislimo, da bi na marčevski seji
                  bilo možno obravnavati in se, po vseh argumentih, ki jih bomo imeli, pač odločiti,
                  da se zakon v tej ali drugi obliki prične obravnavati ali ne. Hvala.</p>
            </sp>
            <sp xml:id="SDZ1-Redna-18-1994-02-21.sp11">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Frim.</p>
            </sp>
            <sp xml:id="SDZ1-Redna-18-1994-02-21.sp12">
               <speaker>STANE FRIM:</speaker>
               <p>Hvala. Spoštovani poslanci in poslanke! Tudi Slovenski krščanski demokrati
                  predlagamo, da se umakne ta točka z dnevnega reda. Menimo namreč, da brez neke
                  predhodne analize oziroma poročila sedanjega poteka lastninjenja ne gre posamičnih
                  sprememb delati. Če bi to kazalo po tem poročilu in analizi, bi se verjetno te
                  spremembe morale delati v kombinaciji tudi s katerim drugim zakonom <stage>(o
                     denacionalizacijah ali kakor koli)</stage>. Menimo, da je to le parcialna
                  rešitev, ki bi pomenila nekako - nasprotno kot to, kar je utemeljeno - večjo
                  neenakost pri lastninjenju preko teh certifikatov in tudi znotraj teh internih
                  razdelitev. Tako da menimo, da se umakne. Hvala.</p>
            </sp>
            <sp xml:id="SDZ1-Redna-18-1994-02-21.sp13">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Omerza.</p>
            </sp>
            <sp xml:id="SDZ1-Redna-18-1994-02-21.sp14">
               <speaker>MAG. IGOR OMERZA:</speaker>
               <p>Hvala. V imenu poslanske skupine Demokratov. Seveda obstaja več razlogov proti
                  takemu hitremu postopku pa na sploh proti temu, da se sprejemajo v tej fazi
                  dopolnitve k projekcijskemu procesu, ker ta že poteka. Ker bi po našem mnenju,
                  prvič, zaustavilo ne pa pospešilo privatizacije, povzročilo strašne organizacijske
                  probleme, ampak tukaj je še vsebinski razlog. S tem ne bi dosegli večje
                  pravičnosti, kot se na splošno govori s strani predlagatelja, ampak bi dosegli
                  večjo nepravičnost. Čeprav je pravičnost v ekonomiji kategorija, ki jo vsak
                  drugače razume, ampak očitno je, da bi nekateri delavci bili v priviligiranemu
                  položaju napram večini drugih. Mislim, da to ne bi bilo pravično. In zaradi tega,
                  in tudi zaradi prejšnjih razlogov, bo poslanska skupina proti uvrstitvi tega na
                  dnevni red.</p>
            </sp>
            <sp xml:id="SDZ1-Redna-18-1994-02-21.sp15">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Še katera poslanska skupina želi besedo? <stage>(Ne.)</stage> Torej na
                  glasovanje dajem predlog za umik zakona o spremembah in dopolnitvah zakona o
                  lastninskem preoblikovanju... <stage>(Ne.)</stage> Poslanska skupina SKD je že
                  povedala svoje stališče. Komisija ni predvidena v poslovniku, samo poslanske
                  skupine obrazložijo svoja stališča. Torej na glasovanje dajem predlog, da se
                  umakne zakon o spremembah in dopolnitvah. Prosim. Obrazložitev glasu? Dobro,
                  obrazložitev glasu.</p>
            </sp>
            <sp xml:id="SDZ1-Redna-18-1994-02-21.sp16">
               <speaker>METKA KARNER-LUKAČ:</speaker>
               <p>Spoštovani poslanci! Jaz bom glasovala za hitri postopek. Oprostite, te
                  interpretacije, ki ste jih tukaj imeli, niso še daleč netočne. Če bi se ta zakon
                  uvrstil na dnevni red po hitrem postopku, bi imeli vsaj možnost predstavitve tega
                  zakona, kaj v bistvu pomeni. Nihče v zakonu ni govoril predvsem z vidika
                  pravičnosti, da ga zato vlagamo, ampak še nekaj drugega je bolj pomembno. Bolj
                  pomembno je, da se podjetja obnašajo podjetniško in se tudi v tem smislu
                  preoblikujejo, ne zgolj lastninsko.</p>
               <p>Seveda, če bomo imeli taka podjetja, ki se bodo podjetniško preoblikovala in ne
                  bodo izvajala notranjega odkupa na račun razvoja podjetij, kar bo vsekakor
                  potekal, bomo od tega vsi v Sloveniji imeli več; torej tudi tisti, ki pričakujemo
                  iz državnega proračuna sredstva recimo za kulturo, zdravstvo in tako naprej. Te
                  spremembe bi tudi omogočile večjo zaposlenost, če se bodo podjetja seveda
                  razvijala tako kot bi se morala, in pa vsekakor bi ohranili tudi več delovnih
                  mest.</p>
               <p>Zato bom glasovala za hitri postopek in menim, da bi bilo prav, da nam omogočite
                  vsaj, da vam predstavimo konkretno. Ker še enkrat poudarjam, tista interpretacije
                  in obrazložitve, ki ste jih tukaj dali, še daleč ne držijo.</p>
            </sp>
            <sp xml:id="SDZ1-Redna-18-1994-02-21.sp17">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Podobnik želi obrazložiti svoj glas.</p>
            </sp>
            <sp xml:id="SDZ1-Redna-18-1994-02-21.sp18">
               <speaker>JANEZ PODOBNIK:</speaker>
               <p>Spoštovani gospod podpredsednik, poslanke in poslanci! Glasoval bom proti
                  predlogu, da se predlog zakona o spremembah in dopolnitvah zakona o lastninskem
                  preoblikovanju podjetij umakne z dnevnega reda. Zakaj? Zato, ker menim, da je
                  obstoječi zakon krivičen tudi v tem, da zaposlenim v tistih podjetjih, ki so
                  prišla pod last Sklada Republike Slovenije za razvoj, onemogoča lastninjenje. Ta
                  zakon pa to omogoča, zato bom glasoval proti predlogu, da se ta zakon umakne z
                  dnevnega reda. Hvala lepa.</p>
            </sp>
            <sp xml:id="SDZ1-Redna-18-1994-02-21.sp19">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Še kdo želi obrazložiti svoj glas? Gospod Beno Henigman.</p>
            </sp>
            <sp xml:id="SDZ1-Redna-18-1994-02-21.sp20">
               <speaker>BENJAMIN HENIGMAN:</speaker>
               <p>Hvala za besedo. Spoštovani! Glasoval bom proti uvrstitvi tega zakona na dnevni
                  red, zato ker pač posega sistemsko na področje lastninjenja, kjer je bilo dve leti
                  mukotrpnega dela, da smo prišli do neke rešitve, po kateri je možen gospodarski
                  oziroma ekonomski razvoj države kot celote. Ima pa ta zakon nekaj pozitivnega v
                  sebi, to je, definira Sklad Republike Slovenije za razvoj oziroma lastninjenje v
                  teh podjetjih. In glede na razpravo v Komisiji za lastninsko preoblikovanje in
                  glede na stališča Ministrstva za ekonomske odnose in razvoj bi kazalo na tem
                  področju na eni prihodnjih sej, verjetno na marčevski, doreči to zadevo in
                  sprejeti poseben zakon ravno za to področje, da bi rešili problem, bom rekel,
                  krivičnega lastninjena oziroma krivičnega prenosa kapitala na ta sklad; s tem
                  seveda zaposleni v teh podjetjih, katerih je še cca 60, zgubijo vso možnost
                  vplivanja na lastninjenje oziroma prednostno pravico odkupa teh podjetij.</p>
               <p>Drugače pa osebno menim, da je v razpravi pri spremembah zakona lansko leto prišlo
                  do odločitev, da v lastninskem preoblikovanju sodelujejo vsi državljani, da se
                  forsira notranji odkup in interno razdelitev s 50% popustom. Sedaj pa prihajamo
                  ravno v nasprotno situacijo, da se v posameznih podjetjih <stage>(kapitalsko
                     intenzivnih)</stage> forsira izključno zaposlene oziroma bivše zaposlene, da
                  pridobijo večji delež; kar je po mojem nedopustno oziroma je kontradiktorno s
                  tistim, kar smo se pri spremembah zakona odločili v lanskem letu. Hvala lepa.</p>
            </sp>
            <sp xml:id="SDZ1-Redna-18-1994-02-21.sp21">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Še kdo želi obrazložiti svoj glas? Gospod Marjan Podobnik.</p>
            </sp>
            <sp xml:id="SDZ1-Redna-18-1994-02-21.sp22">
               <speaker>MARJAN PODOBNIK:</speaker>
               <p>Spoštovani! Glasoval bom proti umiku tega zakona z dnevnega reda <stage>(poleg
                     argumentov, ki so jih moji kolegi iz stranke navedli)</stage> v prvi vrsti
                  zato, ker sem prepričan, da zakon pomeni velik korak naprej v smislu pravičnosti;
                  kolikor je pač pravičnost možna pri taki zakonodaji. Namreč, kdor je govoril o
                  enakovrednosti delavcev. Gre za osnovno vprašanje: ali bodo 50% popust v notranjem
                  odkupu lahko koristili tisti, ki dejansko ga lahko koristijo, ki imajo denar
                     <stage>(1% delavcev v podjetjih)</stage> ali 100% teh delavcev v teh podjetjih.
                  Naš predlog je ta, da to možnost imajo vsi v podjetju. Če pa ta zakon ne bo
                  sprejet - ta sprememba, bo pač tisti procent delavcev <stage>(ki ima denar pač
                     nekje naložen)</stage> lahko koristi ta 50% popust pri notranjem odkupu.</p>
               <p>Druga stvar, glede Koržetovega sklada, je bila že navedena. Tretje, prav zaradi
                  preprečevanja sistemske nestabilnosti, o kateri je bilo govor, in spodbujanja
                  postopkov privatizacije, je smiselno le sprejetje zakona hitro in po hitrem
                  postopku. Če bomo danes sprejeli sklep, da se bo to sprejemalo v prihodnjih
                  mesecih, bodo tisti, ki v podjetjih pripravljajo programe za privatizacijo
                  upravičeno rekli, da jih puščamo v negotovosti. Danes pa imamo možnost odločitve,
                  dikcije so jasno in mislim, da pač vsak prevzame odgovornost za to, za kar se bo
                  odločil. Mislim pa, da imamo možnost, ker to je dodatna možnost. To ni sprememba
                  kot sprememba, ampak dodatna možnost za odločitev pri privatizacijah v podjetju.
                  Hvala.</p>
            </sp>
            <sp xml:id="SDZ1-Redna-18-1994-02-21.sp23">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Polajnar želi tudi obrazložiti svoj glas.</p>
            </sp>
            <sp xml:id="SDZ1-Redna-18-1994-02-21.sp24">
               <speaker>IGNAC POLAJNAR:</speaker>
               <p>Hvala lepa. Jaz bom glasoval proti temu, da je na dnevnem redu, iz zelo
                  preprostega razloga, ker mislim, da se mora ta Državni zbor enkrat odločiti, ali
                  bo delal tudi po nekih postopkih, pa v nekem redu, ali bo kar tako na "hojladri"
                  pa na hitro urejal nekatere stvari.</p>
               <p>Jaz seveda nisem za tak način. Ne da bi zdaj očital, da je vsebina tega zakona
                  slaba. Ne poznam toliko, tudi se nisem poglabljal, bi pa seveda rad slišal prej
                  tisto poročilo oziroma razpravo o tem poročilu o lastninjenju, ki prihaja v
                  Državni zbor in šele potem se bom tudi lažje odločal, ali je potrebno zakon zares
                  spreminjati - in to v tistih temeljih, ki jih predlaga Ljudska stranka.</p>
               <p>To povem tudi zaradi tega, ker sem prej glasoval narobe. Jaz sem namreč bil za to,
                  da se uvrsti na dnevni red tisti protikorupcijski zakon. Pa ne zato, da bi kaj
                  razrešili, ampak zato, da se zopet ne bo v javnosti govorilo, kako smo nekateri
                  proti temu, da se te stvari začnejo reševati. Vam pa povem, tudi če bi ta zakon
                  uvrstili na dnevni red, se ne bi nič spremenilo, ker nihče sploh ne ve, kaj naj v
                  tem protikorupcijskem zakonu bo. Obenem imamo pa tu zdaj že dva zakona, ki sta po
                  mojem protikorupcijsko naravnana, to je zakon o pranju denarja in tisti drugi.</p>
               <p>Jaz pač vidim stvari v nekoliko več zakonih, ne samo v enem. In tudi ko gre za
                  lastninjenje smo tudi že mi danes povedali: to ni stvar samo enega zakona, zakonov
                  je več. In prosim, ne kar naprej prodajati neke teze, da je nekdo proti temu, da
                  se stvari razčiščujejo, če je za neko rešitev na hiter način in pa v prepričanju,
                  da je to edina prava. Včasih lahko stvari samo bolj zaplete. In jaz sem prepričan,
                  da bi taka rešitev stvari bolj zapletla. - Mi pa mislimo, da jih moramo tukaj
                  razpletati in počasi tudi meglo razkaditi. Hvala lepa.</p>
            </sp>
            <sp xml:id="SDZ1-Redna-18-1994-02-21.sp25">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Še kdo želi obrazložiti svoj glas? Gospod Omerza.</p>
            </sp>
            <sp xml:id="SDZ1-Redna-18-1994-02-21.sp26">
               <speaker>MAG. IGOR OMERZA:</speaker>
               <p>Zakon, kot je predlagan, povečuje krivičnost pri razdeljevanju delnic, povečuje;
                  torej se mi zdi krivičen zakon in bom zaradi tega glasoval proti.</p>
            </sp>
            <sp xml:id="SDZ1-Redna-18-1994-02-21.sp27">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Marijan Poljšak.</p>
            </sp>
            <sp xml:id="SDZ1-Redna-18-1994-02-21.sp28">
               <speaker>MARIJAN POLJŠAK:</speaker>
               <p>Glasoval bom za to, da se zakon uvrsti na dnevni red, ker želim, da se rešijo
                  primeri podjetij v Skladu za razvoj, v Koržetovem skladu. Kdor pač želi, da se
                  primeri teh podjetij rešijo, potem mora to obravnavati.  </p>
               <p>Ne more biti nekdo za to, da je - ne morem razumeti, mislim, take logike: češ, jaz
                  sem za pravičnost, sem za to, da se rešijo ti problemi, sem pa proti. Ne moreš
                  biti proti, če si za.</p>
               <p>Glede pravičnosti je pa tudi tako: vsak ima svojo predstavo, toda možnosti
                  vlaganja amandmajev so in lahko nekdo vloži in jaz smatram, da bo tudi problem
                  pravičnosti rešen oziroma, da če nekdo si predstavlja, da obstajajo pravičnejše
                  rešitve, vloži amandmaje.</p>
               <p>Vsakdo od tistih, ki debatira o pravičnosti, mora biti prepričan, češ da išče
                  pravičnost - ali je ne mara, ali je proti njej, ali da je ni, ali pa si
                  predstavlja, kako bo stvari rešil pravičnejše; in če si predstavlja, potem lahko v
                  enem tednu napravi amandmaje.</p>
               <p>In hitri postopki, na žalost morajo obstajati, kajti stvari se hitro dogajajo.
                  Podjetja se lastninijo. Če nismo bili prej hitri, moramo biti sedaj hitri. V enem
                  tednu se pa res da napraviti amandmaje, če ima nekdo dobro voljo. Ker potem, če bi
                  bilo sprejeto, da je zakon v obravnavi sedaj na seji, potem lahko glasujemo o
                  mojem predlogu, da se ga postavi na konec dnevnega reda, to pomeni, da ga
                  obravnavamo drugi teden in da vsakdo lahko reagira ustrezno svojemu
                  prepričanju.</p>
            </sp>
            <sp xml:id="SDZ1-Redna-18-1994-02-21.sp29">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Še kdo želi obrazložiti svoj glas? Gospod Geržina.</p>
            </sp>
            <sp xml:id="SDZ1-Redna-18-1994-02-21.sp30">
               <speaker>MIROSLAV GERŽINA:</speaker>
               <p>Hvala lepa gospod predsedujoči, spoštovani! Ta zadeva in ideja je zanimiva. Na
                  žalost tako na hitro, kot je sedaj predlagana, kljub temu, da so možnosti, da se z
                  amandmaji spreminja, mislim, lahko dosežemo čisto nekaj drugega.</p>
               <p>Naj mi oprosti moj kolega, spoštovani gospod Poljšak, ima pripravljen amandma,
                  kjer bi s 65% poskušal še razdeliti. Jaz bi se s tem strinjal, da še več razdelimo
                  ljudem, tistim, ki so vlagali. Majhna lepotna napaka je pa to, da so nekatera
                  podjetja prejemala ogromno posojil, bi rekel, ki niso bila revalorizirana. In
                  sedaj, po tem predlogu, bi imeli tisti prednost; jaz pa mislim, da tukaj ni
                  pravičnosti. To je primer Koržetovega sklada. Namreč, v ta podjetja se še zdaj
                  vlaga in zdaj jaz ne vem, ali bodo tisti delavci, ki bi lastninili podjetja v
                  Koržetovem skladu, morali potem tudi prevzeti tiste stroške, se pravi tisto
                  izgubo, ki so jo prinesli s seboj v Koržetov sklad, in k državi, ko je država
                  prevzela.</p>
               <p>Zato smatram, tako kot je kolega iz naše skupine predlagal, da se kasneje, ko
                  dobimo poročilo o lastninjenju, da se enkrat v marcu ali aprilu dobimo, ko bo
                  nekaj že znano o tem kako to teče in da bi mogoče kakšne zadeve lahko v tem
                  smislu, s temi idejami popravili.</p>
               <p>Zato, na veliko žalost - ideja je zanimiva - ne morem biti za. Hvala lepa.</p>
            </sp>
            <sp xml:id="SDZ1-Redna-18-1994-02-21.sp31">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Še kdo želi obrazložiti svoj glas? Ni več obrazložitev glasu.</p>
               <p>Na glasovanje dajem predlog za umik predloga zakona o spremembah in dopolnitvah
                  zakona o lastninskem preoblikovanju podjetij, hitri postopek. Ugotovimo
                  sklepčnost! <stage>(77 prisotnih.)</stage></p>
               <p>Kdo je za? <stage>(46 poslancev.)</stage> Je kdo proti? <stage>(25
                     poslancev.)</stage></p>
               <p>Ugotavljam, da je predlog za umik te točke z dnevnega sprejet.</p>
               <p>Imamo še en predlog poslanske skupine LDS, ki jo sopodpisujeta Ignac Polajnar in
                  Miran Potrč, predlog, da se z dnevnega reda 18. seje Državnega zbora Republike
                  Slovenije umakne predlog zakona o političnih strankah, prva obravnava, in predlog
                  zakona o volilni kampanji, prva obravnava. O predlogu kolegij predsednika
                  Državnega zbora ni razpravljal. Želi besedo predstavnik Vlade? <stage>(Ne
                     želi.)</stage> Želijo besedo predstavniki poslanskih skupin? Gospod Peršak.</p>
            </sp>
            <sp xml:id="SDZ1-Redna-18-1994-02-21.sp32">
               <speaker>ANTON PERŠAK:</speaker>
               <p>Spoštovane poslanke in poslanci. Govorim kot predstavnik poslanske skupine,
                  slučajno pa tudi kot podpisnik predloga, da se ta dva zakona obravnavata na tej
                  seji oz. kot nekakšen formalen predlagatelj. Rad bi povedal naslednje. Najbrž je
                  zgodovina teh dveh predlogov več ali manj vsem znana. Verjetno vam je znano tudi
                  to, da je bilo že lani spomladi, čez mesec dni bo leto dni, odkar je naša
                  poslanska skupina <stage>(vem pa, da tudi nekateri drugi poslanci itn.)</stage>
                  zahtevala da se ta dva zakona ponovno uvrstita na dnevni red, kajti bila sta delno
                  obravnavana že v prejšnjem sklicu skupščine. In sicer iz razlogov, da je potrebno:
                  prvič, vzpostaviti več ali manj jasno razliko med političnimi strankami in drugimi
                  organizacijami, ki zdaj nastopajo kot politične organizacije; drugič, da je treba
                  urediti pravila volilne kampanje in tretjič, tudi pravila o financiranju strank
                  bolj, kot so urejena zdaj, nadzor nad financiranjem in finančnim poslovanjem
                  strank itn. Zakona sta bila v bistvu že uvrščena v neke vrste predhodni dnevni red
                  najprej ene, mislim, da majske, potem junijske seje lani, vendar sta na
                  intervencijo pravzaprav Vlade, češ da Vlada pripravlja nov, enoten zakon, bila
                  takrat obakrat dana z dnevnega reda in nekako preložena, češ da bo Vlada
                  predložila nov, bolj dodelan itn., zakon. Ker se to ni zgodilo - ne julija, ne
                  jeseni, ne do začetka letošnjega leta - smo ponovno pač zahtevali nekateri, kot
                  veste, da se ta dva zakona uvrstita na dnevni red tudi zaradi tega, ker se pač
                  bližajo, rečem, kakorkoli že, tudi lokalne volitve.</p>
               <p>Ko je bil ta predlog takorekoč predhodno uvrščen na dnevni red te seje oz. v
                  program dela za prvo polletje, se je Vlada nenadoma zelo hitro pojavila, češ, ne
                  uvrstiti tega na dnevni red, mi imamo pripravljen zakon. <stage>(Zdaj smo seveda
                     tudi izvedeli, da se je okoli tistega zakona, ki naj bi bil pripravljen,
                     zgodilo že določeno usklajevanje med koalicijskimi strankami itn)</stage>. Na
                  zadnji seji je, kot veste, ta zbor sprejel sklep, da bo obravnaval ta dva zakona v
                  prvi obravnavi na tej seji ali, če bo iz Vlade prišel pravočasno drug predlog,
                  tisti predlog, ravno tako na tej seji. Povedati moram, da vladni predlog ni prišel
                  v zbor, ne do tistega datuma <stage>(to je bil prejšnji, ne zdaj zadnji, ampak
                     predprejšnji petek)</stage> niti ni prišel, kakor je meni znano, do danes. In
                  danes je, seveda formalno gledano, že zamujen tudi rok za marčno sejo, za
                  uvrstitev po normalnem postopku na dnevni red; se pravi, da bi lahko bil vladni
                  zakon obravnavan na aprilski seji. Če potem upoštevamo normalni timing, se pravi,
                  da je na aprilski seji prva obravnava, eventualno na junijski seji druga obravnava
                  in potem na julijski seji tretja obravnava <stage>(glede na to, da ne gre za lahek
                     zakon, čeprav ne za preveč obsežen)</stage>, je, po mojem mnenju, za priprave
                  strank na lokalne volitve in za druge normalne procedure že pozno. To je en
                  razlog, zakaj jaz nasprotujem temu, da zakona gresta iz obravnave, da se umakneta
                  z dnevnega reda.</p>
               <p>Drugi razlog je naslednji. Na Odboru za notranjo politiko in pravosodje <stage>(ki
                     sem se ga udeležil kot predlagatelj tega zakona, pa tudi kot nadomestni član,
                     ker se naš član tega odbora ni mogel udeležiti seje)</stage> sem jaz sam
                  predlagal, da se ta dva zakona za drugo obravnavo pripravita v sodelovanju z
                  Vlado, da se pri pripravi za drugo obravnavo predlagajo sklepi, da se pri pripravi
                  za drugo obravnavo upoštevajo tiste točke tistega latentnega predloga vladnega
                  zakona, ki so po mnenju odbora in tudi po mojem mnenju mogoče dovolj dodelane, ali
                  pa sprejemljive za dodelavo; gre tako za postopke okrog ustanavljanja strank, za
                  nekatere določbe okoli financiranja strank in nadzora strank. Čeprav mislim, ker
                  sem pač videl tisti predlagani vladni zakon, da tudi v tistem zakonu stvari še
                  niso do konca dodelane in rešene na takšen način, da bi dejansko omogočale
                  ustrezen nadzor nad finančnim poslovanjem; kajti stranke naj bi poročale samo
                  Državnemu zboru, nič pa ni povedno, kdo bo dejanski finančni nadzor izvajal in ker
                  pač tudi okrog financiranja, mislim višine financiranja s strani proračuna itd.,
                  pač imamo najbrž različna mnenja. Predvsem pa je moj očitek k tistemu zakonu, ki
                  ga predlaga Vlada, ta, da praktično nič ne ureja v zvezi z volilno kampanjo.
                  Postavi tri nekako zelo splošne načelne določbe, medtem ko ne govori pa nič o tem,
                  kako naj stranke delujejo na terenu, kakšni naj bodo pogoji za sklicevanje
                  predvolilnih shodov, v zvezi s plakatiranjem itd. In je, četudi morda za koga ne
                  ravno dovolj ustrezen, ta zakon, ki je tu predlagan, neprimerno vendarle širši in
                  daje neke osnove <stage>(to je zakon o volilni kampanji)</stage>.</p>
               <p>Sem pa tudi sam na odboru ponudil to možnost <stage>(in mislim)</stage>, da je to
                  sprejemljivo, da se tisto, kar je sedaj materija zakona o volilni kampanji, vgradi
                  kot posebno poglavje v zakon o političnih strankah, kar ni težko; vendar seveda
                  neprimerno obširnejše kot je to v tistem vladnem predlogu sedaj namen.</p>
               <p>Mislim, da pri Vladnem predlogu in pri razlikah med tema dvema predlogoma in
                  glavnim predlogom ne gre samo za neko bolj napredno dodelavo ali kaj podobnega,
                  ampak gre tudi za to, ali se bodo neki pogoji za volilno kampanjo postavili ali
                  ne. Gre tudi za to vprašanje.</p>
               <p>Predlagam, da se torej zakona ne umakneta z dnevnega reda, da pa se sprejmejo
                  sklepi, kot jih je odbor predlagal na koncu obravnave teh dveh zakonov, enega in
                  drugega. In da se zakon - in, jaz mislim, da v sodelovanju z Vlado to lahko
                  naredimo - pripravi za aprilsko sejo, tako kot pravijo sklepi, ki jih predlaga
                  odbor. - Sam mislim pa še eno, ker smo pač nekaj pozabili, dodatno točko
                  predlagati.</p>
               <p>Če nam je do tega, da bi se ta problem poslovanja, financiranja strank, problem
                  volilne kampanje uredil, potem bomo pač tako ravnali. In če nam je do tega, da bi
                  stranke v doglednem času vedele, kako jim bo ravnati v času volilne kampanje tudi
                  pred lokalnimi volitvami - mislim pa da je prav, da to vedo nekaj časa prej, ne pa
                  tik pred volilno kampanjo - potem pač tega ne bomo naredili; če ne pa si bo mogoče
                  razlagati, da pač le ni posebne želje, da bi se to uredilo. Hvala.</p>
            </sp>
            <sp xml:id="SDZ1-Redna-18-1994-02-21.sp33">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Polajnar ima besedo.</p>
            </sp>
            <sp xml:id="SDZ1-Redna-18-1994-02-21.sp34">
               <speaker>IGNAC POLAJNAR:</speaker>
               <p>Hvala lepa. V naši poslanski skupini vsekakor je ta želja, da se to čimprej uredi,
                  zato smo tudi že na nek način povedali, da bomo podprli to razpravo. Smo pa
                  tehtali, ali je smotrno, da to storimo na podlagi tega teksta, ki je bil edini
                  predložen, ali da vendarle počakamo na predlog Vlade. Odločili smo se da počakamo
                  na predlog Vlade. Seveda pričakujemo, da se bo to zares zelo hitro zgodilo. Tukaj
                  se strinjam z gospodom Peršakom, ko pravi, da se mudi. Mudi se zagotovo. Res pa je
                  nekaj. Tukaj v Državnem zboru imamo obilo točk dnevnega reda. V tej veliki želji,
                  da bi čimprej naredili vse, se nam utegne zgoditi, da potem naredimo slabo ali
                  naredimo manj, kot bi sicer. Zgolj ali pa predvsem iz teh, bom rekel, čisto
                  racionalnih razlogov, smo prepričani da je bolje, da tega sedaj ne obravnavamo,
                  ker se bodo odprla zelo pomembna vprašanja, ki jih niti ni v tem tekstu. Morda jih
                  ne bo tudi v vladnem, ne vem, morda pa bodo, in seveda ne bomo nič rešili, ampak
                  bomo stvari prej zapletali kot pa reševali.</p>
               <p>Zato mislim, da bi bilo res že s stališča racionalnosti poslovanja bolje, da
                  dobimo ta vladin tekst, da se tam, kolikor ste videli ta papir, je tam nekaj
                  rešitev, ki so tudi pri nas, bom rekel, bile sprejete kot ustrezne oziroma imajo
                  ustrezno podlago. Tako da mi le pričakujemo sedaj od Vlade, da bo res naredila to
                  potezo in tisto, kar je tudi bistveno, da bo v tem zakonu tudi natančneje
                  opredeljeno, kako naj poteka volilna kampanja.</p>
               <p>Kar se pa tiče odbora. Glejte, odbor je res o tej stvari razpravljal, ampak čisto
                  na koncu svojega dnevnega reda, zelo kratek čas <stage>(ne zato ker ne bi hotel,
                     ampak ker smo bili ves čas na meji sklepčnost)</stage>. In v tisti dobri volji,
                  da je treba stvar premakniti, smo tudi rekli, dajmo to, to, to zapisati kot sklepe
                  - ni pa bilo recimo razprave, ki po moje mora biti v odboru. In v odboru že se
                  morajo soočiti tudi ta nasprotja, kolikor ta nasprotja so. Odbor je tisto mesto,
                  kjer se morajo te stvari jasno in glasno povedati, ker na ta način bo potem tudi
                  razprava v Državnem zboru, po mojem prepričanju, bolj sistemska, ne pa begajoča na
                  vse strani. To beganje na vse strani nas pa utegne peljati tja, kamor si vsaj mi
                  ne želimo. To pa je tista politična delitev, ki jo mnogi spet oznanjajo. Mi si te
                  politične delitve ne želimo. Pričakujemo pa, da bo odbor res tisto mesto, kjer
                  bomo o teh stvareh temeljito razpravljali. Hvala lepa.</p>
               <p>Zato bomo glasovali proti tej točki na dnevnem redu. Bi pa recimo podprli kakšen
                  predlog, da mora Vlada takoj ta zakon dostaviti Državnemu zboru. Hvala lepa.</p>
            </sp>
            <sp xml:id="SDZ1-Redna-18-1994-02-21.sp35">
               <speaker>PODPREDSEDNIK MIROSLAV MOZETIČ:</speaker>
               <p>Še kdo od poslanske skupine? Gospod Školč, potem pa gospod Zagožen.</p>
            </sp>
            <sp xml:id="SDZ1-Redna-18-1994-02-21.sp36">
               <speaker>JOŽEF ŠKOLČ:</speaker>
               <p>Hvala lepa. V naši poslanski skupini podpiramo predlog, da se z dnevnega reda
                  umakne zakon o političnih strankah in tudi, da se umakne zakon o volilni kampanji
                  - celo več, da se jih tudi ne obravnava v predloženem tekstu. Razlogov za to je
                  veliko število in, bom rekel, kar nekaj jih je povedal tudi gospod Peršak, zato
                  jih ne bom ponavljal.</p>
               <p>Dejansko teksta, ki sta predložena, ne omogočata neke kvalitetne razprave. Edino
                  kar je na razpolago, je dobra volja zbora, da uredi to problematiko. To pa menim,
                  da je absolutno premalo za tako občutljivo temo.</p>
               <p>Ne bom rekel, da je boljše, da ostane v veljavi zakonodaja, ki jo imamo do sedaj,
                  na kateri smo izvedli že ene lokalne volitve <stage>(če se lahko temu lahko reče
                     lokalne volitve, da ne bi bilo sporov okoli tega)</stage> in dvoje državnih
                  volitev. Vse te volitve so bile tudi v svetu priznane in so nas kvalificirale za
                  sprejem v družino demokratičnih držav oziroma držav z demokratično parlamentarno
                  ureditvijo.</p>
               <p>Tako, da po tej plati je nek minimalen standard, kako se volitve in volilna
                  kampanja izpelje, že postavljen in to ni nujen pogoj za spremembo.</p>
               <p>Tekst ostaja isti <stage>(pripravila ga je prejšnja Vlada)</stage> in z vsemi
                  slabostmi, ki so bile pač že v prejšnji skupščini ni šel v obravnavo. Ne verjamem,
                  da bi lahko standarde tega državnega zbora spuščali pod standarde prejšnje
                  skupščine. In je to drugi razlog, da teh dveh tekstov ne obravnavamo.</p>
               <p>Dobra volja predvideva, da bi v bistvu delali nekaj, kar ne vemo, kako se bo na
                  koncu izteklo.</p>
               <p>Sam gospod Peršak, ki upravičeno zahteva od Vlade, da to problematiko uredi,
                  pravi, da bo potrebno sprejeti take sklepe, ki bodo omogočali, da Vlada v drugi
                  obravnavi predstavi svoje rešitve. To je pa brez tekstov Vlade kljub vsemu
                  nemogoče reči: v drugem branju bo pa Vlada svoje uveljavila. To enostavno ni
                  logično. To bi bilo možno, če bi v tem trenutku imeli na razpolago tudi vladni
                  predlog. Ker ga nimamo, je, bom rekel, na neki način nespodobno, da rečemo: saj
                  bomo se o tem pogovarjali in tisto, kar bo hotela Vlada urediti, bo uredila v
                  drugem branju. Če bi bilo temu tako, potem se lahko zgodi, da ko bomo dobili
                  predlog Vlade, bomo razpravljali o tem, da zakon v drugem branju vrnemo nazaj v
                  prvo branje.</p>
               <p>Menim, da to ni dobro in da za to ne velja podpreti uvrstitve in sprejema teh dveh
                  zakonov, hkrati pa se strinjam, da se lahko pozove Vlado, da takoj predloži ta
                  zakon v obravnavo in sprejem. Hvala lepa.</p>
            </sp>
            <sp xml:id="SDZ1-Redna-18-1994-02-21.sp37">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Zagožen, prosim.</p>
            </sp>
            <sp xml:id="SDZ1-Redna-18-1994-02-21.sp38">
               <speaker>DR. FRANC ZAGOŽEN:</speaker>
               <p>Spoštovani zbor! Poslanska skupina Slovenska ljudska stranka bo podprla obravnavo
                  teh dveh zakonov; torej bomo glasovali proti temu, da bi ju umaknili.</p>
               <p>Besedilo obeh zakonov je določila Vlada jeseni leta 1992. Stranke praznujejo zdaj
                  nekatere peto obletnico ustanovitve <stage>(naša bo kmalu šesto
                  obletnico)</stage>, mi pa še zakona o političnih strankah nimamo in niti o volilni
                  kampanji.</p>
               <p>Ne vem, jaz pač ne zaupam, da bo Vlada prav kmalu pripravila drug predlog. Končno
                  ne gre za bistveno drugačno Vlado kot je bila tista, ki je leta 1992 ta dva zakona
                  predlagala v obravnavo.</p>
               <p>Tako, da mislim, da gre bolj za nepripravljenost, da bi ta dva zakona sprejeli. In
                  če je tako v koaliciji, potem lahko pričakujemo, seveda, da bo tako ravnala naprej
                  tudi Vlada. Mislim pa, da to ni prav, da ta dva zakona potrebujemo - in glasovali
                  bomo proti umiku. Hvala.</p>
            </sp>
            <sp xml:id="SDZ1-Redna-18-1994-02-21.sp39">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Še kdo od poslanskih skupin? <stage>(Nihče.)</stage> Na glasovanje
                  dajem predlog, da se z dnevnega reda umakne predlog zakona o političnih strankah,
                  prva obravnava, in predlog zakona o volilni kampanji, prva obravnava. Obrazložitev
                  glasu. Gospod Peršak.</p>
            </sp>
            <sp xml:id="SDZ1-Redna-18-1994-02-21.sp40">
               <speaker>ANTON PERŠAK:</speaker>
               <p>Spoštovane poslanke in poslanci. Glede na to, da sem skrbno poslušal argumente,
                  zakaj bi se naj ta zakon umaknil, oba ta dva zakona umaknila z dnevnega reda, sem
                  še tembolj prepričan, da ni prav, da se umakne. Glasoval bom proti. Še enkrat sem
                  medtem pogledal tiste določbe, ki v vladnem predlogu zakona in samo ta predlog je
                  igri -govorijo o volilni kampanji. In vam moram povedati, da o volilni kampanji ne
                  piše v vladnem predlogu nič, popolnoma nič. In iz tega sledi, da si pač stranke,
                  ki so trenutno v Vladi, želijo pustiti popolnoma odprte roke in možnosti za čas
                  volilnih kampanij. In da je tukaj najbrž eden tistih glavnih razlogov, zakaj so
                  zainteresirane, da se ne obravnava poseben zakon o volilni kampanji oz., da se ne
                  obravnavajo v tem zboru in ne postanejo javne, da tako rečem, tiste določbe, ki v
                  tistem zakonu, ki sem ga jaz podpisal kot predlagatelj, govorijo o volilni
                  kampanji.</p>
               <p>Drugi moment in bistven razlog je pa po moje financiranje strank, ki je seveda v
                  zakonu, ki ga namerava predlagati Vlada, precej drugače in bolj velikodušno
                  urejeno, kot je v tem zakonu, ki sem ga pač kot predlagatelj podpisal jaz. In
                  očitno je, da je glede teh stvari - se pravi glede pogojev, kako iti na volitve,
                  kako se udeleževati volilne kampanje in glede financiranja in nadzora ali
                  nenadzora nad temi stvarmi - v vladnih strankah precejšen konsenz in zato tudi
                  razumem, da se tako konsenzualno opredeljujejo, da se zakona umakneta z dnevnega
                  reda. Jaz bom pa glasoval proti temu umiku. Hvala.</p>
            </sp>
            <sp xml:id="SDZ1-Redna-18-1994-02-21.sp41">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo obrazložiti svoj glas? Gospod Janez Podobnik.</p>
            </sp>
            <sp xml:id="SDZ1-Redna-18-1994-02-21.sp42">
               <speaker>JANEZ PODOBNIK:</speaker>
               <p>Spoštovane poslanke in poslanci. Glasoval bom proti umiku obeh predlaganih zakonov
                  z dnevnega reda. Lahko rečem le to, da je nenavadno, da po letu in treh mesecih
                  delovanja Državnega zbora, ko smo vendarle dočakali, da sta ta dva zakona prišla
                  na dnevni red, da spoštovana parlamentarna večina v tem zboru zelo hladnokrvno
                  predlaga umik z dnevnega reda teh dveh zakonov. Argumenti, ki jih je zdaj povedal
                  gospod Peršak, so za mene zelo pomembni. Mislim, da je jasno povedal, da se
                  enostavno lahko zgodi, da bo parlamentarna in vladna večina onemogočila in
                  kalkulirala s temi zakoni. Dejstvo pa je, da potrebujemo na tem področju nek red
                  in neko urejenost, ki bo primerljiva z državami, ki imajo urejeno parlamentarno
                  demokracijo. Argumenti - počakajmo na Vlado in njen zakon in ob dejstvu, da v
                  zakonu o volilni kampanji, ki naj bi ga pripravila, tam pa o tem nič ne piše - so
                  zelo jasni. Jaz apeliram na vas, da ostaneta zakona na dnevnem redu in da potem
                  vsaj odpremo razpravo o teh vprašanjih in se po našem poslovniku opredelimo, na
                  kakšen način bomo to problematiko reševali naprej. Torej podpiram, da zakona
                  ostaneta na dnevnem redu.</p>
            </sp>
            <sp xml:id="SDZ1-Redna-18-1994-02-21.sp43">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Školč.</p>
            </sp>
            <sp xml:id="SDZ1-Redna-18-1994-02-21.sp44">
               <speaker>JOŽEF ŠKOLČ:</speaker>
               <p>Jaz bom glasoval za umik teh dveh zakonov iz vrste razlogov. Najprej zaradi tega,
                  ker bi rad, da imajo tudi drugi priliko, da, tako kot gospod Peršak, pogledajo v
                  to vladno zakonodajo. Drugič zaradi tega, ker menim, da se ta zakonodaja v bistvu
                  ni spremenila od takrat, ko smo skupaj z Demokrati ocenili, da je slaba za drugo
                  obravnavo, in od takrat, ko je tudi Ljudska stranka, če me spomin ne vara,
                  nasprotovala tema dvema istima tekstoma. To je vse. Da ne bi naprej ponavljal vse
                  zgodbe.</p>
            </sp>
            <sp xml:id="SDZ1-Redna-18-1994-02-21.sp45">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Še kdo želi obrazložiti svoj glas? Gospa Danica Simšič.</p>
            </sp>
            <sp xml:id="SDZ1-Redna-18-1994-02-21.sp46">
               <speaker>DANICA SIMŠIČ:</speaker>
               <p>Hvala za besedo. Gospod predsedujoči, spoštovane kolegice in kolegi. Sama bom
                  glasovala proti umiku. Razlogov je nekaj. Naj jih naštejem. Prvi je ta, da je ta
                  Državni zbor na prejšnji seji z veliko večino glasov sprejel odločitev, da se ta
                  dva zakona uvrstita na to zasedanje in sicer v prvi obravnavi. Drugi razlog, da je
                  predstavnik Vlade - ko je gospod Peršak to predlagal in predlagal, da bo zakona
                  umaknil, če bo Vlada predložila svoje besedilo zakona - takrat pokimal, da bo
                  storjeno, izrazil pripravljenost, da to umakne. Vlada - do tega trenutka - tega ni
                  storila. Očitno ni pripravljenosti - ne vem iz kakšnih razlogov - da do tega
                  predloga sploh pride. Tretji razlog. Matični odbor je predlog zakonov podprl.
                  Torej je to tudi nezaupnica matičnemu odboru in ne samo lastna nezaupnica tega
                  zbora samemu sebi in svojim sklepom. Glede tega, da je zakon v prvi ali drugi
                  obravnavi in da je bil v prejšnjem sklicu zavrnjen za drugo obravnavo, pa toliko:
                  ravno zato, ker za drugo obravnavo ni bil dober, je predlagan v prvi obravnavi. In
                  oba zakona sta torej v prvi obravnavi, če zdaj izglasujemo umik, šele aprila. Če
                  gremo potem naprej, po najkrajši možni poti, bosta sprejeta <stage>(v kar seveda
                     izredno dvomim)</stage> do poletnih počitnic. Septembra se pa pravzaprav začne
                  že dejanska volilna ali pa predvolilna kampanja za lokalne volitve. In če bi
                  hoteli imeti to urejeno, potem bi o tem razpravljati, si dali čas in ne premikali
                  za dva meseca, da bomo potem na vrat na nos sploh lahko o čem sklepali.</p>
               <p>Skratka, jaz bom glasovala proti umiku ne glede na to, da se je očitno koalicijski
                  del tega parlamenta dogovoril za to, da ostane stanje neurejeno, netransparentno
                  in da se ne da urediti sistema. Hvala.</p>
            </sp>
            <sp xml:id="SDZ1-Redna-18-1994-02-21.sp47">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Še kdo želi obrazložiti svoj glas? Gospod Metelko.</p>
            </sp>
            <sp xml:id="SDZ1-Redna-18-1994-02-21.sp48">
               <speaker>ALOJZIJ METELKO:</speaker>
               <p>Spoštovani predsednik! Glasoval bom proti umiku tega zakona, zakona o političnih
                  strankah, z dnevnega reda. To pa zaradi tega, ker je bil ta zakon že v prejšnjem
                  sestavu tik pred sprejetjem. Če me spomin ne vara, smo v zboru občin sprejeli ta
                  zakon kot predlog zakona s tako imenovanim amandmajem, v katerem smo opredelili
                  tudi premoženje bivših DPO-jev. Smisel je v tem, da prav zaradi tega ni bil ta
                  zakon takrat sprejet. Vemo pa, da smo edina država v bivših komunističnih državah,
                  ki imamo še takšen zakon o političnih strankah oz. kjer ni urejeno premoženje
                  bivših strank. V vseh ostalih državah je bilo to podržavljeno, tukaj pri nas je pa
                  ostalo. In jasno, meni je popolnoma logično, zakaj se predvsem vladne stranke
                  zavzemajo za to, da se tega zakona ne uvrsti na dnevni red; to pa zaradi tega, da
                  lahko razpolagajo z obstoječo svojino. Naša stranka je tudi v prejšnjem sestavu
                  skupščine glasovala oz. bila za sprejetje zakona o političnih strankah s tem, da
                  se opredeli premoženje teh bivših DPO-jev.</p>
               <p>Zato je prav, da se ta zakon obdrži na dnevnem redu, da se tukaj razpravlja in da
                  se za drugo branje opredeli tudi premoženje teh strank bivših DPO-jev. Zato bom
                  glasoval za to, da ta zakon ostane na dnevnem redu.</p>
            </sp>
            <sp xml:id="SDZ1-Redna-18-1994-02-21.sp49">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Še kdo želi obrazložiti svoj glas? Obrazložitev glasov je zaključena
                  in ponovno dajem na glasovanje predlog, da se z dnevnega reda umakne predlog
                  zakona o političnih strankah, prva obravnava, in predlog zakona o volilni
                  kampanji, prva obravnava. Ugotovimo sklepčnost! <stage>(71 prisotnih.)</stage></p>
               <p>Kdo je za? <stage>(45 poslancev.)</stage> Je kdo proti? <stage>(27
                     poslancev.)</stage></p>
               <p>Ugotavljam, da je predlog za umik te točke z dnevnega reda sprejet.</p>
               <p>In še vprašanje 37. točke dnevnega reda, to je odreditev parlamentarne preiskave o
                  politični odgovornosti posameznih nosilcev javnih funkcij v izvršnih svetih občin
                  in republike za razkroj gospodarskega sistema Iskra. Ta točka je bila uvrščena na
                  podlagi določil v primeru, ko takšen predlog da najmanj 30 poslancev. Do seje smo
                  prejeli podpis oz. dopis dveh podpisnikov predloga, ki pravita: "Zaradi spremembe
                  zahteve za uvedbo parlamentarne preiskave za sistem Iskra, ki jo gospod Sašo Lap
                  ni uskladil z nama, ugotavljava, da nisva podpisnika zahteve, ki je bila
                  predložena za 18. sejo Državnega zbora". Podpisnika sta Miloš Pavlica in Feri
                  Horvat. Tako ugotavljam, da zahteva ne izpolnjuje pogojev za uvrstitev na sejo
                  dnevnega reda v smislu zahteve najmanj 30 poslancev in ta točka se z dnevnega reda
                  umakne. Izvolite.</p>
            </sp>
            <sp xml:id="SDZ1-Redna-18-1994-02-21.sp50">
               <speaker>SAŠO LAP:</speaker>
               <p>Hvala za besedo. Gospod podpredsednik, izredno se vam mudi. Potrebno je pojasniti
                  par stvari. Torej, ko je bila ideja o tem, da se razčistijo problemi v Iskri,
                  podprta s strani 31 poslancev, je nastal tekst, ki je šel na vodstvo Državnega
                  zbora <stage>(po proceduri mora to zadevo obravnavati kolegij)</stage>. In ta
                  prvotni tekst, ki ga je 31 poslancev podpisalo, je bil spremenjen samo oblikovno -
                  vsebinsko je stvar ista - in ste ga tudi vsi dobili pod 37. točko pri sklicu 18.
                  seje. Če je bila storjena napaka, je bila storjena v vodstvu Državnega zbora, če
                  je to napaka, ker ni bil priložen dodaten tekst, torej ta prvoten tekst, pod
                  katerega se je podpisalo 31 poslancev; in to ste <stage>(vseh 31)</stage> dobili
                  danes zjutraj na klop. Ne čudi me umik dveh podpisov - to bi lahko pričakovali -
                  ker nekateri še vedno delajo zato določene stvari, da se v resnici ne bi
                  zgodile.</p>
               <p>Vlagam dva nova podpisa, kar pomeni, da jih je ponovno 31, torej eden preveč oz.
                  eden več, kot je potrebno in gre točka na dnevni red. Kaj več o tem pa, ko bo
                  točka na vrsti. Hvala.</p>
            </sp>
            <sp xml:id="SDZ1-Redna-18-1994-02-21.sp51">
               <speaker>PODPREDSEDNIK MIROSLAV MOZETIČ:</speaker>
               <p>Original, če imate - to je fotokopija - zahteve z 31-imi oz. z najmanj 30-imi
                  podpisi skupaj lepo speto, originalno, tako kot je treba. To so podpisi; ne vemo
                  niti k čemu.</p>
            </sp>
            <sp xml:id="SDZ1-Redna-18-1994-02-21.sp52">
               <speaker>SAŠO LAP:</speaker>
               <p>Iz dvorane vidim pripombe, da ni dovolj jasno pojasnjeno, v čem je razlika med
                  prvotnim tekstom in tekstom, ki ste ga dobili. Nobene razlike ni. Ponovno
                  poudarjam, nobene razlike. Na zahtevo Sekretariata za zakonodajo in pravne zadeve
                  je bilo treba stvari pravno formulirati tako, da izgledajo.</p>
               <p>Ne vem, kdo je toliko pameten, da bi lahko ob prvi pobudi že formuliral tako, kot
                  potem zakonodaja, ki stvari profesionalno obvlada, svetuje. In zato so nastale
                  štiri verzije.</p>
               <p>Lahko pa primerjate <stage>(oba papirja imate vsi na mizi)</stage> kakršna je
                  razlika med prvo in zadnjo varianto. Nobene razlike ni. Gre preprosti za
                  ugotovitev, in preiskovalna komisija naj bi to ugotovila, kako sta politika in
                  gospodarstvo v času sedemdesetih, osemdesetih let bila eno in isto. Hvala
                  lepa.</p>
            </sp>
            <sp xml:id="SDZ1-Redna-18-1994-02-21.sp53">
               <speaker>PODPREDSEDNIK MIROSLAV MOZETIČ:</speaker>
               <p>Jaz izhajam samo iz dejstva: najmanj trideset podpisov mora biti. Ker sta dva
                  umaknjena, smo ugotovili, da jih trideset ni več na zahtevi, ki je bila vložena.
                  Če ni trideset podpisov, ni pogojev za uvrstitev na dnevni red skladno s to
                  zahtevo. To je vse.</p>
            </sp>
            <sp xml:id="SDZ1-Redna-18-1994-02-21.sp54">
               <speaker>SAŠO LAP:</speaker>
               <p>Prvič, tukaj gospod Ivo Hvalica, ki ste ga obkrožili, ni umaknil. Umaknila sta
                  gospod Franc <stage>(Feri)</stage> Horvat in Miloš Pavlica. <stage>(Vmes
                     PODPREDSEDNIK MIROSLAV MOZETIČ: Saj sem povedal prej.)</stage>
                  <stage>(Ne.)</stage> Obkroženo je narobe na papirju. Original vam bom dal takoj;
                  čisti original, vseh enaintrideset bivših, je pa v vodstvu Državnega zbora.</p>
            </sp>
            <sp xml:id="SDZ1-Redna-18-1994-02-21.sp55">
               <speaker>PODPREDSEDNIK MIROSLAV MOZETIČ:</speaker>
               <p>Torej, to je nova zahteva. Poglejte, vi ste vložili novo zahtevo. Zaradi tega sta
                  dva tudi umaknila oziroma nista dala na novo zahtevo podpisov; če jo je sploh kdo
                  dal.</p>
               <p>Jaz vam dam pet minut, gospod Lap, prosim, da to zadevo uredite, drugače ne bomo
                  tukaj spet zgubljali časa.</p>
               <p>Prosim, da ne odhajate, ker bomo potem vas spet tričetrt ure lovili.</p>
               <p>Nimamo zahteve, nimamo o čem razpravljati, zato ne dajem nobenemu besede.</p>
               <p>Pet minut čakam, da dobimo zahtevo, tako kot mora biti vložena skladno z zakonom o
                  parlamentarni preiskavi.</p>
               <p>Odrejam petnajst minutni odmor, do 11.30.</p>
            </sp>
            <stage type="time">(Seja je bila prekinjena ob 11.16 uri in se je nadaljevala ob 11.38
               uri.)</stage>
            <sp xml:id="SDZ1-Redna-18-1994-02-21.sp56">
               <speaker>PODPREDSEDNIK MIROSLAV MOZETIČ:</speaker>
               <p>Nadaljujemo sejo. Ugotovimo sklepčnost! <stage>(51 prisotnih.)</stage></p>
               <p>Ugotavljam, da smo sklepčni in lahko nadaljujemo z delom. Gospod Sašo Lap, želite
                  besedo? Irena Oman.</p>
            </sp>
            <sp xml:id="SDZ1-Redna-18-1994-02-21.sp57">
               <speaker>IRENA OMAN:</speaker>
               <p>Hvala lepa. Spoštovani! V imenu Samostojne poslanske skupine prosim za pol ure
                  odmora. Hvala.</p>
            </sp>
            <sp xml:id="SDZ1-Redna-18-1994-02-21.sp58">
               <speaker>PODPREDSEDNIK MIROSLAV MOZETIČ:</speaker>
               <p>Vaša poslanska skupina je že prosila za 15 minut odmora. Prosim.</p>
            </sp>
            <sp xml:id="SDZ1-Redna-18-1994-02-21.sp59">
               <speaker>IRENA OMAN:</speaker>
               <p>Se opravičujem. Nismo mi prosili za odmor. Hvala.</p>
            </sp>
            <sp xml:id="SDZ1-Redna-18-1994-02-21.sp60">
               <speaker>PODPREDSEDNIK MIROSLAV MOZETIČ:</speaker>
               <p>Ali ni gospod Sašo Lap v isti poslanski skupini? <stage>(Ni.)</stage></p>
               <p>Torej, odrejam 30 minutni odmor.</p>
            </sp>
            <stage type="time">(Seja je bila prekinjena ob 11.40 uri in se je nadaljevala ob 12.20
               uri.)</stage>
            <sp xml:id="SDZ1-Redna-18-1994-02-21.sp61">
               <speaker>PODPREDSEDNIK MIROSLAV MOZETIČ:</speaker>
               <p>Spoštovani kolegi in kolegice! To je poizkus nadaljevanja seje. Ugotovimo
                  navzočnost. <stage>(53 navzočih.)</stage> Smo sklepčni, lahko nadaljujemo z delom.
                  Gospa Irena Oman, želite besedo? Gospod Lap.</p>
            </sp>
            <sp xml:id="SDZ1-Redna-18-1994-02-21.sp62">
               <speaker>SAŠO LAP:</speaker>
               <p>Hvala za besedo. Torej pri tem ponovnem zbiranju podpisov moram povedati, da jih
                  30 pač nisem uspel nabrati, imam jih 24, in predlagam da predsedujoči pozove
                  tistih 6 manjkajočih, ki so bili pri prvem podpisu. Če se ne strinjajo, bodo to s
                  tega odra povedali, če se, se bomo lahko pogovarjali naprej. V nasprotnem primeru
                  bo pa stvar preložena na naslednjo sejo. Hvala.</p>
            </sp>
            <sp xml:id="SDZ1-Redna-18-1994-02-21.sp63">
               <speaker>PODPREDSEDNIK MIROSLAV MOZETIČ:</speaker>
               <p>Menim, da ste jih že vi pozvali, vendar podpisov očitno ni, kar pomeni, da je 37.
                  točka, tako kot sem že razložil, ker ne izpolnjuje pogojev, umaknjena z dnevnega
                  reda.</p>
               <p>Želi še kdo besedo v zvezi z umiki z dnevnega reda? Gospa Simšičeva.</p>
            </sp>
            <sp xml:id="SDZ1-Redna-18-1994-02-21.sp64">
               <speaker>DANICA SIMŠIČ:</speaker>
               <p>Hvala lepa. Glede na to, da v bistvu tako uspešno umikamo točke z dnevnega reda,
                  predlagam da umaknemo še dve, in sicer 32. in 33, to je predlog zakona o igrah na
                  srečo in pa predlog zakona o lastninskem preoblikovanju podjetij, ki prirejajo
                  igre na srečo. To predlagam zato, ker je v obeh zakonih kar nekaj nejasnosti,
                  nekaj pomanjkljivosti in pa težnja, da se ukine oziroma bistveno spremeni in okrne
                  obstoječi način financiranja invalidskih, humanitarnih in pa športnih organizacij.
                  Res da s tem predlogom, se zavedam, tvegam očitek, da sem proti temu, da bi se
                  področje iger na srečo uredilo, tako da želim povedati, da tega seveda ne želim.
                  Da pa želim, da bi vsi tisti, ki sedaj dobivajo denar od klasičnih iger na srečo,
                  ta svoj sistem lahko v novih besedilih zakonov dogradili.</p>
               <p>Če pa ta predlog, pri katerem vztrajam, ne bo sprejet, bom pa, po dogovoru z
                  večino članov Komisije za vprašanja invalidov, predlagala ob samih obravnavah, da
                  se zakoni vrnejo v prvo obravnavo in razdelijo na tiste zakone, ki urejajo igre na
                  srečo, klasične igre na srečo in pa posebne igre na srečo. In tudi pri
                  lastninjenju enako.</p>
               <p>Torej predlagam, da se oba zakona umakneta z dnevnega reda. Hvala.</p>
            </sp>
            <sp xml:id="SDZ1-Redna-18-1994-02-21.sp65">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Morda bi slišali stališče matičnega delovnega odbora v zvezi s tema
                  dvema zakonoma? Gospod Rejc.</p>
            </sp>
            <sp xml:id="SDZ1-Redna-18-1994-02-21.sp66">
               <speaker>IZIDOR REJC:</speaker>
               <p>Spoštovani podpredsednik, gospe in gospodje! Matično delovno telo, seveda govorim
                  o zakonu o lastninskem preoblikovanju podjetij, ki se ukvarjajo z igrami na srečo,
                  je obravnaval <stage>(in o tem bom govoril sedaj)</stage> predlog, ki je bil pred
                  nami in ki je prišel na dnevni red. Ugotovili smo, da predlog ni bil pripravljen v
                  skladu s stališči in sklepi 12. seje Državnega zbora. Matični odbor, se pravi
                  Komisija za spremljanje nadzora lastninskega preoblikovanja predlaga Državnemu
                  zboru, da ga ne sprejme. Istočasno - v sklepu, ki ste ga dobili na klop -</p>
               <p>predlagamo, da Državni zbor naloži Vladi, da na marčevsko sejo predloži poseben
                  zakon, in sicer dva zakona: zakon o Loteriji Slovenije, prvo obravnavo, in pa
                  zakon o posebnih igrah na srečo, tudi prvo obravnavo. Se pravi, predlagam, da
                  Državni zbor sprejme sklep, da za marčevsko sejo pripravi Vlada pač oba zakona
                  posebej, ker so za to taki razlogi.</p>
               <p>Prvi razlog je v tem, da se napravi poseben zakon za Loterijo Slovenije, ker je to
                  le druga materija in seveda na osnovi intervencij, ki so prišle in predlogov
                  amandmajev in seveda vseh tistih, ki so tukaj prizadeti; tako da je to upravičeno.
                  Za lastninsko preoblikovanje posebnih iger na srečo pa seveda menimo, da predlog,
                  kot sem rekel, ni v skladu s sprejetimi sklepi Državnega zbora. Istočasno smo pa
                  tudi naložili, da se mora pri tem lastninskem preoblikovanju v obeh upoštevati
                  tisto, kar je tudi gotovo bistveno, se pravi, da nosi pečat zakona o lastninskem
                  preoblikovanju v tem, da se tudi za pokojninski in za odškodninski sklad izločijo
                  ustrezna sredstva, ker je to tudi potrebno in mislim, da je to nujno. Tak je tudi
                  predlog in tudi osebno sem tega mišljenja. Hvala.</p>
            </sp>
            <sp xml:id="SDZ1-Redna-18-1994-02-21.sp67">
               <speaker>PODPREDSEDNIK MIROSLAV MOZETIČ:</speaker>
               <p>Hvala. Odbor za finance, gospod Kopač.</p>
            </sp>
            <sp xml:id="SDZ1-Redna-18-1994-02-21.sp68">
               <speaker>JANEZ KOPAČ:</speaker>
               <p>Odbor za finance je s preglasovanjem sprejel naslednji predlog sklepa: "Predlog
                  zakona o igrah na srečo se iz druge obravnave vrne v prvo obravnavo". Pri tem je
                  imel predsednik odbora  <stage>(torej jaz)</stage> ločeno mnenje s posebno
                  zahtevo, da se ga tudi zabeleži, ki pa se glasi približno takole: "Predlog zakona
                  je potrebno čimprej sprejeti, ker bi predlogi, kot je na primer ta, da je treba
                  pripraviti dva ločena zakona <stage>(o klasičnih in posebnih igrah na
                     srečo)</stage> sprejem zakonodaje na tem neurejenem področju, ki se že vse
                  preveč podaljšuje, ponovno preloži na kasnejši čas. Vse pripombe, izrečene v
                  razpravi, so po mnenju predsednika odbora, rešljive v obliki amandmajev". Hvala
                  lepa.</p>
            </sp>
            <sp xml:id="SDZ1-Redna-18-1994-02-21.sp69">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Tako imamo sedaj glede 32. točke, to je zakona o igrah na srečo, dva
                  predloga: predlog matičnega odbora, ki predlaga, da se ga vrne v prvo obravnavo,
                     <stage>(sedaj je v drugi)</stage> in pa gospe Simšič, da se umakne z dnevnega
                  reda.</p>
               <p>Glede 33. točke, to je predloga zakona o lastninskem preoblikovanju podjetij, ki
                  prirejajo igre na srečo, imamo tudi dva predloga: prvi, predlog matičnega
                  delovnega telesa, je smiselno v tem, da se uvrsti in da se ga zavrne, in pa
                  predlog gospe Simšičeve, da se ta točka umakne z dnevnega reda. Predstavnik Vlade,
                  minister za finance, želi besedo.</p>
            </sp>
            <sp xml:id="SDZ1-Redna-18-1994-02-21.sp70">
               <speaker>MAG. MITJA GASPARI:</speaker>
               <p>Gospod predsedujoči, gospe in gospodje poslanci! Če bi se teh dveh zakonov lotili
                  nekoliko manj emocionalno, bi verjetno ugotovili podobno, kot ugotavlja gospod
                  Kopač, namreč, da večina zakona ni nesprejemljiva oziroma večji del zakona ni
                  nesprejemljiv, stvari se ostrijo samo na posameznih segmentih oziroma
                  vprašanjih.</p>
               <p>Ko gre za - bom povedal zelo konkretno - problem lota in pa invalidskih podjetij
                  oziroma organizacij zakon, prvič, pove, da vsi prihodki iz tega naslova gredo
                  invalidskim organizacijam; se pravi iz lota. Lahko bi se dodalo v prehodnih
                  določbah zakona, da do sprejetja zakona, ki posebej ureja to področje
                     <stage>(namreč organizacij, ki so prejemniki teh sredstev, ker to ta zakon
                     direktno ne ureja)</stage> velja sedanji princip v organizaciji lota, to se
                  pravi ta svet lota, znotraj katerega so odstotki in odnosi med posameznimi
                  uporabniki jasno določeni; kajti Vlada nima nobenega namena spreminjati ustaljene
                  prakse, ki je prispevala k temu, da so se te različne organizacije med seboj tako
                  dogovorile, da sistem lahko normalno funkcionira.</p>
               <p>Tisto, čemur je Vlada nasprotovala, je, da se pri lotu, ko gre za lastninsko
                  preoblikovanje, pojavijo fizične osebe; to je bistveno. In to se pravi, da se
                  lahko v zakonu, ki govori o lastninskem preoblikovanju, v poglavju "o lotu", že
                  sedaj z amandmaji določijo odstotki, v katerih bodo invalidske organizacije in
                  druge sodelovale z lastninskimi deleži pri lastninjenju te zdajšnje družbe
                  družbenega kapitala oziroma te družbene organizacije.</p>
               <p>Se pravi, ne gre za to, da bi Vlada kakorkoli želela izigrati te institucije, ker
                  ni nobenega razloga za to. Je pa edino nasprotovala temu, da bi se v tem delu
                  lastninilo preko zaposlenih v lotu, ker smatramo, da je loto taka igra in taka
                  organizacija, da lastninjenje fizičnih oseb ni primerno; zato delniška družba. Ta
                  delniška družba pa seveda ima lahko lastninsko strukturo kot določi z amandmaji
                  parlament. V tem primeru se lahko, seveda ne lahko, ampak se obvezno pokrivajo
                  tudi invalidske organizacije, v večjem odstotku, kot je v zakonu napisano, recimo
                  večjem kot 17%, na vsak način je lahko tudi Pokojninski sklad in še katera druga
                  organizacija, ki je pri tem lahko pomembna.</p>
               <p>Tako da je edino odprto vprašanje, ki se tukaj pojavlja - vsaj kolikor razumem to
                  diskusijo o lotu in pa o udeležbi invalidskih organizacij - ali se ustanovijo ali
                  ne fondacije, ki naj bi potem pokrivale področje financiranja posamezne invalidske
                  organizacije oziroma namena. To se lahko stori tudi z amandmajem oziroma se lahko
                  tudi reče, da sredstva, ki pritekajo v proračun, se namensko usmerjajo za določene
                  potrebe na invalidskem področju za posamezne organizacije.</p>
               <p>Drugače, mislim, da je v zakon - kot smo ga mi lahko videli, ki je bil predložen
                  in posnetek zdajšnjega zakona z dvemi, tremi spremembami, se pravi fondacije in pa
                  tista eksterna kontrola, posebna komisija, ki naj bi nadzorovala delo lota oziroma
                  te posebne igre - mislim, da je to slabše rešeno, kot je v predloženem zakonu.</p>
               <p>Tako, da ne vidim razloga, da je zaradi lota ali problema financiranja invalidskih
                  organizacij potrebno vračati zakon v predhodno fazo, ampak ga je možno z amandmaji
                  v tej drugi fazi dopolniti in s tem stvari tudi pripeljati do konca. Kot sem pa
                  rekel, v predhodnih in končnih določbah se pa lahko da določba, da do sprejetja
                  tega zakona oz. zakona - ki naj bi urejal način financiranja, če ga želimo, če pa
                  ne, pa to lahko uredimo že v tem zakonu - določimo, da zdajšnji svet lota pač
                  funkcionira na način, kot je funkcioniral do sedaj, tudi do te rešitve. To je
                  druga stvar.</p>
               <p>Pri lastninskem zakonu moramo reči, da ko smo dobili na mizo ta zakon, ki naj bi
                  zdaj res podržavil, kot se pravi, igralništvo, ne vidimo bistvenih razlik od
                  zakona, ki je bil predložen. Edina bistvena razlika je lahko v tem, da se smatra -
                  ampak za to bo potrebno dobiti avtentično tolmačenje parlamenta in ko bo to
                  pridobljeno, ni več mogoča ta razlika. - Namreč, originalni zakon predvideva, da
                  se družbeni kapital začasno podržavi in potem v skladu s sklepi Vlade - lahko pa
                  tudi v skladu s sklepi parlamenta, če bo takšen amandma - določi lastninska
                  struktura tako podržavljenega kapitala in da mešani ter privatni kapital <stage>(v
                     tem primeru gre zdaj za tisto avtentično tolmačenje, dokler ga ni, to
                     obstaja)</stage>, se pa zamrzne do ugotovitve revizijskih pregledov, ali je bil
                  pridobljen v skladu z zakonskimi predpisi ali ne.</p>
               <p>Če se pa pridobi avtentično tolmačenje, da sploh takega preoblikovanja ni bilo
                  mogoče izvršiti do zdaj, potem pa seveda odpade ta dilema oz. bom rekel ta
                  proceduralna težava in se enostavno vse smatra za družbeni kapital in potem
                  uporabi zopet zakon, ki pravi, da se s sklepom Vlade ali pa z odločitvijo
                  parlamenta določijo lastninski upravičenci iz tega naslova.  </p>
               <p>Umikanje in vračanje v predhodne faze tega problema ne reši. Zopet bomo na istem.
                  Se pravi, če bo revizija pokazala, da so bila - če ostanemo pri tem, da nimamo
                  avtentičnega tolmačenja - ta upravičenja pridobljena protizakonito ali pa ne v
                  skladu s predpisi, potem velja, da je to, v celoti družbeni kapital. In če velja,
                  da je v celoti družbeni kapital, gre po logiki tistega člena, ki govori, kaj je z
                  družbenim kapitalom. Tam se pa lahko stvari še dopolnijo z amandmaji, če poslanci
                  v parlamentu menijo, da je pooblastilo Vladi v tem primeru preširoko.</p>
               <p>Sicer pa ne vidim razloga, da se posebej piše zakon o lotu. Mi smo gledali
                  zakonodajo, ki naj bi bila nam na neki način za vzorec <stage>(tako avstrijsko kot
                     nizozemsko)</stage> in nikjer nimajo ločeno posebnih iger od teh stalnih iger.
                  In tudi v našem primeru ne vidim, kakšen rezultat bo prinesel poseben zakon o
                  lotu, če o problemih, ki sem jih prej omenil, lahko govorimo in jih tudi rešimo
                  skozi posamezne amandmaje.</p>
               <p>Ko gre pa za lastninski zakon, pa mislim, da sem tudi na neki način odgovoril na
                  te dileme, ki so se pojavile v komisiji. Hvala lepa.</p>
            </sp>
            <sp xml:id="SDZ1-Redna-18-1994-02-21.sp71">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želijo besedo predstavniki poslanskih skupin? Gospod Potrč.</p>
            </sp>
            <sp xml:id="SDZ1-Redna-18-1994-02-21.sp72">
               <speaker>MIRAN POTRČ:</speaker>
               <p>Hvala lepa. Če bi bila ob dnevnem redu mogoča odločitev, da se že zdaj odločamo o
                  tem, v kateri fazi zakon obravnavamo, potem bi jaz bil vesel, da bi se lahko že
                  zdaj odločili, da ga ne obravnavamo v fazah, ki so predložene. Ampak to pač ni
                  običaj in to ne moremo storiti, kar lahko storimo šele potem, ko bo vsebinska
                  razprava opravljena. Če pa gre ob tem dejstvu za dilemo, ali sploh o teh dveh
                  zakonih razpravljati ali ne, potem se nagibam k temu, ali pa je moje mnenje - in
                  bom tako tudi glasoval - da na dnevnem redu ostanejo. Mislim, da je boljše, da
                  ostanejo na dnevnem redu, da imamo priliko konkretne sklepe, ki so že pripravljeni
                  in predlagani, potem tudi sprejeti in pospešiti postopek. Sicer jih bom umaknil z
                  dnevnega reda bo nejasno, kakšna so stališča Državnega zbora glede vsebinskih
                  vprašanj, eventualne ločitve zakonodaje ali ne; in se nam lahko čez en mesec zgodi
                  podobna situacija. Mislim pa, da je argumentov</p>
               <p>za to, da se opravi razprava in sprejmejo sklepi, ki bodo pomenili jasno
                  usmeritev, kako pripravljati zakon ponovno v drugi obravnavi, veliko. Mislim pa,
                  da ni čas, da o njih razpravljamo sedaj, ampak ko bodo zakoni dani na dnevni
                  red.</p>
               <p>Predlagam, da dnevnem redu sedaj ostajajo. Hvala.</p>
            </sp>
            <sp xml:id="SDZ1-Redna-18-1994-02-21.sp73">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Peršak, prosim.</p>
            </sp>
            <sp xml:id="SDZ1-Redna-18-1994-02-21.sp74">
               <speaker>ANTON PERŠAK:</speaker>
               <p>Povedal bom stališče naše skupine ne glede na to, da je današnja izkušnja že taka,
                  da je zbor preklical neko svojo odločitev, ki jo je sprejel pred štirinajstimi
                  dnevi.</p>
               <p>V zvezi s tem zakonom, zlasti z zakonom o igrah na srečo, je ta zbor sprejel
                  določena stališča in sklepe. Sporočilo Odbora za gospodarstvo posredno je vidno,
                  da v petih točkah, in to v zelo pomembnih točkah, ki zadevajo lastnino
                     <stage>(lastnina pa, ki pomeni moč in instrument v tem primeru še
                     posebno)</stage>. Vlada ni sledila sklepom in stališčem tega zbora. Vlada ima
                  lahko drugačno mnenje in lahko predlaga, da naj v proceduri pride do drugačnega
                  rezultata, kot so bila sprejeta stališča na koncu prve obravnave. Ne more pa proti
                  poslovniku tega zbora, proti uveljavljeni proceduri predlagati za drugo obravnavo
                  drugačnega teksta in drugačnih rešitev, kot so bile sprejete na koncu prve
                  obravnave.</p>
               <p>Če bo zbor, ne glede na to odločil, da zakon obravnava, in da ga obravnava celo v
                  drugi obravnavi, bo s tem dokazal, da se na svojo lastno proceduro in na svoje
                  lastne sklepe požvižga, in da je potem čisto vseeno, ali jih sploh sprejema ali
                  ne.</p>
               <p>Glasoval bom sedaj najprej za to, da se zakon umakne z dnevnega reda. In tak sklep
                  bi Vlada morala razumeti kot stališče, da je potrebno zakon do naslednjega
                  srečanja  pripraviti v skladu s stališči in sklepi sprejetimi po prvi obravnavi in
                  ga na ta način predložiti, s tem da lahko hkrati že predloži predloge za to, da se
                  v drugi obravnavi spremeni. Če pa to ne bo izglasovano, bom kasneje glasoval za
                  to, da se vrne v prvo obravnavo in da Zbor še enkrat sklepa o tem, kako naj se
                  zakon pripravi mislim pa, da je na preizkušnji neko dostojanstvo in tudi
                  samozavest zbora. Hvala.</p>
            </sp>
            <sp xml:id="SDZ1-Redna-18-1994-02-21.sp75">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Ali še kdo od poslanske skupine? Janez Podobnik.</p>
            </sp>
            <sp xml:id="SDZ1-Redna-18-1994-02-21.sp76">
               <speaker>JANEZ PODOBNIK:</speaker>
               <p>Spoštovane poslanke  in poslanci! V poslanski skupini Slovenske ljudske stranke
                  smo se odločili, da vztrajamo na stališču, ki smo ga zastopali na zadnji seji
                  Odbora za javne finance, to je, da se predlog zakona o igrah na srečo vrne v prvo
                  obravnavo. Povedal bi, da so, če se ne motim, o tem zakonu kar tri komisije
                  Državnega zbora oziroma odbori sklepali. Vsi so imeli stališče, da je potrebno
                  zakon dodelati. So pa bili različni načini pristopa.</p>
               <p>Ocenjujemo, da je ta možnost, da zakon obravnavamo in ga ob obravnavi vrnemo v
                  prvo fazo in se potem odločimo, na kakšen način bomo problem razrešili. Povedal
                  bi, da smo se predstavnikih skoraj vseh parlamentarnih strank na zadnjem srečanju
                  prejšnji teden z vsemi slovenskimi invalidskimi organizacijami uskladili in
                  zagotovili, da bomo poizkušali preko nove Komisije za invalide enotno, čimbolj
                  usklajeno pristopiti k temu problemu. Kajti eden od razlogov, da se je tukaj
                  zapletlo, je tudi ta, da so se Slovenske invalidske organizacije začutile zelo na
                  trhlih nogah, kajti njihovo dosedanje financiranje postane zelo vprašljivo.</p>
               <p>Naše stališče je, da zakona ne umaknemo z dnevnega reda, da ga pa ob obravnavi
                  umaknemo v prvo branje in se potem odločimo, na kakšen način rešimo problem. Naša
                  ocena je, da je možno po dveh ločenih zakonih. Hvala lepa.</p>
            </sp>
            <sp xml:id="SDZ1-Redna-18-1994-02-21.sp77">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Ali še kdo želi besedo? Gospod Kopač.</p>
            </sp>
            <sp xml:id="SDZ1-Redna-18-1994-02-21.sp78">
               <speaker>JANEZ KOPAČ:</speaker>
               <p>Hvala lepa. Še enkrat ponavljam tisto, kar sem povedal prej kot svoje ločeno
                  mnenje ob razpravi na matičnem odboru.</p>
               <p>Stvari, ki se tičejo invalidov so napisane v tem zakonu bolj na kožo invalidov,
                  kot pa bi to moralo biti zapisano po v stališču Državnega zbora. Stališča
                  Državnega zbora v prvi obravnavi so si, nekatera, med seboj nasprotujoča, zato
                  zakona na podlagi takih stališč ni mogoče napisati.</p>
               <p>Moje mnenje je, da ima tudi ta predlog zakona o igrah na srečo veliko
                  pomanjkljivosti. Pripravljenih imam dobrih deset amandmajev; strinjam se tudi z
                  nekaterimi amandmaji, ki so jih vložili drugi, z nekaterimi se pa ne strinjam.</p>
               <p>Poudaril bi samo to: menim, da je vse probleme, ki so jih tukaj nakazali nekateri
                  predgovorniki, možno rešiti v obliki amandmajev. Na primer, ravno ta v zvezi z
                  delovanjem invalidskih organizacij: če bi v prehodne določbe postavili člen, da
                  Loterijski svet naprej razpolaga s tistimi sredstvi tako kot je sedaj
                     <stage>(njihova namembnost je itak že opredeljena v Vladnem predlogu)</stage>,
                  potem sploh ne vidim nobene razlike z delovanjem Loterije Slovenije in
                  financiranjem invalidskih organizacij po novem, glede na stanje, kakršno velja
                  sedaj.</p>
               <p>Torej recimo, da ta problem odpravimo. Če vidi še kdo drug kakšen problem, naj
                  vloži amandma.</p>
               <p>Moje stališče je samo, da je zelo neproduktivno to razpravo kar naprej vračati
                  nazaj v prvo obravnavo. To smo zdaj že, ali pa tak predlog se je zdaj pojavil
                  pravzaprav drugič.</p>
               <p>Jaz vodim matični odbor za igre na srečo, torej za dejavnost kot tako.</p>
               <p>Lastninsko preoblikovanje je druga zadeva in jo sedaj pokriva komisija za
                  lastninsko preoblikovanje podjetij; in je tudi prav tako. - Dejavnost iger na
                  srečo je dejavnost kot katera koli druga; kot zavarovalništvo, kot bančništvo, kot
                  navsezadnje industrija. Je neke vrte produkcija. To je dejavnost, ki potrebuje
                  svojo ureditev. Mislim pa, da se s temi razpravami - zdaj ne govorim o lastninskem
                  preoblikovanju, še enkrat poudarjam, to je druga zadeva; ampak ta dejavnost kot
                  taka pa rabi neka pravila organiziranosti in s pravili organiziranosti te
                  dejavnosti, ne glede na to, kdo jo izvaja; ali obstoječa družbena podjetja z
                  naslovom igralnice, ali neka nova, ali neka državna, ali katera koli druga; ta
                  podjetja potrebujejo pravila za delovanje te dejavnosti in država jih mora
                  predpisati - pravzaprav mistificira neko dejavnost, ki sama po sebi ni nič drugega
                  kot običajen biznis, od katerega se v to državno blagajno stekajo davki kot od
                  katerega koli drugega <stage>(samo morda v malo večji meri)</stage>.</p>
               <p>Ravno to stalno odlašanje urejanja tega področja je kontraproduktivno za to
                  državo. Zato jaz menim, da je prav, da zdaj zakon ostane v drugi obravnavi na
                  dnevnem redu, da se stvari, o katerih kdo meni, da jih je treba spremeniti,
                  razreši z amandmaji in da potem pač <stage>(morda ne bo zakon najboljši)</stage>
                  gremo z njim, takšen kakršen je, naprej.</p>
               <p>Če se bo pa kasneje v praksi, po tretji obravnavi - recimo, da bi bil enkrat že
                  končno sprejet - ali pa v praksi izkazalo, da kakšna stvar ne funkcionira, se jo
                  bo pa pač spremenilo s spremembo zakona.</p>
               <p>Večno odlašanje tega pa dela vse skupaj zelo neproduk- tivno in  samo dejavnost
                  tako <stage>(ne govorim zopet o lastninskih razmerjih)</stage> dela na neki način
                  neproduktivno, mistično.</p>
               <p>Zato jaz menim, da je treba - in še toliko bi rad rekel: zakon, ki ureja
                  organiziranje te dejavnosti, torej zakon o igrah na srečo, nima nobene zveze z
                  lastninskim preoblikovanjem, skratka, to nikakor nista zakona  dvojčka - s tem
                  zakonom iti naprej in urediti te stvari. To je moje mnenje in mnenje poslanske
                  skupine Liberalno demokratske stranke. Hvala.  </p>
            </sp>
            <sp xml:id="SDZ1-Redna-18-1994-02-21.sp79">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Lap, gospod Kopše.</p>
            </sp>
            <sp xml:id="SDZ1-Redna-18-1994-02-21.sp80">
               <speaker>JOŽEF KOPŠE:</speaker>
               <p>Lepo pozdravljam, kolegice in kolegi! Slovenska nacionalna stranka in njena
                  poslanska skupina bo glasovala za umik teh zakonov, v že obrazloženo večkrat prvo
                  fazo.</p>
               <p>V drugi fazi bo pa vsekakor vztrajala na tem, da gre vse nazaj v prvo
                  obravnavo.</p>
               <p>Moje osebno mnenje - spet bom pogledal na naše razprave; so zelo zanimive: ta
                  zakon o utaji, pravzaprav te teze protikorupcijske, ki jih na vsak način nismo
                  hoteli obravnavati in smo jih dali z dnevnega reda, je bilo zelo enostavno. Danes
                  pa o zakonu, o katerem je toliko pripomb in toliko vmesnih pripomb, na vsak način
                  hočemo razpravljati ali pa ga že kar po hitrem postopku ali pa na hiter način
                  sprejemati. To je pa zelo čudno. Hvala.</p>
            </sp>
            <sp xml:id="SDZ1-Redna-18-1994-02-21.sp81">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Frim.</p>
            </sp>
            <sp xml:id="SDZ1-Redna-18-1994-02-21.sp82">
               <speaker>STANE FRIM:</speaker>
               <p>Hvala. Spoštovani! V imenu poslanske skupine Slovenskih krščanskih demokratov
                  menim, da bi bilo neproduktivno vračati oziroma jemati oba zakona z dnevnega reda,
                  saj na ta način damo potem v presojo Vladi brez vsakega sklepa, ali bo prihodnjič
                  prišla z enakim zakonom pred nas ali bo upoštevala ene ali druge sklepe, ki so pač
                  bili takrat na zboru sprejeti <stage>(vendar so bili nekateri nekoliko
                     kontradiktorni)</stage>.</p>
               <p>Menim, da bi lahko oba uvrstili na dnevni red in tudi na eni strani igre na srečo,
                  na drugi strani lastninjenje, ki pa zopet nista toliko povezana in menim, da bi
                  lahko eden šel v fazo nazaj, ker pač pri lastninjenju menimo, da niso zadeve
                  dovolj urejene, razjasnjene, da pa zakon o igrah na srečo lahko gre v tej fazi kot
                  je priloženo in da ga je možno z amandmaji toliko dodelati, da bo sprejemljiv tako
                  za invalidske organizacije, športne organizacije, razdeliti oziroma urediti
                  prednostno deleže, ki jih imajo lahko te organizacije v delniških družbah, ki se
                  ukvarjajo s to dejavnostjo in pa tudi opredeliti torej prihodke iz koncesije,
                  opredeliti njihovo namembnost tako pri klasičnih igrah na srečo, kjer bi naj šlo
                  za te dejavnosti  <stage>(invalidske)</stage> in pri posebnih igrah na srečo, kjer
                  pa lahko gredo nekateri prihodki namensko, na primer za občinske proračune, tam pa
                  za razvoj turistične infrastrukture in reševanje ostalih problemov, ki jih pač
                  taka dejavnost povzroča v določenih krajih.</p>
               <p>Menim, da bi bilo najslabša vrnitev oziroma da pač ta zbor tega zakona ne bi
                  obravnaval. Hvala.</p>
            </sp>
            <sp xml:id="SDZ1-Redna-18-1994-02-21.sp83">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Še kdo od poslanskih skupin? Prosim.</p>
            </sp>
            <sp xml:id="SDZ1-Redna-18-1994-02-21.sp84">
               <speaker>MIRAN POTRČ:</speaker>
               <p>Jaz razumem gospod predsednik, da je dilema, kdaj se odločati. Jaz bi proceduralno
                  vprašal: ali se bomo zdaj odločali samo o uvrstitvi ali ne, ali tudi o obravnavah?
                  Ker če bo obravnava, katera obravnava?</p>
               <p>Potem še dovolim, da v imenu poslanske skupine lahko še govorim, ker jaz o tem
                  nisem govoril. Vrsta ljudi od ministra, Kopača, zdaj gospoda Frima in še kdo, so
                  govorili o vsebinskih vprašanjih. Potem bi jaz tudi našel stvari, ki bi jih rad
                  povedal. Imam mnogo argumentov, ki govorijo nekoliko ali pa precej drugače od teh,
                  ki so bili do zdaj izrečeni. Zato sprašujem, ali se bo odločalo samo o uvrstitvi
                  ali tudi že o fazi obravnave. Če bo o fazi obravnave zdaj odločeno, mi prosim
                  dovolite, da še za tri minute dobim vašo pozornost. Hvala.</p>
            </sp>
            <sp xml:id="SDZ1-Redna-18-1994-02-21.sp85">
               <speaker>PODPREDSEDNIK MIROSLAV MOZETIČ:</speaker>
               <p>Zdaj bomo odločali samo o umiku oz. o tem, ali bo ostalo na dnevnem redu. O
                  združevanju oz. vračanju bomo pa pri točki dnevnega reda. Najprej bomo odločali
                  samo o predlogu, da se ti dve točki umakneta z dnevnega reda, potem se bomo pa
                  naprej odločali. Želi še kdo besedo od poslanskih skupin? Gospod Hvalica.</p>
            </sp>
            <sp xml:id="SDZ1-Redna-18-1994-02-21.sp86">
               <speaker>IVO HVALICA:</speaker>
               <p>Hvala lepa. Jaz bi samo predlagal, da bi to ločeno. Namreč, dejansko sta to dva
                  popolnoma različna zakona in ne moremo o dvojčku razpravljati.</p>
            </sp>
            <sp xml:id="SDZ1-Redna-18-1994-02-21.sp87">
               <speaker>PODPREDSEDNIK MIROSLAV MOZETIČ:</speaker>
               <p>Saj bomo. Še kdo želi besedo? Nihče več. Zato dajem na glasovanje predlog, da se z
                  dnevnega reda umakne predlog zakona o igrah na srečo. Ugotovimo sklepčnost!
                     <stage>(71 prisotnih.)</stage></p>
               <p>Kdo je za? <stage>(11 poslancev.)</stage> Je kdo proti? <stage>(47
                     poslancev.)</stage></p>
               <p>Ugotavljam, da ta predlog ni sprejet; zakon ostaja na dnevnem redu.</p>
               <p>Na glasovanje dajem predlog, da se z dnevnega reda umakne predlog zakona o
                  lastninskem preoblikovanju podjetij, ki prirejajo igre na srečo, druga obravnava.
                  Ugotovimo sklepčnost! <stage>(68 prisotnih.)</stage></p>
               <p>Kdo je za? <stage>(11 poslancev.)</stage> Je kdo proti? <stage>(43
                     poslancev.)</stage></p>
               <p>Ugotavljam, da predlog za umik ni sprejet.</p>
               <p>Prehajamo na predlog za razširitev dnevnega reda. Prvič. Predsednik Vlade
                  Republike Slovenije dr. Janez Drnovšek je posredoval predlog za imenovanje dr.
                  Pavla Ganterja za ministra za okolje in prostor. V skladu s poslovniškimi
                  določbami bomo o imenovanju odločali na tej seji potem, ko se bo kandidat
                  predstavil pred pristojnim delovnim telesom Državnega zbora. Želi v zvezi s tem
                  kdo besedo? <stage>(Nihče.)</stage> Na glasovanje dajem predlog za razširitev
                  dnevnega reda s predlogom za imenovanje dr. Pavla Ganterja za ministra za okolje
                  in prostor. Ugotovimo sklepčnost! <stage>(64 prisotnih.)</stage></p>
               <p>Kdo je za? <stage>(50 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da je predlog za razširitev dnevnega reda sprejet.</p>
               <p>Želi še kdo besedo v zvezi z razširitvami? Gospod Kociper.</p>
            </sp>
            <sp xml:id="SDZ1-Redna-18-1994-02-21.sp88">
               <speaker>ŠTEFAN KOCIPER:</speaker>
               <p>Hvala lepa. Gospod podpredsednik, spoštovane gospe in gospodje! V imenu Odbora za
                  zdravstvo, delo, družino in socialno politiko sem vam dolžan predstaviti predlog
                  za razširitev dnevnega reda za dve točki in sicer s predlogom zakona o inšpekciji
                  dela, druga obravnava, in s predlogom zakona o določanju plač poslovodnih delavcev
                  v gospodarskih družbah s pretežno družbeno lastnino.</p>
               <p>Odbor je ti dve točki obravnaval na svoji 28. seji, dne 15.2.94, in za zakon o
                  inšpekciji dela ugotovil, da je Državni zbor oktobra sprejel sklepe, ki obvezujejo
                  Vlado - se oproščam, to je bilo že junija 1993 - ki obvezujejo Vlado, da pripravi
                  zakon o inšpekciji dela za drugo obravnavo za novembrsko sejo. Tak sklep, ki ga je
                  sprejel tudi Državni zbor, so narekovali številni razlogi. Iz teh razlogov je tudi
                  odbor, ko je obravnaval  zakon v drugi obravnavi, predlagal, da Državni zbor to
                  točko uvrsti na dnevni red na to sejo, to je na februarsko sejo in jo tudi
                  obravnava ter sprejme v drugi obravnavi. Zaradi zamude v rokih pa predlaga
                  Državnemu zboru, da v skladu s 179. členom poslovnika skrajša roke za obravnavo
                  predloga. Toliko o predlogu zakona o inšpekciji dela.</p>
               <p>Odbor tudi predlaga, da ob drugi obravnavi predloga zakona o inšpekciji dela
                  Državni zbor obravnava tudi kadrovsko strategijo na področju Inšpekcije za delo,
                  ki jo je prav tako naložil Vladi. Vlada je kadrovsko strategijo pripravila. Torej
                  so trije predlogi.</p>
               <p>K predlogu zakona o določanju plač poslovodnih delavcev v gospodarskih družbah s
                  pretežno družbeno lastnino. Za prvo obravnavo je zakon pripravil sindikat torej
                  Neodvisnost konfederacija novih sindikatov. Predlagal je, da ga Državni zbor
                  sprejme po hitrem postopku. Zaradi pravnih nejasnosti oziroma pomanjkljivosti v
                  zvezi s podpisi, je ta zakon vložil ponovno gospod Jože Pučnik in je tako tudi
                  formalno vložen s strani enega poslanca. Odbor je prav tako obravnaval razloge za
                  sprejem tega zakona in se s temi razlogi strinjal. Strinjal se je tudi s tem, da
                  se ta zakon, če naj bi imel še smisel, sprejme čim prej.</p>
               <p>Mi se pa strinjamo z utemeljitvami, da bi zakon sprejeli po hitrem postopku, zato
                  pa je sprejel sklep, da predlaga Državnemu zboru, da zakon vendarle uvrsti na
                  obravnavo Državnega zbora na tej februarski seji in ga v prvi obravnavi sprejme.
                  Hvala lepa.</p>
            </sp>
            <sp xml:id="SDZ1-Redna-18-1994-02-21.sp89">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Janez Podobnik.</p>
            </sp>
            <sp xml:id="SDZ1-Redna-18-1994-02-21.sp90">
               <speaker>JANEZ PODOBNIK:</speaker>
               <p>Spoštovani! V poslanski skupini SLS podpiramo, da razširimo dnevni red 18. seje s
                  točko predlog zakona o inšpekciji dela, skupaj s to kadrovsko strategijo na tem
                  področju. Poleg tega, da je Državni zbor sam, ko je obravnaval ta</p>
               <p>zakon v prvem branju, naložil nek rok, ki je sedaj že mimo, je tudi matično
                  delovno telo povsem argumentirano navedlo, zakaj je potrebno, da se ta zakon čim
                  prej obravnava. Eden od razlogov je tudi pravna varnost delavcev ali pa morda
                  področje tržnega zaposlovanja. Tudi ta področja bo sprejeti zakon o inšpekciji
                  dela na nek način saniral.</p>
               <p>Prav tako pa tudi podpiramo, da se uvrsti na dnevni red zakon o plačah poslovodnih
                  delavcev v tistih delovnih organizacijah, ki so pretežno v družbeni lastnini.
                  Hvala lepa.</p>
            </sp>
            <sp xml:id="SDZ1-Redna-18-1994-02-21.sp91">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Pukl.</p>
            </sp>
            <sp xml:id="SDZ1-Redna-18-1994-02-21.sp92">
               <speaker>VITODRAG PUKL:</speaker>
               <p>Spoštovani predsedujoči, spoštovani Državni zbor, hvala za besedo!</p>
               <p>Socialdemokratska stranka Slovenije podpira predlog, da se uvrsti predlog zakona o
                  inšpekciji dela na dnevni red. Vsi vemo, in se moramo tega tudi zavedati, da brez
                  učinkovite inšpekcije ne bo zaščite tistih, ki delo jemljejo. Če so vsi drugi
                  zakoni lahko primerno urejeni, če so - kar seveda niso - vse instance, ki o tem
                  odločajo, urejene, brez učinkovite inšpekcijske službe ne bo prišlo do prave
                  zaščite tistih, ki delo jemljemo.</p>
               <p>Zato podpiramo ta predlog in tudi, da se skrajšajo roki pri tem zakonu. Seveda
                  podpiramo tudi predlog, da se obravnava zakon o plačah direktorjev v
                  organizacijah, ki pretežno poslujejo z družbenim kapitalom. Hvala lepa.</p>
            </sp>
            <sp xml:id="SDZ1-Redna-18-1994-02-21.sp93">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Še kdo želi besedo? Gospod Potrč, prosim.</p>
            </sp>
            <sp xml:id="SDZ1-Redna-18-1994-02-21.sp94">
               <speaker>MIRAN POTRČ:</speaker>
               <p>Hvala lepa. Jaz sem sicer pričakoval, da se bo oglasil gospod Peršak ali pa gospod
                  Pregelj, ki branita poslovnik v tem Državnem zboru; jaz ga običajno ne. Ampak
                  kljub temu bi predsedujočega vprašal, ali so za te razširitve izpolnjeni pogoji po
                  poslovniku? Namreč, po sklicu seje, kolikor jaz vem, ni nastal noben nov razlog,
                  ki ga mi ob sklicu seje ne bi vedeli. Pa da se razumemo: jaz ne želim na dolgo
                  razpravljati, ker če se kdo kaj spomni, sem pred 14 dnevi, ko smo govorili o
                  programu, opozoril na zakon o inšpekciji dela in govoril popolnoma isto, kot je
                  govoril danes gospod Pukl in vsebinsko z njim soglašam. Je nujen, zaradi varnosti
                  delavcev. Predlagal sem, da pride čim prej na dnevni red. Ampak takrat pač jaz in
                  noben drug ni rekel, da mora na to sejo priti; za razloge, smo pa pred 14 dnevi
                  vedeli, pred mesecem in pred tremi meseci. Podobno je z zakonom o plačah; niso
                  novi razlogi, problem pa sigurno obstoja. Sprašujem samo iz tega razloga: ali bomo
                  sami sebe postavljali v položaj, da dajemo na dnevni red stvari, ki se nekemu
                  delovnemu telesu, neki poslanski skupini, politično zdi pomembnejše od drugih, in
                  onemogočali normalno delo Državnega zbora?</p>
               <p>Zato gospod predsedujoči, prosim, da nam poveste, ali ti pogoji so - po mojem
                  niso. Če niso, potem na žalost tega sedaj uvrstiti ne moremo. In vsak od nas si
                  mora pač vzeti v račun to, da je, preko vodje poslanske skupine, pozabil ob
                  določanju dnevnega reda predlagati, da gre to na dnevni red. Hvala lepa.</p>
            </sp>
            <sp xml:id="SDZ1-Redna-18-1994-02-21.sp95">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. To sem mislil tudi jaz povedati, vendar, ko sem vprašal, če ima še kdo
                  predloge za razširitev, so se trije po vrsti javili. Mislil sem, da imajo vsi
                  trije predloge za razširitev, vendar dva sta podpirala, eden je pa opozoril,
                  konkretno vi na poslovnik.</p>
               <p>Jaz sem tudi mislil na to opozoriti. Predlogi so bili predloženi in tudi material
                     <stage>(na to kaže tudi predlog za skrajšanje rokov)</stage> po sklicu seje.
                  Tako, da če so pa razlogi, ki govorijo v poslovniku za razširitev dnevnega reda,
                  iz tega člena izhaja, da to tudi zbor sicer odloča pri tej zadevi.</p>
               <p>Gospod Hvalica, prosim.</p>
            </sp>
            <sp xml:id="SDZ1-Redna-18-1994-02-21.sp96">
               <speaker>IVO HVALICA:</speaker>
               <p>Hvala lepa. Spoštovani! V predlogu okvirnega programa dela Državnega zbora, kjer
                  smo imeli v predlogi ena dnevni red, ki naj bi ga izčrpali na tem zasedanju, je
                  bil pod 28. zaporedno številko predlog za sprejem obvezne razlage določb zakona o
                  igrah na srečo, zakona o davkih in zakona o računovodstvu.</p>
               <p>Ta predlog sem dal novembra meseca lani. Torej, v okvirnem programu dela je, ni ga
                  pa na dnevnem redu. Zanima me, zakaj in bi želel odgovor. Hvala.</p>
            </sp>
            <sp xml:id="SDZ1-Redna-18-1994-02-21.sp97">
               <speaker>PODPREDSEDNIK MIROSLAV MOZETIČ:</speaker>
               <p>Okvirni program. Takrat smo povedali, da je okvirni program.</p>
               <p>Kaj pride na dnevni red, je pa odvisno od tega, kaj je pripravljeno. Torej zdaj
                  razpravljamo o predlogih - niti točno ne vem vseh, ker jih nimam pisno pred sabo -
                  za razširitev dnevnega reda. Gospod Zagožen.</p>
            </sp>
            <sp xml:id="SDZ1-Redna-18-1994-02-21.sp98">
               <speaker>DR. FRANC ZAGOŽEN:</speaker>
               <p>Spoštovani zbor. Poslanska skupina Slovenske ljudske stranke predlaga uvrstitev
                  točke - potrditev mandata poslancev Državnega zbora na dnevni red. Sicer zaradi
                  zamujanje rokov, tudi zakonskih, gradiva še ni tukaj, bo pa verjetno prišlo pred
                  koncem te seje. In zaradi tega predlagam, da uvrstimo, in ko bo gradivo, bi pač
                  uvrstili na dnevni red. Hvala.</p>
            </sp>
            <sp xml:id="SDZ1-Redna-18-1994-02-21.sp99">
               <speaker>PODPREDSEDNIK MIROSLAV MOZETIČ:</speaker>
               <p>O tem tudi nimamo nobenega gradiva. Zdaj bomo spet na pamet delali. Gospod Marijan
                  Poljšak.</p>
            </sp>
            <sp xml:id="SDZ1-Redna-18-1994-02-21.sp100">
               <speaker>MARIJAN POLJŠAK:</speaker>
               <p>Hvala za besedo. Tudi brez gradiva, ampak bom povedal, da sem se namenil,
                  predlagam, da razširimo dnevni red s točko: predlog zakona o začasnem državnemu
                  upravljanju pravnih oseb, ki prirejajo posebne igre na srečo. Kako je prišlo do
                  tega, da to predlagam? Državni zbor je na 12. seji, 29.10.1993, sprejel sklep, da
                  Vlada - smo dovolj o tem govorili, v bistvu je to nadaljevanje diskusije, ker
                  vidim, da nekateri dajejo pripombe v klopeh, to je nadaljevanje diskusije k 32. in
                  33. točki in je isto področje debate - Republike Slovenije za naslednjo sejo
                  Državnega zbora <stage>(to naj bi bilo za decembrsko sejo)</stage> predloži v
                  obravnavo po hitrem postopku zakon o prepovedi lastninjenja igralnic do sprejetja
                  zakona o lastninskem preoblikovanju podjetij, katerih dejavnost je prirejanje iger
                  na srečo. Ta sklep ni bil izvršen.</p>
               <p>Potem smo pa sprejeli pri obravnavi proračunskega memoranduma za letošnje leto še
                  amandma <stage>(to ni bil sklep)</stage>: zaradi spornega lastninjenja in
                  poslovanja v slovenskih igralnicah jih bo Vlada začasno podržavila. Torej na
                  osnovi teh dveh, se pravi prvega sklepa in tega drugega amandmaja, smo iz
                  diskusije, ki je bila prejšnji teden - in sicer v torek je bila diskusija na
                  Odboru za gospodarstvo, v sredo je bila diskusija na Komisiji za lastninsko
                  preoblikovanje, v četrtek je bila diskusija na Odboru za finance. Vse te
                  diskusije, vsaj tisti, ki smo tam in nekateri drugi tudi poznate, se pravi
                  materija je široko znana in vemo, za kaj gre in na osnovi tega smo pripravili
                  zakon <stage>(ne o podržavljenju, ker to vemo, koliko je sporno, nekaterim je zelo
                     sporno, upam pa da ne bo večini sporno)</stage>, - začasno upravljanje pravnih
                  oseb smo imenovali, ker je to širši pojem, kot samo podjetja in družbe, samo
                  podjetja ali samo družbe. Torej to je sedaj predlog, s katerim lahko naredimo
                  odločilen korak. In sicer začasna državna uprava nad igralnicami dejansko ustvarja
                  pogoje za reševanje spornega lastninjenja. Zakaj je stalna diskusija, zakaj tako
                  vlečemo stvari? Eno leto vlečemo te stvari. Vlečemo jih zato, ker vemo in smo
                  izvedeli iz poročila SDK-ja in iz gradiva in poročil Komisije za preiskavo, da je
                  lastninjenje resnično sporno.</p>
               <p>Se pravi, najprej je treba narediti odločilen korak, treba uvesti državno upravo -
                  ne podržavljanje, ker je pač sporno - ampak državno upravo v igralnicah in potem
                  urediti lastninjenje, sporno lastninjenje, potem se pa lahko stvari izvede in se
                  jih lastnini. Lastnini pa normalno tako, da so igralnice, ki so tako donosne, je
                  stvar normalna, da naj bo to državna in občinska last, ne pa privatna. Hvala
                  lepa.</p>
            </sp>
            <sp xml:id="SDZ1-Redna-18-1994-02-21.sp101">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Je še kakšen predlog za razširitev? Gospod Rejc, imate predlog za
                  razširitev? Prosim? Bom povedal, katere predloge imam, da bomo potem vedeli, o čem
                  razpravljamo. Prosim.</p>
               <p>Imamo predloge za razširitev: predlog zakona o inšpekciji dela, predlog zakona o
                  določanju plač poslovodnih delavcev, predlog zakona o začasnem državnem
                  upravljanju pravnih oseb, ki prirejajo igre na srečo in predlog za potrditev
                  mandata poslancu <stage>(namesto gospoda dr. Toplaka)</stage>.</p>
               <p>To so ti štirje predlogi. Mislim, da je povsem jasno, da iz poslovniške določbe
                  64. člena, in še nekaterih členov, jasno izhaja, da ne izpolnjujejo pogojev za
                  razširitev. O tem se mora zbor, tako je razvidno iz 64. člena odločati. Pravi:
                  "Predlog za razširitev dnevnega reda se lahko sprejme le, če so razlogi zanjo
                  nastali po sklicu seje in če je bilo poslancem poslano ali izročeno gradivo, ki je
                  podlaga za uvrstitev zadeve na dnevni red". Gradivo pa mora biti poslano najmanj
                  trideset dni prej. O vsakem skrajšanju moramo odločati.</p>
               <p>Želi predstavnik Vlade povedati svoje stališče v zvezi s predlogi za razširitev?
                     <stage>(Ne želi.)</stage> Želijo predstavniki poslanskih skupin? Gospod Školč,
                  izvolite.</p>
            </sp>
            <sp xml:id="SDZ1-Redna-18-1994-02-21.sp102">
               <speaker>JOŽEF ŠKOLČ:</speaker>
               <p>Hvala lepa. Nasprotujem trem od štirih predlaganih razširitev. Zdi se mi smiselno
                  podpreti razširitev, ki jo vlaga poslanska skupina Ljudske stranke, kjer gre za
                  nadomestnega člana, če bo volilna komisija predložila potreben material. Okrog
                  tega ni mogoče voditi neke široke diskusije. Druge stvari pa so povezane s težkimi
                  vsebinskimi razpravami in se mi zdi, da se bo Državni zbor samo zapletal, če bo
                  neplanirano širil dnevni red.</p>
               <p>Potrebno je imeti delovna telesa, opredelitev Vlade, itd. Menim, da za to ni
                  razlogov. Hvala lepa.</p>
            </sp>
            <sp xml:id="SDZ1-Redna-18-1994-02-21.sp103">
               <speaker>PODPREDSEDNIK MIROSLAV MOZETIČ:</speaker>
               <p>Postopek v zvezi s kandidatom, novim poslancem teče in prosim predsednico Mandatno
                  imunitetne komisije, če pove, ker mi nimamo papirjev oziroma materiala, ki je
                  potreben za odločanje.</p>
            </sp>
            <sp xml:id="SDZ1-Redna-18-1994-02-21.sp104">
               <speaker>NADA SKUK:</speaker>
               <p>Dober dan. Mandatno imunitetna komisija ni prejela nobenega dokumenta v zvezi s
                  tem. Kolikor je meni znano, je poslanec prejel mandat. Volilna republiška komisija
                  še ni ugotovila identitete, niti ni poslala predloga na Državni zbor. Sedaj je na
                  vaši strani oziroma na strani Državnega zbora, da se odloči, ali uvrstimo. In ko
                  pride dokument, se Mandatno imunitetna komisija sestane. Kot vam povem, trenutno
                  še ne vem, kdaj bo. Nismo dobili nobenega obvestila. Danes je zahteva poslanske
                  skupine, da z glasovanjem odločimo, če smo zanj ali ne. Drugega vam ne morem sedaj
                  povedati.</p>
            </sp>
            <sp xml:id="SDZ1-Redna-18-1994-02-21.sp105">
               <speaker>PODPREDSEDNIK MIROSLAV MOZETIČ:</speaker>
               <p>Gospod Janez Podobnik.</p>
            </sp>
            <sp xml:id="SDZ1-Redna-18-1994-02-21.sp106">
               <speaker>JANEZ PODOBNIK:</speaker>
               <p>Hvala lepa za besedo! Glede točke o potrditvi mandata poslancu bi povedal to, kot
                  smo obveščeni, bo verjetno še ta teden Republiška volilna komisija dostavila
                  zahtevani dokument, na podlagi katerega se bo vaša komisija lahko prihodnji teden
                  sestala. Mislim, da je logično, da to točko uvrstimo na dnevni red. Hvala
                  lepa.</p>
            </sp>
            <sp xml:id="SDZ1-Redna-18-1994-02-21.sp107">
               <speaker>PODPREDSEDNIK MIROSLAV MOZETIČ:</speaker>
               <p>Ali še kdo od poslanske skupine želi besedo? Ker razprave ni, samo obrazložitev
                  glasu. Gospod Rejc, proceduralno.            </p>
            </sp>
            <sp xml:id="SDZ1-Redna-18-1994-02-21.sp108">
               <speaker>IZIDOR REJC:</speaker>
               <p>Gospod podpredsednik, gospe in gospodje!</p>
               <p>Zakon, ki ga je predlagal gospod Marjan Poljšak, da se uvrsti na dnevni red, o
                  začasnem državnem upravljanju pravnih oseb, ki se ukvarjajo s prirejanjem iger na
                  srečo in prirejajo posebne igre na srečo, je na proceduralno nujno iz razloga, ker
                  je Državni zbor sklenil, da Vlada pripravi za novembrsko sejo po hitrem postopku
                  zakon o začasnem podržavljanju celotnega premoženja igralnic in ustreznega zakona
                  o lastninskem preoblikovanju.</p>
               <p>Ker tega Vlada ni pripravila, smo mi na komisiji, v matičnem telesu sprejeli
                  sklep, da se vloži zakon, ki pomeni začasno državno upravljanje. To je razlog, da
                  Državni zbor sprejme ta zakon po hitrem postopku. Hvala.</p>
            </sp>
            <sp xml:id="SDZ1-Redna-18-1994-02-21.sp109">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Ali še kdo želi besedo? Ali še kdo od poslanskih skupin?
                     <stage>(Nihče.)</stage> Želi kdo od predlagateljev razširitve dodatno
                  pojasniti? Gospod Kociper.</p>
            </sp>
            <sp xml:id="SDZ1-Redna-18-1994-02-21.sp110">
               <speaker>ŠTEFAN KOCIPER:</speaker>
               <p>Hvala lepa. Seveda se bo Državni zbor oziroma poslanci se bomo odločili o tem, ali
                  so razlogi za to, da se vendarle obravnava zakon o inšpekciji dela v drugi
                  obravnavi, ki ga je Vlada, žal, en dan prepozno pripravila, da bi da tako rečem,
                  odbor pravočasno tudi predlagal Državnemu zboru, da uvrsti to točko na dnevni red.
                  Mislim pa da vemo, za kaj pri tej točki gre in ne bi želel še enkrat ponavljati
                  razlogov, ki so že na oktobrski seji <stage>(se oproščam, spet sem drugo sejo
                     potegnil ven)</stage> na junijski seji leta 1993 govorili v prid temu, da Vlada
                  pripravi za novembrsko sejo ta zakon.</p>
               <p>Se pravi tri mesece prepozno je ta zakon pripravljen. Sedaj, če menimo v Državnem
                  zboru, da pa ni razlogov za to, ki so bili junija, da smo pozvali Vlado, naj
                  vendarle za november pripravi, bomo pač odločili v nasprotju delovnim telesom, ki
                  je pač matično za to področje in je, upam, tudi kompetentno presodilo o tem
                     <stage>(in to soglasno)</stage>, da je potrebno ta zakon uvrstiti in
                  obravnavati na tej seji.</p>
               <p>Za zakonu o določanju plač poslovodnih delavcev v gospodarskih družbah s pretežno
                  družbeno lastnino seveda so razlogi toliko bolj tehtni, ker vemo, da so ta
                  podjetja v procesu lastninjenja in seveda vsako odlaganje za en mesec naprej
                  pomeni to, da pač ta zakon ne bo imel nobene vrednosti, ali pa bo imel čedalje
                  manjšo vrednost in bi bilo škoda, da se sploh Državni zbor potem s tem ukvarja.
                  Seveda, če bi bil zakon tehnično in vsebinsko dovolj pripravljen, potem bi tudi
                  odbor podprl predlagatelje, da ga Državni zbor obravnava po hitrem postopku. Ker
                  pa rabimo le premislek in temeljito obravnavo pri tem zakonu, predlagam torej v
                  imenu odbora, da vendarle iz teh razlogov, torej novi razlogi, če hočete, govorijo
                  v prid temu, da ta dva zakona obravnavamo. Mislim pa, da je možno poslancem in
                  poslankam dostaviti ustrezno gradivo še pravočasno, da se tudi, poleg odbora, še
                  vse poslanke in poslanci pripravijo na obravnavo. Hvala lepa.</p>
            </sp>
            <sp xml:id="SDZ1-Redna-18-1994-02-21.sp111">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Še kdo želi besedo? Gospod Kopač.</p>
            </sp>
            <sp xml:id="SDZ1-Redna-18-1994-02-21.sp112">
               <speaker>JANEZ KOPAČ:</speaker>
               <p>Hvala za besedo. Samo, glede tega predloga gospoda poslanca Poljšaka sem želel
                  reči to, da ne glede na to, koliko se človek z njim strinja ali se ne strinja, je
                  le treba reči, da po poslovniku dva zakona z isto tematiko ali pa na isto temo ne
                  moreta biti sočasno v obravnavi. Sedaj, ker vladni predlog zakona, ki tako in tako
                  predvideva podržavljanje <stage>(kar sicer mislim da ni dobro, ampak pustimo sedaj
                     vsebino)</stage> je v proceduri, potemtakem ni prostora za kakšnega drugega.
                  Saj je praksa vedno bila taka in mislim, da tudi tokrat ne bi mogla biti drugačna,
                  da bi predsednik Državnega zbora pač o dodelitvi teh zakonov potem obvestil
                  predlagatelja, da po poslovniku ni mogoče uvrstiti njegovega predloga v proceduro.
                  Zato menim, da o tem sploh nima smisla glasovati, ker skratka ne gre. Hvala
                  lepa.</p>
            </sp>
            <sp xml:id="SDZ1-Redna-18-1994-02-21.sp113">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Kar zadeva ta zadnji komentar, to smo sedaj prejeli na mizo. Torej, tu
                  imamo sedaj po vrsti: predlog zakona o inšpekciji dela, to je prvi predlog za
                  razširitev; v primeru, da se to zadevo uvrsti, je istočasno potrebno tudi
                  skrajšati roke za obravnavo samega zakona in vlaganje amandmajev. Torej predlog za
                  uvrstitev na dnevni red zakona o inšpekciji dela s predlogom za skrajšanje rokov
                  za obravnavo in vlaganje amandmajev dajem na glasovanje. Ugotovimo sklepčnost!
                     <stage>(58 prisotnih.)</stage></p>
               <p>Kdo je za? <stage>(28 poslancev.)</stage> Je kdo proti? <stage>(25
                     poslancev.)</stage></p>
               <p>Ugotavljam, da je predlog sprejet na dnevni red.</p>
               <p>Predlog zakona o določanju plač poslovodnih delavcev; isto s predlogom za
                  skrajšanje rokov za obravnavo in vlaganje amandmajev. Predlog zakona o določanju
                  plač poslovodnih delavcev s predlogom za skrajšanje rokov za vložitev, to je
                  30-dnevi rok za vložitev oziroma predložitev poslancem. Še enkrat, da bo bolj
                  natančno. Tako je. Tukaj je samo predlog za uvrstitev na dnevni red predloga
                  zakona o določanju plač poslovodnih delavcev. Ugotovimo sklepčnost! <stage>(58
                     prisotnih.)</stage></p>
               <p>Kdo je za? <stage>(29 poslancev.)</stage> Je kdo proti? <stage>(28
                     poslancev.)</stage></p>
               <p>Ugotavljam, da je predlog sprejet in uvrščen.</p>
               <p>Glede predloga zakona o začasnem državnem upravljanju pravnih oseb, ki prirejajo
                  posebne igre na srečo je tukaj utemeljeno po vsej verjetnosti, da obravnava isto
                  tematiko kot že vloženi zakon. Po poslovniku ga ne moremo uvrstiti na dnevni red.
                  Sicer pa predlagam zboru, da pred odločanjem o razširitvi s tem zakonom dobimo
                  mnenje matičnega delovnega telesa.</p>
               <p>Ta sklep dajem na glasovanje, da preden uvrstimo na dnevni red ta predlog zakona o
                  začasnem državnem upravljanju pravnih oseb, ki prirejajo posebne igre na srečo,
                  dobimo mnenje matičnega delovnega telesa, če gre za isto zadevo. Ugotovimo
                  sklepčnost. Prosim? <stage>(Pripombe iz dvorane.)</stage> Zdaj odločamo o tem, da
                  zahtevamo mnenje matičnega delovnega telesa, če gre za isto stvar. To je o
                  predlogu, da ga uvrstimo na dnevni red. Prosim, tako v poslovniku piše. Predlog za
                  razširitev je, ne vemo kaj narediti, ugovor je, da gre za isto stvar - sam tega ne
                  vem - in zato predlagam, da sprejmemo sklep, da to ugotovi matično delovno telo in
                  le-to bo dalo predlog, ali to uvrstimo ali ne uvrstimo na dnevni red.
                  Proceduralno, v redu. To smo dobili na mizo zdaj. Lahko pa glasujete, če želite,
                  jaz ne bom zdaj zakona bral in ne vem, kaj je notri. Tudi jaz ne vem. Gospod Rejc,
                  proceduralno.</p>
            </sp>
            <sp xml:id="SDZ1-Redna-18-1994-02-21.sp114">
               <speaker>IZIDOR REJC:</speaker>
               <p>Gospod predsednik, gospe in gospodje. Na mizi imate tudi poročilo komisije, to je
                  matičnega delovnega telesa z dne 21.2. Sejo smo imeli 16.2. in v sklepih, ki so na
                  predzadnji in zadnji strani. <stage>(na 4. strani)</stage> je sklep številka 4, ki
                  govori o tem, da je Državni zbor naložil Vladi, da pripravi zakon o podržavljanju.
                  In ker tega ni storila, Vlada, je v sklepu da se vloži zakon o začasnem državnem
                  upravljanju itn. To je sklep matičnega delovnega telesa z dne 16. 2. Hvala.</p>
            </sp>
            <sp xml:id="SDZ1-Redna-18-1994-02-21.sp115">
               <speaker>PREDSEDNIK MIROSLAV MOZETIČ:</speaker>
               <p>To ne rešuje vprašanja oziroma ne daje odgovora na vprašanje, če gre za dva zakona
                  o isti stvari.</p>
            </sp>
            <sp xml:id="SDZ1-Redna-18-1994-02-21.sp116">
               <speaker>IZIDOR REJC:</speaker>
               <p>To rešuje dvoje vprašanj. Eno vprašanje je to, da je matično delovno telo to
                  storilo, drugo pa je, da je ena zadeva začasno upravljanje, drugo je pa
                  lastninjenje. To sta pa dve različni stvari.</p>
            </sp>
            <sp xml:id="SDZ1-Redna-18-1994-02-21.sp117">
               <speaker>PREDSEDNIK MIROSLAV MOZETIČ:</speaker>
               <p>Torej dajem predlog sklepa na glasovanje, da pred odločanjem zahtevamo od
                  matičnega delovnega telesa, da nam poda mnenje, ali gre pri teh dveh zakonih za
                  tisto stvar. Ugotovimo sklepčnost! <stage>(58 prisotnih.)</stage></p>
               <p>Kdo je za? <stage>(21 poslancev.)</stage> Je kdo proti? <stage>(21
                     poslancev.)</stage></p>
               <p>Ugotavljam, da ta predlog ni sprejet.</p>
               <p>Jaz se odločiti ne morem in zato dajem na glasovanje predlog, da se ta zakon
                  uvrsti na dnevni red. Ugotovimo sklepčnost! <stage>(54 prisotnih.)</stage>
                  Obrazložitev glasu. Prosim.</p>
            </sp>
            <sp xml:id="SDZ1-Redna-18-1994-02-21.sp118">
               <speaker>BREDA PEČAN:</speaker>
               <p>Hvala lepa. Gospod predsedujoči, kolegice in kolegi. Glede na to, da je bil
                  postavljen dvom o tem, ali predlagani zakon posega v tematiko zakona, ki je že v
                  obravnavi, bom povedala, da bom glasovala proti uvrstitvi zaradi tega, ker zakon o
                  lastninskem preoblikovanju podjetij v 11. členu že predvideva državno upravljanje
                  teh podjetij. Tako, da mislim, da je tukaj evidentno, da se ta zakon, ki ga
                  predlaga kolega Poljšak, prekriva z zakonom, ki je že v proceduri. Hvala.</p>
            </sp>
            <sp xml:id="SDZ1-Redna-18-1994-02-21.sp119">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo obrazložiti svoj glas? Gospod Rejc.</p>
            </sp>
            <sp xml:id="SDZ1-Redna-18-1994-02-21.sp120">
               <speaker>IZIDOR REJC:</speaker>
               <p>Zakon o lastninskem preoblikovanju podjetij, ki se ukvarjajo s posebnim igram na
                  srečo gre v proceduro, se pravi gre po normalnem postopku. Zakon, ki je predlagan
                  za začasno državno upravljanje, je pa zakon, ki je predlagan za hitri postopek in
                  seveda, ki preprečuje - bom temu rekel - vmestni čas, da se privatizira in
                  opravlja določene stvari,ki niso v skladu z zakonom o lastninskem
                  preoblikovanju.</p>
            </sp>
            <sp xml:id="SDZ1-Redna-18-1994-02-21.sp121">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Potrč.</p>
            </sp>
            <sp xml:id="SDZ1-Redna-18-1994-02-21.sp122">
               <speaker>MIRAN POTRČ:</speaker>
               <p>Prosim in predlagam, da se poslancem vsaj ta zakon vroči, da vsaj naslov vidimo.
                  Ne vem, ali gre za upravljanje vseh, kar sem na hitro tako slišal, kasneje v
                  komentarju gospoda Rejca, da gre samo za posebne igre na srečo. Ne vem. Ne vem
                  niti pravega naslova, vsebine sploh ne vem. Po poslovniku ne bi smeli glasovati,
                  če nimamo vsaj gradiva na mizi. Gospod podpredsednik, prosim, da se da, da ne bi
                  več sitnaril, kakorkoli, je neprijetno, da zavlačujemo z dnevnim redom, ampak ne
                  bi rad o uvrstitvi na dnevni red odločal, če niti naslova zakona ne vidim, kaj
                  šele vsebine. Hvala.</p>
            </sp>
            <sp xml:id="SDZ1-Redna-18-1994-02-21.sp123">
               <speaker>PODPREDSEDNIK MIROSLAV MOZETIČ:</speaker>
               <p>Jaz berem Poslovnik: "Predlogi za razširitev dnevnega reda se lahko sprejmejo
                  le..." Torej sprejema jih Državni zbor, ne predsedujoči. Obrazlagamo glas.</p>
            </sp>
            <sp xml:id="SDZ1-Redna-18-1994-02-21.sp124">
               <speaker>MIRAN POTRČ:</speaker>
               <p>Razumite. Jaz se nič ne jezim na vas, niti nisem zahteval, da mora biti kako
                  drugače. Predlagal sem, da se da poslancem gradivo, doslej smo vedno tako ravnali,
                  in doslej stvari, ki niso bile poslancem dane, nismo dovolili, da se o njih
                  odloča. Doslej. Lahko se pa ravna tudi drugače.</p>
            </sp>
            <sp xml:id="SDZ1-Redna-18-1994-02-21.sp125">
               <speaker>PODPREDSEDNIK MIROSLAV MOZETIČ:</speaker>
               <p>Želi še kdo obrazložiti svoj glas? Gospod Henigman.</p>
            </sp>
            <sp xml:id="SDZ1-Redna-18-1994-02-21.sp126">
               <speaker>BENJAMIN HENIGMAN:</speaker>
               <p>Predsedujoči, hvala za besedo! Verjamem, da ne veste, kot predsedujoči, za kaj pri
                  stvari gre. Dejstvo je, da sedaj poslanci oziroma Komisija za lastninjenje
                  popravljamo napako ali pa nedelo Ministrstva za ekonomske odnose in razvoj, katero
                  ni predlagalo ustrezne variante, s katero bi začasno rešili ...
                      <stage>(Predsedujoči Miroslav Mozetič: Obrazlagamo glas glede uvrstitev na
                     dnevni red.)</stage> Ravno to delam - status igralnic. In zakon pod zaporedno
                  številko 33 v ničemer ne zagotavlja, da bo lastninsko preoblikovanje igralnic
                  potekalo v skladu s sklepi Državnega zbora in amandmaja pri memorandumu. Zato bom
                  glasoval za razširitev in sprejem tega začasnega zakona. Hvala lepa.</p>
            </sp>
            <sp xml:id="SDZ1-Redna-18-1994-02-21.sp127">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Torej, videti je, da je tukaj zadaj neka čudovita novica; očitno
                  bistvena. Prebral sem tudi jaz tukaj, za kaj gre. Čestitam. Očitno so nekateri
                  naši predstavniki bolj uspešni, kot mi ta trenutek. <stage>(Aplavz.)</stage></p>
               <p>Še kdo želi obrazložiti svoj glas, preden dam ta predlog na glasovanje? Gospa
                  Simšičeva.</p>
            </sp>
            <sp xml:id="SDZ1-Redna-18-1994-02-21.sp128">
               <speaker>DANICA SIMŠIČ:</speaker>
               <p>Gospod predsedujoči, v bistvu imam proceduralno vprašanje.</p>
            </sp>
            <sp xml:id="SDZ1-Redna-18-1994-02-21.sp129">
               <speaker>PODPREDSEDNIK MIROSLAV MOZETIČ:</speaker>
               <p>Malo tišine prosim, jaz kljub zvočniku ne slišim.</p>
            </sp>
            <sp xml:id="SDZ1-Redna-18-1994-02-21.sp130">
               <speaker>DANICA SIMŠIČ:</speaker>
               <p>V bistvu imam proceduralno vprašanje. Sprašujem vas, ali ta poslovnik še velja in
                  ali velja tisti odstavek 64. člena, kjer piše, da predlogi za razširitev dnevnega
                  reda se lahko sprejemajo le, če so razlogi zanje nastali po sklicu seje in če je
                  bilo poslancem poslano ali izročeno gradivo, ki je podlaga za uvrstitev zadeve na
                  dnevni red itd., itd. Ne razumem. Tega predloga <stage>(naj bo še tako utemeljen
                     vsebinsko, po mnenju nekaterih)</stage>, glede na proceduro in če spoštujemo
                  poslovnik tega Državnega zbora, ne morete dati na glasovanje. Hvala.</p>
            </sp>
            <sp xml:id="SDZ1-Redna-18-1994-02-21.sp131">
               <speaker>PODPREDSEDNIK MIROSLAV MOZETIČ:</speaker>
               <p>Torej, jaz sam sem nekajkrat ta člen prebral. Vendar ta člen ima še en odstavek,
                  ki pa pravi, to je drugi odstavek, da se "pri določanju dnevnega reda Državni zbor
                  najprej odloča o predlogih, da se posamezne zadeve umaknejo z dnevnega reda, nato
                  o predlogih, da se dnevni red razširi". To je pa napotilo nam poslancem in vsem
                  skupaj, ki tukaj sedimo, da razširitev sprejemamo le v takem primeru. Povedal sem
                  že parkrat, da ti razlogi niso podani. Vendar glasovanje je pač v Državnem zboru.
                  Mi je prav žal. Lahko predlagamo spremembo poslovnika. Morda bi bilo to uspešno
                  oziroma dobro pri dnevnem redu, da bi čim manj časa porabljali. Trenutno je tako.
                  Gospod Omerza, prosim.</p>
            </sp>
            <sp xml:id="SDZ1-Redna-18-1994-02-21.sp132">
               <speaker>MAG. IGOR OMERZA:</speaker>
               <p>Poglejte, proceduralno bi rekel to. Treba je oba skupaj brati, pa boste videli, da
                  se pri določanju dnevnega reda Državni zbor najprej odloča o predlogih, da se
                  posamezne zadeve umaknejo, potem nato predlog, da se dnevni red razširi. Predlogi
                  za razširitev dnevnega reda se lahko sprejmejo le, če so razlogi itd.</p>
            </sp>
            <sp xml:id="SDZ1-Redna-18-1994-02-21.sp133">
               <speaker>PODPREDSEDNIK MIROSLAV MOZETIČ:</speaker>
               <p>Pa kdo jih sprejme? Saj to beremo že četrt ure, morda še več časa.</p>
            </sp>
            <sp xml:id="SDZ1-Redna-18-1994-02-21.sp134">
               <speaker>MAG. IGOR OMERZA:</speaker>
               <p>Ampak le, če nam bodo dostavili izrečeno gradivo.</p>
            </sp>
            <sp xml:id="SDZ1-Redna-18-1994-02-21.sp135">
               <speaker>PODPREDSEDNIK MIROSLAV MOZETIČ:</speaker>
               <p>Govoriš "sprejmemo". Kdo naj jih sprejema? V tem Državnem zboru, po tem
                  poslovniku, vse odločitve sprejema Državni zbor.</p>
               <p>Saj ni treba sprejeti. Saj ne piše. Celo piše, da ne bi smeli; tako posredno
                  naokoli.</p>
               <p>Torej odločali bomo o predlogu za razširitev s predlogom zakona o začasni državni
                  upravi pravnih oseb, ki prirejajo posebne igre na srečo. Ugotovimo sklepčnost!
                     <stage>(67 prisotnih.)</stage></p>
               <p>Kdo je za? <stage>(29 poslancev.)</stage> Je kdo proti? <stage>(35
                     poslancev.)</stage></p>
               <p>Ugotavljam, da predlog ni sprejet.</p>
               <p>Predlog je še, da se uvrsti na dnevni red točka za potrditev mandata poslancem
                     <stage>(namesto poslanca Toplaka)</stage>. Torej tudi o tem ni gradiva
                     <stage>(tako da ne bi veliko debatirali o tem)</stage>. Ugotovimo sklepčnost!
                     <stage>(60 prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(11
                     poslancev.)</stage></p>
               <p>Ugotavljam, da je ta predlog sprejet.</p>
               <p>Še glede skrajšanja rokov. V sklicu 18. seje Državnega zbora so pod točkami 25.,
                  26., 27., 30., 31., 32. in 33. vključeni tudi predlogi zakonov, ki so bili
                  poslancem posredovani v krajšem roku <stage>(od 30 dni)</stage>, kot to določa
                  drugi odstavek 52. člena poslovnika. Z namenom, da bi omogočili obravnavo teh
                  zakonov na tej seji, kolegij predsednika Državnega zbora predlaga, da zbor odloči
                     <stage>(skladno z drugim odstavkom 179. člena poslovnika Državnega
                     zbora)</stage> o skrajšanju 30-dnevnega roka za predložitev gradiva poslancem
                  za naslednje predloge zakonov: predlog zakona RTV Slovenija - druga obravnava,
                  predlog zakona o javnih glasilih - druga obravnava, predlog zakona o investicijah
                  v zdravstvu - druga obravnava, predlog zakona o filmskem skladu Republike
                  Slovenije - druga obravnava, predlog zakona o igrah na srečo - druga obravnava,
                  predlog zakona o lastninskem preoblikovanju podjetij, ki prirejajo igre na srečo -
                  druga obravnava, predlog zakona o organiziranju in financiranju na področju
                  kulture - prva obravnava.</p>
               <p>Zaradi kasnejše predložitve navedenih zakonov poslancem je potrebno odločiti tudi
                  o skrajšanju rokov za vložitev amandmajev k zakonom, razen k predlogu zakona o
                  organizaciji in financiranju na področju kulture, ki ga bo Državni zbor obravnaval
                  v prvi obravnavi.</p>
               <p>Kolegij predsednika predlaga zboru, da skrajša roke za vlaganje amandmajev k
                  navedenim predlogom zakonov, in sicer k predlogu zakona o RTV Slovenije, predlogu
                  zakona o javnih glasilih bi lahko vlagali do 12.2.1994, k predlogu zakona o igrah
                  na srečo in predlogu zakona o lastninskem preoblikovanju podjetij, ki prirejajo
                  igre na srečo do 18.2.1994, amandmaji k predlogu zakona o investicijah v
                  zdravstvu, predlogu zakona o filmskem skladu Republike Slovenije, pa se lahko
                  vlagajo do začetka obravnave na seji Državnega zbora.</p>
               <p>Prehajamo na odločanje o posameznih predlogih.</p>
               <p>Prvič. Na glasovanje dajem predlog za skrajšanje rokov za obravnavo in vlaganje
                  amandmajev k predlogu zakona o RTV Slovenija - druga obravnava. Ugotovimo
                  sklepčnost! <stage>(64 prisotnih.)</stage></p>
               <p>Kdo je za? <stage>(43 poslancev.)</stage> Je kdo proti? <stage>(10
                     poslancev.)</stage></p>
               <p>Ugotavljam, da je predlog za skrajšanje rokov sprejet.</p>
               <p>Na glasovanje dajem predlog za skrajšanje rokov za obravnavo in vlaganje
                  amandmajev k predlogu zakona o javnih glasilih - druga obravnava. Ugotovimo
                  sklepčnost! <stage>(60 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(5
                     poslancev.)</stage></p>
               <p>Ugotavljam, da je tudi ta predlog za skrajšanje rokov sprejet.</p>
               <p>Na glasovanje dajem predlog za skrajšanje rokov za obravnavo in vlaganje
                  amandmajev k predlogu zakona o investicijah v zdravstvu - druga obravnava.
                  Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(31 poslancev.)</stage> Je kdo proti? <stage>(5
                     poslancev.)</stage></p>
               <p>Ugotavljam, da je predlog sprejet.</p>
               <p>Na glasovanje dajem predlog za skrajšanje rokov za obravnavo in vlaganje
                  amandmajev k predlogu Zakona o filmskem skladu Republike Slovenije, druga
                  obravnava. Ugotovimo sklepčnost! <stage>(58 prisotnih.)</stage></p>
               <p>Kdo je za? <stage>(32 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je predlog sprejet.</p>
               <p>V zvezi s predlogom zakona o igrah na srečo, druga obravnava, je potrebno
                  skrajšati tridesetdnevni rok za predložitev gradiva poslancem in rok za vlaganje
                  amandmajev, matično delovno telo pa predlaga, da se predlog zakona vrne iz druge v
                  prvo obravnavo. Zato bomo najprej glasovali o skrajšanju tridesetdnevnega roka,
                  nato pa o vrnitvi v prvo obravnavo in v primeru, če ta predlog ne bo sprejet, še o
                  skrajšanju rokov za vložitev amandmajev.</p>
               <p>Na glasovanje dajem predlog za skrajšanje roka za obravnavo predloga zakona o
                  igrah na srečo. Ugotovimo sklepčnost! <stage>(58 prisotnih.)</stage></p>
               <p>Kdo je za? <stage>(43 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je predlog sprejet.</p>
               <p>Na glasovanje dajem predlog matičnega delovnega telesa za vrnitev predloga zakona
                  v prvo obravnavo.</p>
               <p>Želi besedo poročevalec odbora? <stage>(Ne želi.)</stage> Želi besedo predstavnik
                  Vlade? <stage>(Ne želi.)</stage> Želi besedo predstavnik Sekretariata za
                  zakonodajo in pravne zadeve? <stage>(Ne želi.)</stage> Želijo besedo predstavniki
                  poslanskih skupin? Gospod Janez Podobnik.</p>
            </sp>
            <sp xml:id="SDZ1-Redna-18-1994-02-21.sp136">
               <speaker>JANEZ PODOBNIK:</speaker>
               <p>Hvala lepa za besedo! Poslanska skupina SLS podpira predlog, da se zakon o igrah
                  na srečo vrne v prvo obravnavo. V prvi obravnavi bo Državni zbor sprejel
                  usmeritev, na podlagi katerih bo Vlada pripravila zakonodajo; kot je bilo že prej
                  rečeno, ali dva zakona ali pa zakon, v katerega bo vgradila nekatere poglavitne
                  določbe zakona, ki so ga pripravile tudi invalidske organizacije. Hvala lepa.</p>
            </sp>
            <sp xml:id="SDZ1-Redna-18-1994-02-21.sp137">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Kopač.</p>
            </sp>
            <sp xml:id="SDZ1-Redna-18-1994-02-21.sp138">
               <speaker>JANEZ KOPAČ:</speaker>
               <p>Hvala lepa.  V razpravi o tej temi sem prej razlagal, da se mi zdi zelo
                  neproduktivno ponovno vračati v prvo obravnavo.</p>
               <p>Tega sedaj več ne razumem zato, ker se je ta zakon dopolnjeval, dodeloval,
                  izboljševal od leta 91 dalje <stage>(mislim, da je aprila 91 je prvič prišel v
                     Parlament)</stage> in mislim, da še vedno ni dober - prej sem napovedal kakih
                  deset amandmajev - tako hudo slab pa tudi več ni. Ne razumem tega, da se kar
                  naprej te stvari odlašajo. Enkrat mora tudi ta Parlament sprejeti neke odločitve.
                  Če bodo slabe, bo pač sprejel odgovornost za slabe rešitve, če bodo dobre, pa bo
                  sprejel pohvale in večen spomin na dobra dela. Ampak menim, da je skratka dovolj
                  tega, da se kar naprej ta zakon vrača nazaj v prvo obravnavo. In ne razumem pa, še
                  to moram pa posebej reči, da pa to prihaja ravno iz ust tistih, ki so bili vedno
                  tako zelo žolčni na to, da je to področje tako zelo neurejeno.</p>
               <p>Skratka jaz in poslanska skupina Liberalno demokratske stranke nasprotujemo temu,
                  da se to vrne v prvo obravnavo. Hvala.</p>
            </sp>
            <sp xml:id="SDZ1-Redna-18-1994-02-21.sp139">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Peršak.</p>
            </sp>
            <sp xml:id="SDZ1-Redna-18-1994-02-21.sp140">
               <speaker>ANTON PERŠAK:</speaker>
               <p>V imenu tistih, ki smo še tukaj od poslanske skupine, bi rad povedal, da bomo
                  glasovali za to, da se vrne v prvo obravnavo - in to predvsem iz proceduralnih
                  razlogov, moram povedati. Čeprav je prej gospod Potrč mene kot člana te poslanske
                  skupine nekako apostrofiral, da se v nekem primeru nisem oglasil. Seveda se nisem,
                  ker sem pri dveh prejšnjih primerih ugotovil, da je popolnoma brezpredmetno
                  opozarjati na proceduralne dimenzije ravnanja tega zbora in da je verjetno res
                  utemeljeno vprašanje, ali sploh še uporabljamo poslovnike ali ne.</p>
               <p>No, ampak glede na to, da sem že prej omenil pet točk, v katerih ni bil spoštovan,
                  niso bili spoštovani sklepi in stališča zbora, mislim, da je smiselno, da se vrne
                  v prvo obravnavo. To  je en razlog. Da bo zbor pač enkrat lahko premislil, ali so
                  bili tisti sklepi in stališča takrat ustrezni, in jih bo še enkrat sprejel, ali pa
                  ne. Mislim, da je to le težko samo z amandmaji reševati, ker preprosto gre za cela
                  poglavja, ne gre samo za posamezne člene pri teh, ki jih zadevajo tista stališča
                  in sklepi. To je ena stvar.</p>
               <p>Druga stvar je pa tista, ki jo je - zaradi katere je pač poslanska kolegica
                  Simšičeva predlagala v začetku umik. Tudi o tej stvari bo pač treba, pri tej prvi
                  obravnavi, razmisliti. In to je razlog, zakaj bomo mi podprli to vrnitev.
                  Hvala.</p>
            </sp>
            <sp xml:id="SDZ1-Redna-18-1994-02-21.sp141">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Potrč.</p>
            </sp>
            <sp xml:id="SDZ1-Redna-18-1994-02-21.sp142">
               <speaker>MIRAN POTRČ:</speaker>
               <p>Hvala. V imenu poslanske skupine podpiram predlog, da gre zakon v prvo obravnavo.
                  Razlogov za to je kar nekaj. Jaz jih bom naštel samo na kratko.</p>
               <p>Prvo. So ugotovitve, da zakon po nekaterih točkah ni bil pripravljen v skladu s
                  stališči in sklepi državnega zbora ob prvi obravnavi. Mislim, da to zadeva, kar
                  zadeva našo poslansko skupino, vsaj dvoje vprašanj: prvo je vprašanje
                  neupoštevanja dejstva, da naj postajajo lastniki igralnic tudi občine in
                  turistično gospodarstvo, in drugo dejstvo, da ni bilo v nobenem sklepu Državnega
                  zbora rečeno, da morajo od prve pa v drugo obravnavo biti opravljene tako bistvene
                  spremembe pri lastninjenju in tudi pri kasnejšem lastninskem preoblikovanju in pri
                  vsebini odnosov, pri klasičnih igrah na srečo; razlika je pa kar precej
                  velika.</p>
               <p>In naslednje in zadnje. Jaz sem prepričan, da je teoretično, tako kot so mnenja
                  nekateri, možno o amandmajih odločati. Ampak seveda, možno je, če želimo na hitro
                  sprejeti, ob različnih rešitvah, neproučene odločitve.</p>
               <p>Mislim pa da to ni dobro in zato je po mojem boljše, da se Državni zbor načelno
                  opredeli o nekaj dilemah. Te dileme pa gotovo so: ali delitve zakonodaje na
                  posebne in na klasične igre na srečo ali ne, če se opredelimo za eno ali drugo
                  rešitev je pa še vsebina in pri vsebini je več različnih variant, ki jih kaže
                  razmisliti - predvsem pa razmisliti v sodelovanju z zainteresiranimi
                  organizacijami. To pa samo preko amandmajev in glasovanja ni mogoče. Hvala.</p>
            </sp>
            <sp xml:id="SDZ1-Redna-18-1994-02-21.sp143">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo od poslanskih skupin? <stage>(Nihče.)</stage> Zato
                  dajem na glasovanje predlog za vrnitev predloga zakona o igrah na srečo v prvo
                  obravnavo. Ugotovimo sklepčnost! <stage>(59 prisotnih.)</stage></p>
               <p>Kdo je za? <stage>(24 poslancev.)</stage> Kdo je proti? <stage>(26
                     poslancev.)</stage></p>
               <p>Ugotavljam, da ta predlog ni sprejet in zato moramo sprejeti še predlog sklepa za
                  skrajšanje roka za vlaganje amandmajev. Torej na glasovanje dajem predlog za
                  skrajšanje roka za vlaganje amandmajev. Ugotovimo sklepčnost! <stage>(50
                     prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da je ta predlog sprejet.</p>
               <p>Na glasovanje dajem predlog za skrajšanje rokov za obravnavo in vlaganje
                  amandmajev k predlogu zakona o lastninskem preoblikovanju podjetij, ki prirejajo
                  igre na srečo, druga obravnava. Ugotovimo sklepčnost! <stage>(55
                     prisotnih.)</stage></p>
               <p>Kdo je za? <stage>(22 poslancev.)</stage> Je kdo proti? <stage>(16
                     poslancev.)</stage></p>
               <p>Ugotavljam, da je predlog sprejet.</p>
               <p>Na glasovanje dajem predlog za skrajšanje roka za obravnavo predloga zakona o
                  organiziranju in financiranju na področju kulture, prva obravnava. Ugotovimo
                  sklepčnost! <stage>(53 prisotnih.)</stage></p>
               <p>Kdo je za? <stage>(26 poslancev.)</stage> Je kdo proti? <stage>(5
                     poslancev.)</stage></p>
               <p>Ugotavljam, da je predlog sprejet.</p>
               <p>Kolegij predsednika Državnega zbora predlaga zboru, da skrajša roke za vlaganje
                  amandmajev k predlogu zakona o referendumu in o ljudski iniciativi <stage>(tretja
                     obravnava)</stage>, predlogu zakona o pravniškem državnem izpitu <stage>(tretja
                     obravnava)</stage>, predlogu zakona o sodnem registru <stage>(tretja
                     obravnava)</stage>, predlogu zakona o tehnološko razvojnem skladu Republike
                  Slovenije <stage>(tretja obravnava)</stage>, predlogu zakona o zagotavljanju
                  sredstev za nekatere nujne razvojne programe Republike Slovenije o vzgoji in
                  izobraževanju <stage>(tretja obravnava)</stage> in predlogu zakona o zagotavljanju
                  sredstev za realizacijo temeljnih razvojnih programov obrambnih sil Republike
                  Slovenije v letih 1994 - 2003 <stage>(tretja obravnava)</stage>. In sicer se
                  morebitne amandmaje k navedenim predlogom zakonov lahko vlaga do začetka obravnave
                  na seji Državnega zbora.</p>
               <p>Prehajamo na odločanje o posameznem predlogu. Na glasovanje dajem predlog za
                  skrajšanje roka za vlaganje amandmajev k predlogu zakona o referendumu in o
                  ljudski iniciativi, tretja obravnava. Ugotovimo sklepčnost! <stage>(56
                     prisotnih.)</stage></p>
               <p>Kdo je za? <stage>(42 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je predlog sprejet.</p>
               <p>Na glasovanje dajem predlog za skrajšanje roka za vlaganje amandmajev k predlogu
                  zakona o pravniškem državnem izpitu, tretja obravnava. Ugotovimo sklepčnost!
                     <stage>(52 prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je predlog sprejet.</p>
               <p>Na glasovanje dajem predlog za skrajšanje roka za vlaganje amandmajev k predlogu
                  zakona o sodnem registru, tretja obravnava. Ugotovimo sklepčnost! <stage>( 54
                     prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je predlog sprejet.</p>
               <p>Na glasovanje dajem predlog za skrajšanje roka za vlaganje amandmajev k predlogu
                  zakona o tehnološko-razvojnem skladu Republike Slovenije, tretja obravnava.
                  Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je predlog sprejet.</p>
               <p>Na glasovanje dajem predlog za skrajšanje roka za vlaganje amandmajev k predlogu
                  zakona o zagotavljanju sredstev za nekatere nujne razvojne programe Republike
                  Slovenije o vzgoji in izobraževanju, tretja obravnava. Ugotovimo sklepčnost!
                     <stage>(50 prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je predlog sprejet.</p>
               <p>Na glasovanje dajem predlog za skrajšanje roka za vlaganje amandmajev k predlogu
                  zakona o zagotavljanju sredstev za realizacijo temeljnih razvojnih programov
                  obrambnih sil Republike Slovenije v letih 1994 - 2003, tretja obravnava. Ugotovimo
                  sklepčnost! <stage>(49 prisotnih.)</stage></p>
               <p>Kdo je za? <stage>(33 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je predlog sprejet.</p>
               <p>Prehajamo na obravnavo predloga za združevanje obravnav:Odbor za kulturo, šolstvo
                  in šport predlaga zboru, da združi drugo in tretjo obravnavo predloga zakona o
                  filmskem skladu Republike Slovenije tako, da bo na tej seji obravnaval in glasoval
                  najprej o predlogu zakona v drugi obravnavi, nato zadolžil predlagatelja, da
                  pripravi predlog zakona za tretjo obravnavo, ki ga bo zbor obravnaval v
                  nadaljevanju seje.</p>
               <p>Želi poročevalec besedo? <stage>(Ne želi.)</stage> Želi besedo predlagatelj
                  zakona? <stage>(Ne želi.)</stage> Želi besedo predstavnik Sekretariata za
                  zakonodajo in pravne zadeve? <stage>(Ne.)</stage> Želi besedo predstavnik Vlade?
                     <stage>(Ne.)</stage> Želijo besedo predstavniki poslanskih skupin?
                     <stage>(Ne.)</stage></p>
               <p>Na glasovanje dajem predlog za združitev obravnav. Ugotovimo sklepčnost!
                     <stage>(53 prisotnih.)</stage></p>
               <p>Kdo je za? <stage>(29 poslancev.)</stage> Je kdo proti? <stage>(15
                     poslancev.)</stage></p>
               <p>Ugotavljam, da je predlog sprejet.</p>
               <p>Hitri postopki. Prehajamo na obravnavo o predlogih za hitri postopek.</p>
               <p>Vlada Republike Slovenije je v obravnavo zboru predložila predlog zakona o
                  zagotovitvi sredstev za odpravo posledic suše v kmetijstvu v letu 1993 in predlaga
                  zboru, da ga sprejme po hitrem postopku. Kolegij predsednika in matično delovno
                  telo s predlogom za sprejem navedenega zakona po hitrem postopku soglašata.
                  Ugotovimo sklepčnost! <stage>(54 prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da je predlog sprejet.</p>
               <p>Ker ni več dodatnih predlogov - vsaj tako upam. V zvezi z dnevnim redom, prehajamo
                  na sprejem dnevnega reda.</p>
               <p>V zvezi z dnevnim redom vas želim obvestiti, da bo Zbor pod točko Volitve in
                  imenovanja obravnaval predlog odloka o imenovanju predsednika nadzornega sveta
                  javnega podjetja Slovenske železnice, predlog odloka o imenovanju vršilca
                  dolžnosti direktorja Tehniškega muzeja Slovenije, predlog odloka o razrešitvi
                  namestnice javnega tožilca Temeljnega javnega tožilstva v Ljubljani, predlog
                  odloka o imenovanju člana Sveta banke Slovenije, predlog odloka o razrešitvi
                  sodnika Temeljnega sodišča v Novem mestu.</p>
               <p>Pod to točko bo zbor na podlagi obvestila Preiskovalne komisije obravnaval tudi
                  predlog za razrešitev člana Preiskovalne komisije o domnevnem škodljivem,
                  nedopustnem in nezakonitem ter neustavnem delovanju in poslovanju Izvršnega sveta
                  Skupščine Mesta Ljubljane, Izvršnih svetov skupščin občin Postojna, Trbovlje in
                  Izola ter vseh tistih Izvršnih svetov Skupščin občin, pri katerih delovanju so
                  bile s strani Službe družbenega knjigovodstva ali drugih pristojnih državnih
                  organov ugotovljene nepravilnosti, nezakonitosti ter o sumu zlorabe pooblastil
                  nekaterih javnih funkcionarjev in drugih tovrstnih nepravilnosti. Zbor bo
                  obravnaval tudi zadeve, ki jih bo Komisija za volitve, imenovanja in
                  administrativne zadeve ter Mandatno imunitetna komisija predložila med sejo.</p>
               <p>Gospod Janez Podobnik, prosim.</p>
            </sp>
            <sp xml:id="SDZ1-Redna-18-1994-02-21.sp144">
               <speaker>JANEZ PODOBNIK:</speaker>
               <p>Hvala za besedo. Ko ste omenjali, katere točke bo Državni zbor imel pod točko
                  Imenovanja in volitve, bi rad poudaril, da je bilo omenjeno, da bo Državni zbor
                  razpravljal o nadomestnem članu za to preiskovalno komisijo, ki ima tako zelo
                  dolgo ime, torej glede nepravilnosti v nekaterih izvršnih svetih, bi rad povedal
                  to, da o tem predlogu še ni razpravljal KVIAZ. Rad bi povedal tudi to, da je
                  predsednik komisije, gospod Anderlič, že pozval poslansko skupino Slovenske
                  ljudske stranke, da - mislim, da do 22. - imenuje oziroma predlaga novega člana te
                  komisije <stage>(gre za eno od določb v zakonu o parlamentarni preiskovalni
                     komisiji)</stage>. Po mnenju - mislim, da za predsednika te komisije, torej za
                  nekatere gospod Pregelj ne bi mogel biti član te komisije. V poslanski skupini
                  Slovenske ljudske stranke smo to problematiko preštudirali tudi strokovno in naša
                  ocena je, da stvari niso jasne in smo zato v odgovoru na ta dopis predsedniku
                  komisije za volitve in imenovanja napisali, da predlagamo, da naša pravna služba
                  preveri, kakšen je status tistega, ki ovadi v nekem procesu. Zato menimo, da to ni
                  razlog, da je s tem avtomatsko poslanec izključen iz možnosti, da je v
                  preiskovalni komisiji.</p>
               <p>Predlagal bi - do sedaj je bila vedno praksa, da smo o takih stvareh najprej
                  razpravljali v delovnem telesu torej na KVIAZ-u; in potem na podlagi sklepa
                  KVIAZ-a, pa se to uvrsti na dnevni red.</p>
               <p>Spominjam se primera, ko smo zamenjevali enega od predsednikov delovnega telesa v
                  tem Državnem zboru, je o tem KVIAZ, ali bo sploh šlo v proceduro, vsaj petkrat
                  razpravljal. Tokrat pa se je to zgodilo z neko hitrostjo, ki nam resnično ni všeč.
                  Zato predlagam, da se upošteva procedura, ki je bila do sedaj. Hvala lepa.</p>
            </sp>
            <sp xml:id="SDZ1-Redna-18-1994-02-21.sp145">
               <speaker>PODPREDSEDNIK MIROSLAV MOZETIČ:</speaker>
               <p>Torej, noben predlog ne bo obravnavan tukaj, če ne bosta KVIAZ in tudi Mandatno
                  imunitetna komisija za primer, ko tudi ni materialov, prej predložila
                  predloga.</p>
               <p>Tako predlagam za današnjo sejo dnevni red, kot ste ga prejeli s sklicem in s
                  sprejetimi spremembami in mi dovolite, da ga ne berem.</p>
               <p>Ob tem tudi predlagam, da, glede na vsebino predlogov zakona o RTV Slovenije in
                  javnih glasilih, zamenjamo vrstni red obravnave navedenih zakonov in najprej
                  obravnavamo predlog zakona o javnih glasilih in nato predlog zakona o RTV
                  Slovenija.</p>
               <p>Na glasovanje dajem predlog dnevnega reda v celoti. Ugotovimo sklepčnost!
                     <stage>(55 prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(7
                     poslancev.)</stage></p>
               <p>Ugotavljam, da je predlog dnevnega reda sprejet.</p>
               <p>Še obvestila. Na tej seji bomo nekaj predlogov zakonov sprejemali po hitrem
                  postopku. Prav tako je zbor sklenil, da je k nekaterim predlogom zakonov možno
                  vlagati amandmaje do začetka obravnave. Poslanke in poslance prosim, da morebitne
                  amandmaje čimprej pisno vložijo pri sekretarki Državnega zbora oziroma da imajo
                  pri ustni predstavitvi amandmaja pripravljen že pisni tekst, ki ga predložijo
                  predsedujočemu, da ne bi prihajalo do morebitnih prekinitev pred glasovanjem
                  zaradi priprave pisnega teksta amandmaja. Za pomoč pri oblikovanju amandmajev se
                  obrnite na dežurno službo Zbora v sobi 128.</p>
               <p>Poslanke in poslance tudi prosim, da v skladu s 67. členom poslovnika vložijo
                  pisne prijave pri sekretarki zbora pred pričetkom razprave, in sicer samo za
                  predloge zakonov, ki se obravnavajo v prvi in tretji obravnavi; kar pa ni potrebno
                  za razpravo pri predlogih zakonov v drugi obravnavi in po hitrem postopku. S tem v
                  zvezi poslanke in poslance obveščam, da bom izrabil možnost, ki mi jo daje drugi
                  odstavek 67. člena Poslovnika, in bom omejil razpravo poslancev, ki se niso prej
                  pisno prijavili, na 5 minut. Dodatne prijavnice dobite v dvorani pri referentki
                  zbora.</p>
               <p>Točko Vprašanja in pobude poslancev bomo obravnavali v sredo, 23. februarja, od
                  10.00 do 12.00 ure. Na klop vam bo tekom seje razdeljen pregled vprašanj in pobud
                   poslank in poslancev, ki so bile podane na prejšnjih sejah in pregled že danih
                  odgovorov oziroma stališč Vlade in ministrstev, ki se objavljajo tudi v
                  Poročevalcu.</p>
               <p>Tekom seje vam bo na klop razdeljen tudi pregled sklepov Državnega zbora, ki niso
                  bili realizirani, postavljeni rok pa je že potekel.</p>
               <p>V skladu z določbami Poslovnika bo zbor odločal o vsaki točki sproti, razen če ne
                  bo drugače dogovorjeno. S tem v zvezi vas opozarjam, da mora biti zbor sklepčen ne
                  samo ob glasovanju, ampak tudi med razpravo.</p>
               <p>Odmor bomo imeli vsak dan zasedanja predvidoma od 14.00 do 16.00 ure. S sklicem
                  ste bili obveščeni, da bo zbor delal od ponedeljka do srede, 23. februarja, in od
                  naslednjega ponedeljka, 28. februarja, do predvidoma srede, 2. marca 1994.</p>
               <p>S tem smo dnevni red sprejeli, dopoldanski del zaključili, nadaljujemo ob 16.00
                  uri.</p>
            </sp>
            <stage type="time">(Seja je bila prekinjena ob 14.09 uri in se je nadaljevala ob 16.12
               uri.)</stage>
            <sp xml:id="SDZ1-Redna-18-1994-02-21.sp146">
               <speaker>PODPREDSEDNIK VLADIMIR TOPLER:</speaker>
               <p>Spoštovane kolegice, spoštovani kolegi, lepo pozdravljeni! Nadaljujemo popoldanski
                  del seje. Prosim, da v dvorani najprej ugotovimo prisotnost. Za popoldanski del se
                  je opravičil tudi gospod Igor Bavčar. Ugotovimo sklepčnost! <stage>(63 prisotnih
                     poslank in poslancev.)</stage> Zbor je sklepčen in lahko nadaljujemo z
                  delom.</p>
               <p>Prehajamo na <title>1. TOČKO DNEVNEGA REDA</title>, to je <title>NA OBRAVNAVO
                     PREDLOGA AKTA O NASLEDSTVU MEDNARODNIH POGODB, SKLENJENIH V ZVEZI Z SPLOŠNIM
                     SPORAZUMOM O CARINAH IN TRGOVINI</title>.</p>
               <p>Predlog akta je v obravnavo Državnemu zboru predložila Vlada Republike Slovenije.
                  Želi besedo predstavnik Vlade? <stage>(Ne želi.)</stage></p>
               <p>Predlog akta je obravnaval Odbor za mednarodne odnose kot matično delovno telo.
                  Prosim poročevalca, da poda mnenje. <stage>(Ne želi.)</stage></p>
               <p>Želi besedo predstavnik sekretariata? <stage>(Ne želi.)</stage></p>
               <p>Želijo besedo predstavniki poslanskih skupin? <stage>(Ne.)</stage>  Besedo dajem
                  poslankam in poslancem. Ker ne želi nihče besede, zaključujem splošno obravnavo in
                  prehajamo na drugo obravnavo, na obravnavo in odločanje o posameznih točkah.</p>
               <p>Predlagam, da najprej sprejmemo sklep, da glasujemo o vseh točkah skupaj.
                  Ugotovimo sklepčnost! <stage>(60 prisotnih.)</stage></p>
               <p>Kdo je za? <stage>(54 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je sklep sprejet.</p>
               <p>K točkam nimamo nobenega amandmaja in zato dajem vse točke skupaj na glasovanje.
                  Ugotovimo sklepčnost! <stage>(57 prisotnih.)</stage></p>
               <p>Kdo je za? <stage>(53 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da so vse točke sprejete.</p>
               <p>Glasovati moramo še o naslovu akta. In dajem naslov akta na glasovanje. Ugotovimo
                  sklepčnost! <stage>(57 prisotnih.)</stage></p>
               <p>Kdo je za? <stage>(50 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je naslov sprejet.</p>
               <p>Prehajamo na tretjo obravnavo in dajem akt v celoti  na glasovanje. Ugotovimo
                  sklepčnost! <stage>(62 prisotnih.)</stage></p>
               <p>Kdo je za? <stage>(56 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je akt v celoti sprejet. S tem zaključujem 1. točko dnevnega
                  reda.</p>
               <p>Prehajamo na <title>2. TOČKO DNEVNEGA REDA</title>, to je <title>NA PREDLOG AKTA O
                     NASLEDSTVU SPORAZUMOV NEKDANJE JUGOSLAVIJE Z NEKDANJO ČEŠKO IN SLOVAŠKO
                     FEDERATIVNO REPUBLIKO, KI NAJ VELJAJO MED REPUBLIKO SLOVENIJO IN REPUBLIKO
                     SLOVAŠKO.</title>
               </p>
               <p>Predlog akta je v obravnavo zboru predložila Vlada Republike Slovenije.</p>
               <p>Želi predstavnik Vlade besedo? <stage>(Ne želi.)</stage> Predlog akta je
                  obravnaval Odbor za mednarodne odnose kot matično delovno telo.</p>
               <p>Želi besedo poročevalec? <stage>(Ne želi.)</stage> Želi besedo predstavnik
                  sekretariata?</p>
               <p>Želijo besedo predstavniki poslanskih skupin? <stage>(Ne.)</stage> Besedo dajem
                  poslankam in poslancem. Gospod Pahor se je javil že preje pismeno. Prosim,
                  izvolite.</p>
            </sp>
            <sp xml:id="SDZ1-Redna-18-1994-02-21.sp147">
               <speaker>BORUT PAHOR:</speaker>
               <p>Gospod predsednik, gospe in gospodje. Predlog akta podpiram. Nisem se zato javil k
                  dveminutni razpravi. Glede na dejstvo, da poslanci še vedno nismo dobili sicer
                  obljubljene zunanjepolitične strategije verjetno med nami ne sme biti zamere, če
                  tudi tako priložnost izkoristimo za to, da res hipno, v dveh minutah, opozorimo na
                  problem, ki pa je v zvezi z odnosi Slovenije z drugimi državami.</p>
               <p>Republika Slovaška je ena od štirih članic Višegrajske skupine. Slovenija s t.im.
                  Višegrajsko skupino nima formaliziranih odnosov, jih tudi ne more imeti, ker sama
                  Višegrajska skupina ni politično formalizirana, ima le t.im Krakovski sporazum o
                  CEFTI. Kljub temu pa se mi zdi bistveno, da se v današnji razpravi pod to točko
                  dnevnega reda izrazi potreba po tem, da slovenska diplomacija bistveno bolj
                  afirmira formulo 4 plus 1. Gre pravzaprav za zahteven političen projekt, ker niti
                  z deklaracijo niti kako drugače ni moč pristopiti k Višegrajski skupini. V tem
                  smislu je sicer dejansko pomembnejše, da se de facto podpiše sporazume o coni
                  svobodne trgovine z vsemi štirimi članicami, vendar pa se mi zdi potrebno, da se
                  Slovenija s formulo 4 plus 1 v širšem identitetnem smislu poveže s to grupacijo
                  bolj, kot ji to uspeva doslej.</p>
               <p>Zato se mi zdi koristno, in s tem zaključujem to kratko intervencijo, če bi
                  slovenska diplomacija še pred srečanjem predsednika Kučana v Pragi - tja odhaja na
                  povabilo češkega predsednika Havla - pospešeno poiskala način za afirmacijo tega
                  sodelovanja, skratka za to, da se politično nadgradi naše sodelovanje s temi
                  štirimi članicami Višegrajske skupine.</p>
               <p>K diskusiji sem se oglasil danes, ker ne verjamem, da bomo na naslednji seji
                  obravnavali zunanje politično strategijo, niti nisem optimist, da jo bomo še pred
                  poletjem. Zdi pa se mi potrebno, da se ta diplomatska ofenziva opravi sedaj. Sedaj
                  je čas, sedaj je sadež zrel in zato se mi zdi pomembno, da minister Peterle
                  poskuša bolj domiselno, z več domišljije iskati kontakte s to za Slovenijo
                  pomembno grupacijo držav.</p>
            </sp>
            <sp xml:id="SDZ1-Redna-18-1994-02-21.sp148">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo od poslancev razpravljati? <stage>(Ne.)</stage>
                  Zaključujem splošno razpravo in prehajamo na drugo obravnavo, kjer bomo
                  obravnavali posamezne točke in dajem najprej proceduralni sklep, da glasujemo o
                  vseh točkah skupaj, na glasovanje; nimamo pa vloženega nobenega amandmaja.
                   Ugotovimo sklepčnost! <stage>(60 prisotnih.)</stage></p>
               <p>Kdo je za? <stage>(56 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je sklep sprejet in zato dajem vse točke akta na glasovanje.
                  Ugotovimo sklepčnost! <stage>(56 prisotnih.)</stage></p>
               <p>Kdo je za? <stage>(52 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da so točke sprejete.</p>
               <p>In dajem na glasovanje naslov akta. Ugotovimo sklepčnost! <stage>(57
                     prisotnih.)</stage></p>
               <p>Kdo je za? <stage>(50 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je naslov sprejet.</p>
               <p>Prehajamo na tretjo obravnavo in dajem akt v celoti na glasovanje. Ugotovimo
                  sklepčnost! <stage>(57 prisotnih.)</stage></p>
               <p>Kdo je za? <stage>(51 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je akt v celoti sprejet.</p>
               <p>Sprašujem gospoda Pahorja: ali ste vi prej želeli vložiti kakšen sklep iz
                  razprave, da zavežemo Vlado o tem? <stage>(Ne.)</stage></p>
               <p>S tem zaključujem to točko dnevnega reda.</p>
               <p>Prehajamo na <title>3. TOČKO DNEVNEGA REDA</title>, to je <title>PREDLOG ZAKONA O
                     ZAGOTOVITVI SREDSTEV ZA ODPRAVO POSLEDIC SUŠE V KMETIJSTVU V LETU
                  1993</title>.</p>
               <p>Zakon bomo obravnavali po hitrem postopku. Predlog zakona je v obravnavo zboru
                  predložila Vlada Republike Slovenije.</p>
               <p>Želi besedo predstavnik Vlade? <stage>(Ne želi.)</stage></p>
               <p>Predlog zakona je obravnaval Odbor za kmetijstvo in gozdarstvo, kot matično
                  delovno telo. Prosim poročevalca, da poda mnenje. Gospod Protner, izvolite.</p>
            </sp>
            <sp xml:id="SDZ1-Redna-18-1994-02-21.sp149">
               <speaker>MAG. JOŽE PROTNER:</speaker>
               <p>En lep dober dan želim vsem. Spomnimo se ob tem najprej, da je Državni zbor na 12.
                  seji, lani 29. oktobra, obravnaval informacijo Vlade Republike Slovenije o
                  posledicah suše v letu 1993 v kmetijstvu in gozdarstvu in da je takrat ob
                  obravnavi te informacije obravnaval tudi ukrepe, ki jih je predlagala in sprejela
                  Vlada. V zvezi s tem je sam Državni zbor sprejel posamezne sklepe in za odpravo
                  oziroma ublažitev teh posledic suše je že Državni zbor sprejel v lanskem letu
                  zakon o uporabi sredstev solidarnosti za sanacijo škode po suši v letu 1993. Za
                  letošnje leto Vlada, v skladu z ukrepi, kot jih je sama predvidela in v skladu s
                  sklepi našega Državnega zbora, daje v obravnavo in sprejem ta zakon.</p>
               <p>Odbor je zakon obravnaval, ga podprl in podprl tudi hiter postopek. Odbor je
                  oblikoval amandma - in ga sprejel - <stage>(to je k 4. členu; vsebino amandmaja
                     ste dobili)</stage>, da imenuje državno komisijo za uporabo dodeljenih sredstev
                  Ministrstvo za kmetijstvo. S tem celoten zakon <stage>(nekako skladno 3. in 4.
                     člen tega zakona)</stage> bi rekel, postaja skladen.  Zato predlagam, da
                  obravnavamo ta amandma in da ga podprete.</p>
               <p>Drugo. Po razpravi je odbor sprejel še dva sklepa; oba se nanašata na ugotovitve z
                  izvajanja odprave posledic suše v letu 1993. In sicer prvi ta dodaten sklep, ki ga
                  odbor predlaga v sprejetje Državnemu zboru pravi, da Državni zbor Republike
                  Slovenije nalaga Vladi Republike Slovenije, da preuči dosedanjo metodologijo
                  cenitev škode od elementarnih nesreč in predlaga bodoče nove ustrezne rešitve pri
                  ocenjevanju.</p>
               <p>In še en sklep - to se pravi, prvi se nanaša na preučitev metodologije, drugi pa -
                  da Državni zbor Republike Slovenije nalaga Vladi Republike Slovenije, da pripravi
                  oceno izvajanja dosedanjih ukrepov in na osnovni ugotovljenih pomanjkljivosti prav
                  tako izdela nove rešitve. Seveda to pomeni za bodoče, ne za to sušo v letu 93.
                  Hvala.</p>
            </sp>
            <sp xml:id="SDZ1-Redna-18-1994-02-21.sp150">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Protnerju. Želi besedo predstavnik sekretariata? <stage>(Ne
                     želi.)</stage></p>
               <p>Besedo dajem predstavnikom poslanskih skupin. Kdo želi besedo?
                     <stage>(Nihče.)</stage> Besedo dajem poslankam in poslancem v splošni razpravi.
                  Nihče ne želi razpravljati, zato razpravo zaključujem.</p>
               <p>Prehajamo na drugo obravnavo. Predlagam, da sprejmemo proceduralni sklep, da
                  razpravljamo o tistih členih h katerim niso bili vloženi amandmaji, skupaj in tudi
                  skupaj o njih glasujemo. Ugotovimo sklepčnost! <stage>(66 prisotnih.)</stage></p>
               <p>Kdo je za? <stage>(53 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je sklep sprejet.</p>
               <p>Prehajamo na amandma k 4. členu.  Amandma se glasi: Besedilo člena se spremeni
                  tako, da se glasi: "Namensko uporabo dodeljenih sredstev preverja državna
                  komisija, ki jo imenuje Ministrstvo za kmetijstvo in gozdarstvo v soglasju z
                  Ministrstvom za okolje in prostor".</p>
               <p>Želi kdo o tem amandmaju, ki spreminja 4. člen, razpravljati?
                  <stage>(Ne.)</stage></p>
               <p>Dajem ta amandma na glasovanje? Ugotovimo sklepčnost! <stage>(67
                     prisotnih.)</stage></p>
               <p>Kdo je za? <stage>(65 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo 4. člen nadomestili z novim 4. členom.</p>
               <p>Dajem vse ostale člene na glasovanje.</p>
               <p>Želi kdo razpravljati? <stage>(Ne.)</stage> Ugotovimo sklepčnost! <stage>(60
                     prisotnih.)</stage></p>
               <p>Kdo je za? <stage>(59 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da so ostali členi sprejeti.</p>
               <p>Na glasovanje dajem naslov zakona. Želi kdo besedo? <stage>(Ne.)</stage> Ugotovimo
                  sklepčnost! <stage>(63 prisotnih.)</stage></p>
               <p>Kdo je za? <stage>(61 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je naslov zakona sprejet.</p>
               <p>Prehajamo na tretjo obravnavo in dajem zakon v celoti na glasovanje. Želi še kdo k
                  4. členu, ki ga lahko v tretji obravnavi spremenimo, vložiti amandma?
                     <stage>(Ne.)</stage> Dajem zakon v celoti na glasovanje. Ugotovimo sklepčnost!
                     <stage>(61 prisotnih.)</stage></p>
               <p>Kdo je za? <stage>(49 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da je zakon sprejet.</p>
               <p>Imamo pa še dva sklepa, ki ju predlaga odbor: "Državni zbor Republike Slovenije
                  nalaga Vladi Republike Slovenije, da prouči dosedanjo metodologijo za cenitev
                  škode od elementarnih nesreč in predlaga bodoče nove rešitve pri ocenjevanju in
                  odpravljanju posledic naravnih nesreč v Republiki Sloveniji".</p>
               <p>Želi kdo o tem sklepu razpravljati? <stage>(Ne.)</stage> Dajem takšen predlog
                  sklepa na glasovanje. Ugotovimo sklepčnost! <stage>(58 prisotnih.)</stage></p>
               <p>Kdo je za? <stage>(48 poslancev.)</stage> Je kdo proti? <stage>(4
                     poslanci.)</stage></p>
               <p>Ugotavljam, da je sklep sprejet.</p>
               <p>Imamo še en sklep odbora: "Državni zbor Republike Slovenije nalaga Vladi Republike
                  Slovenije, da pripravi oceno izvajanja dosedanjih ukrepov in na osnovi
                  ugotovljenih pomanjkljivosti izdela nove rešitve in upošteva tudi bodočo lokalno
                  samoupravo in državno upravo".</p>
               <p>Želi kdo besedo? <stage>(Ne.)</stage> Ugotovimo sklepčnost! <stage>(64
                     prisotnih.)</stage></p>
               <p>Kdo je za? <stage>(57 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je sklep sprejet. S tem zaključujem 3. točko dnevnega reda.</p>
               <p>Prehajamo na <title>5. TOČKO DNEVNEGA REDA - PREDLOG ZAKONA O REFERENDUMU IN O
                     LJUDSKI INICIATIVI</title>.</p>
               <p>Predlog zakona je za tretjo obravnavo pripravil Sekretariat za zakonodajo in
                  pravne zadeve.</p>
               <p>Želi besedo predstavnik sekretariata? <stage>(Ne želi.)</stage> Predlog zakona je
                  obravnaval Odbor za notranjo politiko in pravosodje kot matično delovno telo. Želi
                  poročevalec odbora besedo? Prosim gospod Pukl.</p>
            </sp>
            <sp xml:id="SDZ1-Redna-18-1994-02-21.sp151">
               <speaker>VITODRAG PUKL:</speaker>
               <p>Spoštovani predsedujoči, spoštovani zbor! Za tretje branje je odbor ugotovil, da
                  so bili upoštevani vsi amandmaji, kolikor je bilo danih, in da je prišlo samo do
                  redakcijske spremembe 53. člena zakona, in sicer, da se je beseda "primerni"
                  nadomestila z besedo s "smiselni", kar je samo bolj precizno izražanje. Zato
                  predlagamo, da zakon sprejmemo v celoti. Hvala.</p>
            </sp>
            <sp xml:id="SDZ1-Redna-18-1994-02-21.sp152">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Puklu. Želi besedo predstavnik Vlade? <stage>(Ne želi.)</stage>
                  Želijo besedo predstavniki poslanskih skupin? Prosim, gospod Poljšak, predstavnik
                  Samostojne poslanske skupine.</p>
            </sp>
            <sp xml:id="SDZ1-Redna-18-1994-02-21.sp153">
               <speaker>MARIJAN POLJŠAK:</speaker>
               <p>V drugi obravnavi je bil zakon ravno tak kot je sedaj v tretji obravnavi. V drugi
                  obravnavi je šel skozi oziroma je bil izglasovan, da gre naprej; upam, da v tretji
                  ne bo!</p>
               <p>Poglejmo 15. člen. Ta zakon, takšen kot je, je slepilo demokraciji. Če eno
                  referendumsko vprašanje ne... Poglejmo našo preteklost in kdaj je bil največji
                  občutek demokracije v Sloveniji med ljudstvom? Tedaj, ko je bil plebiscit. Kaj je
                  bilo tisto? Ali je bilo v skladu z jugoslovansko ustavo? <stage>(Ne.)</stage> Ko
                  je bila osvobodilna vojna. Ali je bilo to v skladu z jugoslovansko ustavo?
                     <stage>(Ne.)</stage> Bila pa je ljudska volja. Koliko je vredna  ljudska volja?
                  Zakaj obstajajo omejitve? Za omejevanje demokracije.</p>
               <p>V 15. členu - pa sem že zadnjič opozarjal, še enkrat opozorim - vsak, ki glasuje,
                  mora vedeti za kaj glasuje. Tam natančno piše: "če Državni zbor meni, da
                  referendumsko vprašanje ni jasno izraženo, ga zavrne" tolikokrat kolikor hoče. To
                  se pravi, Državni zbor meni, teh 46 poslancev; lahko tudi več kot s 46; v tem
                  primeru se ne izvrši tisto, kar piše v ustavi. Jaz nisem ustavobranitelj -
                  marsikateri uporabljate ustavo tako ali drugače - sem pa za demokracijo. Sklicujem
                  se na 90. člen oziroma na drugi odstavek 90. člena zaradi demokracije. Tam piše
                  "Državni zbor mora razpisati referendum, če to zahteva najmanj 1/3 poslancev,
                  Državni svet ali 40 tisoč volivcev." - Ne bo se to zgodilo, ker bo 46 poslancev
                  izglasovalo; po 15. členu bo izglasovalo, da referendumsko vprašanje ni jasno
                  izraženo in konec! Ne branim ustave. Branim demokracijo tukaj.</p>
               <p>Druga zadeva je 16. člen. Isto! Državni zbor bo s 46 poslanci ali več ugotovil, da
                  je neko vprašanje sumljivo v smislu ustave - In bo zahteval, da o tem odloči
                  Ustavno sodišče. Ustavno sodišče <stage>(vsaj zato, da si siguren, rajši odločiš
                     ja; boljše je, če dobiš nazaj, in bo)</stage> odločilo, da je zadeva ustavno
                  sumljiva in stvar ne bo šla na referendum. Naj eden pride sem in naj pove, kakšni
                  referendumi bodo v Sloveniji potem? Referendumi za metanje peska v oči. Referendum
                  o reviziji o podeljenem državljanstvu, ta se že  - ne vem, naj nekdo pride sem gor
                  dokazati, da se bo ta referendum lahko zgodil. Kakšne boste - za jedrsko
                  elektrarno? Potem bodo ljudje videli referendum in bodo videli, za kaj bodo
                  referendumi. Zato da bi metali ljudem pesek v oči, da bodo mislili da obstaja
                  demokracija oziroma da bi na koncu mogoče zasovražili demokracijo. Hvala.</p>
            </sp>
            <sp xml:id="SDZ1-Redna-18-1994-02-21.sp154">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo kot predstavnik poslanske skupine besedo? Prosim gospod
                  Zagožen kot predstavnik Slovenske ljudske stranke.</p>
            </sp>
            <sp xml:id="SDZ1-Redna-18-1994-02-21.sp155">
               <speaker>DR. FRANC ZAGOŽEN:</speaker>
               <p>Spoštovani zbor! Tudi poslanska skupina Slovenske ljudske stranke bo glasovala
                  proti sprejemu tega zakona, čeprav vemo, da je zelo potreben in to prav zaradi 15.
                  člena, za katerega mislimo, da je v nasprotju z ustavo. Drugače se, kot moj
                  predgovornik, strinjam s tem, da ni mogoč niti o protiustavnem predlogu. Ampak 15.
                  člen ne govori ničesar o tem. 15. člen dejansko omogoča večini, da prepreči vsak
                  referendum, ki ga pa po ustavi lahko zahteva tretjina poslancev.</p>
               <p>Nezadovoljni smo tudi, ker ni bil spremenjen 10. člen, ki izključuje možnost, tudi
                  naknadnega referenduma o zakonih, ki se sprejemajo po hitrem postopku, kadar to
                  zahtevajo izredne potrebe države. Jasno je, da v tem primeru ne more biti
                  predhodnega referenduma, če gre za hitri postopek, mogoč bi bil pa seveda naknadni
                  - in ustava ga v vsakem primeru dovoljuje - ta zakon ga izključuje. Predvsem pa
                  zaradi 15. člena.</p>
               <p>Upam, da zakon ne bo izglasovan in da bomo prišli do boljšega. Hvala.</p>
            </sp>
            <sp xml:id="SDZ1-Redna-18-1994-02-21.sp156">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo kot predstavnik poslanske skupine besedo? Besedo dajem
                  poslankam in poslancem. Kdo želi razpravljati? Gospod Pregelj, izvolite.</p>
            </sp>
            <sp xml:id="SDZ1-Redna-18-1994-02-21.sp157">
               <speaker>ŽARKO PREGELJ:</speaker>
               <p>Spoštovani! Od začetka bi opozoril na proceduralno nejasnost. Sekretariat nas je
                  opozoril v obrazložitvi, da je v 53. členu vnesel spremembo, tako da je besedo
                  "primerni" zamenjal z besedo "smiselni". Kot jaz razumem poslovnik v zvezi s
                  tretjo obravnavo, menim, da je to treba narediti z amandmajem. Šele po opravljeni
                  tretji obravnavi lahko sekretariat uporabi ta postopek, ki ga je uporabil po drugi
                  obravnavi.</p>
               <p>Kar se tiče pa vsebinskega strinjanja z zakonom, moram izraziti, da se, tako kot
                  moja dva predhodnika, tudi jaz ne strinjam z nekaterimi temeljnimi odločitvami v
                  tem zakonu. Predvsem me moti, da se omejuje možnost referenduma. Referendum je v
                  ustavi opredeljen kot instrument, s katerim ljudstvo neposredno izraža svojo
                  voljo. To je eden od bistvenih elementov demokracije in hkrati tudi garant za
                  njeno nadaljnje delovanje. Zato je kakršnokoli omejevanje, kar se izraža na primer
                  v 10. členu, ko se za določene zakone, ki se sprejemajo po hitrem postopku, ne
                  predvidi možnost razpisa referenduma - in to jasno ne predhodnega ampak
                  naknadnega; naknadni bi vsekakor moral biti tudi pri teh zakonih, ki so sprejeti
                  po hitrem postopku. Ravno tako pri zakonih, od katerih je odvisno reševanje
                  državnega proračuna, ravno tako tudi o tistih zakonih, ki se sicer sprejemajo za
                  izvrševanje mednarodnih pogodb, toda vemo, da naknadno ima ljudstvo lahko vedno
                  prav. Če bi ta temeljni pogoj vsake demokracije sprejeli, potem bi referendum pač
                  bil instrument neposrednega izražanja ljudske volje, sicer pa ne bo.</p>
               <p>Jasno je, da nas tak zakon ne more zadovoljiti. Mi ga sicer potrebujemo; vemo da
                  bodo referendumi prej ali slej prišli tudi v tej državi na plan. Skoraj vse, ali
                  pa večji del zahodnih demokratičnih držav uporablja ta instrument. In ravno s
                  pomočjo referendumov so se določene razmere, toge razmere, lahko bi rekli tudi
                  razmere, ki jih je obvladovala korukcija, začele tudi v teh državah spreminjati -
                  jasno je, da je za to potreben določen čas in najbolj primeren instrument je pa
                  referendum. Tak zakon, ki bo pa dajal Državnemu zboru, da bo odločal o razpisu
                  referenduma tudi takrat, kadar za to ni upravičen, vsekakor ni v skladu z ustavo
                  in verjetno se bo moralo o tem izreči tudi Ustavno sodišče. Hvala lepa.</p>
            </sp>
            <sp xml:id="SDZ1-Redna-18-1994-02-21.sp158">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Preglju. Jaz bi rad povedal, da je bila besedica "primerno"
                  nadomeščena z besedo "smiselni" glede na amandma, ki je bil v Državnem zboru k 53.
                  členu sprejet; to piše tudi v obrazložitvi.</p>
               <p>Želi še kdo besedo? Ker ne želi nihče več besede, razpravo zaključujem. Ob tem vas
                  obveščam, da sprejemamo zakon z dvotretjinsko večino navzočih poslancev. Prehajamo
                  na glasovanje. Nimamo vloženega nobenega amandmaja in dajem zakon v celoti na
                  glasovanje. Ugotovimo sklepčnost!</p>
               <p>Prosim, gospod Podobnik, obrazložitev glasu.</p>
            </sp>
            <sp xml:id="SDZ1-Redna-18-1994-02-21.sp159">
               <speaker>JANEZ PODOBNIK:</speaker>
               <p>Gospod podpredsednik, poslanke in poslanci! Čutim dolžnost, da obrazložim svoj
                  glas: ne bom podprl predlaganega zakona o referendumu in ljudski iniciativi. Z
                  rešitvami, kot jih vsebuje ta zakon predvsem v 10., 15. in 16. členu, je ta zakon
                  invaliden in seveda na ta način, kot je napisan, nikakor ne bo omogočal, da bi se
                  izrazila najbolj pristna oblika demokracije, to pa je ljudska volja. Zato čutim
                  dolžnost, da javno povem, da tega zakona ne bom podprl. Hvala lepa.</p>
            </sp>
            <sp xml:id="SDZ1-Redna-18-1994-02-21.sp160">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim, da ugotovimo prisotnost. Ugotovimo sklepčnost! <stage>(71
                     prisotnih.)</stage></p>
               <p>Kdo je za? <stage>(49 poslancev.)</stage> Je kdo proti? <stage>(17
                     poslancev.)</stage></p>
               <p>Ugotavljam, da je zakon sprejet.</p>
               <p>S tem končujem 5. točko dnevnega reda.</p>
               <p>Prehajamo na <title>6. TOČKO DNEVNEGA REDA - NA PREDLOG ZAKONA O USTAVNEM
                     SODIŠČU</title>.</p>
               <p>Predlog zakona je za tretjo obravnavo pripravila Vlada Republike Slovenije. Želi
                  besedo predstavnik Vlade? <stage>(Ne želi.)</stage> Predlog zakona je obravnaval
                  Odbor za notranjo politiko in pravosodje. Prosim poročevalca gospoda Pukla, da
                  predstavi mnenje odbora.</p>
            </sp>
            <sp xml:id="SDZ1-Redna-18-1994-02-21.sp161">
               <speaker>VITODRAG PUKL:</speaker>
               <p>Hvala za besedo. V tretji obravnavi je odbor ugotovil, da so bili upoštevani vsi
                  amandmaji druge obravnave in da so amandmaji k 79. členu in pa 55. členu, ki se
                  tičejo dejansko v 79. členu več ali manj redakcije, dočim gre v 55. členu za
                  vsebinsko odločitev. Namreč, Ustavno sodišče bi naj odločalo o vseh kršitvah
                  človekovih pravic. Če bi to jemali dobesedno in široko, bi Ustavno sodišče
                  funkcioniralo kot četrta inštanca rednih sodišč in bi bilo dobesedno zasuto s
                  tisoči oziroma 10 tisoč primerov. Zato je pač bilo treba upoštevati oziroma
                  vzpostaviti kriterije, o katerih kršitvah človekovih pravic in svoboščin bo
                  Ustavno sodišče poslovalo. Osnovno besedilo zakona je to preveč prepuščalo v
                  presojo Ustavnemu sodišču in amandma k 55. členu to precizira, in sicer na način,
                  da gre za poklicanost Ustavnega sodišča pri odločitvah, kot je tu navedeno, kjer
                  je pričakovati bolj bistvene kršitve človekovih pravic in temeljnih svoboščin, in
                  sicer tudi glede na posledice. Zato predlagamo, da se ob sprejemu teh amandmajev
                  sprejme zakon v celoti.</p>
            </sp>
            <sp xml:id="SDZ1-Redna-18-1994-02-21.sp162">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi besedo predstavnik sekretariata? <stage>(Ne želi.)</stage> Besedo
                  dajem predstavnikom poslanskih skupin. Besedo dajem kolegicam poslankam in kolegom
                  poslancem. Želi kdo besedo? Ker ne želi nihče besede, prehajamo najprej na
                  odločanje o amandmajih. Imamo amandma k 55. členu, ki ga predlaga odbor, amandma
                  na amandma, ki ga predlaga poslanska skupina Združene liste in amandma Vlade k 79.
                  členu. Želi kdo besedo o amandmajih? Prosim gospod Potrč.</p>
            </sp>
            <sp xml:id="SDZ1-Redna-18-1994-02-21.sp163">
               <speaker>MIRAN POTRČ:</speaker>
               <p>Hvala lepa. Jaz bi rad samo na kratko obrazložil smisel tega amandmaja. Ko gre za
                  uveljavljanje pravice posameznika pred Ustavnim sodiščem je zelo pomembno ali bomo
                  to pravico bolj ali manj omejili. Čim bolj jo omejimo tem manj možnosti je, da bi
                  posameznik svojo pravico pred Ustavnim sodiščem lahko uveljavil. Mislim, da je
                  amandma, ki je predlagan s strani delovnega telesa, takšen, da je relativno malo
                  možnosti in tudi precej možne ocene, ali bo to pravico mogoče pred Ustavnim
                  sodiščem posamezniku uveljaviti ali ne. Rad bi pa poudaril, da gre za vprašanje
                  kršitve človekovih pravic in temeljnih svoboščin. Namreč, "če ni imela težjih
                  posledic za pretožnika", to pomeni, posledice so bile - in sedaj je treba
                  ugotavljati, kako težke so ali ne. In seveda tu je možno, da bo zelo veliko
                  primerov, ker bo Ustavno sodišče dolžno ugotoviti, da pač težjih posledic ni; in v
                  takem primeru ustavna pritožba ne bo mogoča. Mislimo, da to ni dobro. Ne trdim, da
                  je amandma, ki spreminja teh "težjih posledic" v "pomembnejših", kaj bistveno
                  boljši. Ker pravzaprav bi bilo boljše uporabiti recimo kakšen kazensko pravni
                  terminus, "neznatne", ali kaj takega. Ampak vsaj manjša olajšava to je in
                  predlagam, da o tem amandmaju le razmislimo, ker sicer se nam bo lahko zgodilo, da
                  bomo imeli načelo zelo široko določbo glede pravic posameznikov, da uveljavljajo
                  kršitev človekovih pravic in temeljnih svoboščin pred Ustavnim sodiščem, dejanska
                  praksa bo pa takšna, da bo tako možnost zelo redko mogoče uveljaviti. Hvala.</p>
            </sp>
            <sp xml:id="SDZ1-Redna-18-1994-02-21.sp164">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Potrču. Želi še kdo besedo? Prosim, gospod Pukl.</p>
            </sp>
            <sp xml:id="SDZ1-Redna-18-1994-02-21.sp165">
               <speaker>VITODRAG PUKL:</speaker>
               <p>Spoštovani! Amandma Združene liste social demokratov na odboru nismo obravnavali.
                  Povedal sem pa načelo, iz katerega smo se odločili za amandma, kot je predlagan.
                  Menim pa, da je bil amandma na amandma sprejemljiv, ker je beseda "težji" nekako
                  preostra in ima večjo pravno definiranost beseda "bistveno". Sicer bi pa Ustavno
                  sodišče v vsakem primeru na podlagi tega zakonskega določila samo ugotavljalo, kaj
                  pomeni "bistveno" oziroma "pomembnejša" kršitev pravic in svoboščin. Tako, da v
                  bistvu niti eno niti drugo ne menja prav ničesar glede pristojnosti Ustavnega
                  sodišča, ki samo ocenjuje, če je poklicano, k posredovanju; lepše se pa sliši in
                  tudi pravno je bolj pravilno. Zato predlagam, vsaj jaz bom glasoval za amandma na
                  amandma in potem za amandma. Hvala lepa.</p>
            </sp>
            <sp xml:id="SDZ1-Redna-18-1994-02-21.sp166">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? <stage>(Ne.)</stage> Dajem amandma na amandma, ki
                  ga predlaga poslanska skupina Združene liste, na glasovanje. Ugotovimo sklepčnost!
                     <stage>(56 prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(9
                     poslancev.)</stage></p>
               <p>Ugotavljam, da je amandma na amandma sprejet. In s tem je amandma tudi nadomeščen,
                  tako da o njem ni treba več glasovati.</p>
               <p>Imamo pa še amandma k 79. členu, ki ga predlaga Vlada Republike Slovenije:
                  Besedilo 79. člena se spremeni tako, da se v celoti glasi: "1. Za pravice
                  sekretarjev Ustavnega sodišča do nadomestil ter drugih osebnih prejemkov in
                  povračil ter o drugih pravicah, se smiselno uporabljajo predpisi, ki urejajo te
                  pravice za funkcionarja v državnih organih.</p>
               <p>2. Za pravice direktorja služb Ustavnega sodišča, svetovalcev Ustavnega sodišča in
                  drugih delavcev Ustavnega sodišča do plače, nadomestil ter drugih osebnih
                  prejemkov in povračil ter o drugih pravicah se smiselno uporabljajo predpisi, ki
                  urejajo te pravice za delavce v državnih organih".</p>
               <p>Želi kdo besedo? <stage>(Ne.)</stage></p>
               <p>Dajem ta amandma k 79. členu na glasovanje. Ugotovimo sklepčnost! <stage>(56
                     prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da je amandma sprejet.</p>
               <p>Na glasovanje dajem zakon v celoti. Ugotovimo sklepčnost! <stage>(57
                     prisotnih.)</stage></p>
               <p>Kdo je za? <stage>(54 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo zakon o Ustavnem sodišču sprejeli.</p>
               <p>Zaključujem to točko dnevnega reda.</p>
               <p>Prehajamo na <title>7. TOČKO DNEVNEGA REDA</title>, to je na <title>PREDLOG ZAKONA
                     O NOTARIATU</title>.</p>
               <p>Predlog zakona je za tretjo obravnavo pripravila Vlada Republike Slovenije. Želi
                  predstavnik Vlade besedo? <stage>(Ne želi.)</stage> Predlog zakona je obravnaval
                  Odbor za notranjo politiko in prosim gospoda Pukla kot poročevalca, da predstavi
                  mnenje.</p>
            </sp>
            <sp xml:id="SDZ1-Redna-18-1994-02-21.sp167">
               <speaker>VITODRAG PUKL:</speaker>
               <p>Spoštovani! V tretjem branju je Odbor podprl dva amandmaja Vlade, in sicer k 13.
                  členu, ki se tiče uporabe uradnega jezika na področjih kjer živijo tudi manjšine,
                  to je italijanskega in madžarskega, in pa k 125. členu, ko mora minister dobiti
                  pred imenovanjem oziroma pred soglasjem mnenje tričlanske komisije, sestavljene
                  tako, kot pač vidite iz amandmaja. Sicer smo pa vsa načelna stališča rešili v
                  drugem branju.</p>
               <p>Zakon o notariatu odstopa od prej obvezne sestave listin po notarju in pristaja na
                  to, da lahko take listine v notarski obliki sestavljajo tudi druge osebe, s tem da
                  jih notar overi z notarskim zapisom. Rešeni so dejansko vsi problemi in tudi
                  upoštevani v predlogu zakona za tretje branje, tako da predlagam, da se sprejmeta
                  oba amandmaja k tretjemu branju in da se zakon v celoti tudi sprejme. Hvala.</p>
            </sp>
            <sp xml:id="SDZ1-Redna-18-1994-02-21.sp168">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospod Pukl. Želi besedo predstavnik sekretariata? <stage>(Ne
                     želi.)</stage> Besedo dajem predstavnikom poslanskih skupin. Besedo dajem
                  poslankam in poslancem. Prosim, gospod Roberto Battelli. Izvolite.</p>
            </sp>
            <sp xml:id="SDZ1-Redna-18-1994-02-21.sp169">
               <speaker>ROBERTO BATTELLI:</speaker>
               <p>Hvala lepa. Spoštovane kolegice in kolegi! Vlada je naknadno predlagala amandma k
                  13. členu, po katerem - če imate pred sabo obrazložitev tega amandmaja -bi
                  pravzaprav dvojezičnost na lepem veljala dejansko samo za pripadnike narodnih
                  skupnosti na narodno mešanih območjih. Kar je seveda, po moje vsaj, tudi z
                  ustavnega vidika, ne samo z vidika dejanske zaščite človekovih pravic, ampak tudi
                  z ustavnega vidika, popolnoma nekonsistentno in nesprejemljivo.</p>
               <p>Prvotna dikcija 13. člena, če ne drugega, se približuje določenim življenjskim
                  situacijam, ko bi pripadnik narodne skupnosti svojo oporoko lahko napisal v svojem
                  jeziku in bi bila kot taka tudi overjena s strani notarja. Ta amandma pa od teh
                  ljudi zahteva, da oporoko napišejo v obeh jezikih.</p>
               <p>Zaradi tega predlagam, da Vlada umakne ta amandma, ker je še čas, sam pa seveda
                  bom glasoval proti.</p>
               <p>Dejansko, če beremo sosledje določenih dogodkov in stališč glede dvojezičnosti in
                  njenega izvajanja, vidimo, da je tu ponoven poskus revizije koncepta dvojezičnosti
                  na narodnostno mešanih območjih, ki ne bi bila več splošna dobrina prebivalstva in
                  državljanov in občanov na teh področjih, ampak domena izključno pripadnikov
                  narodnih skupnostih na teh območjih in bi se potem dvojezičnost izvajala samo na
                  njihovo izrecno zahtevo. Pomislite, če se to stopnjuje naprej, kam bomo prišli, ko
                  bomo govorili o vizuelni dvojezičnosti, ko bomo govorili o upravi, ko bomo
                  govorili o delovanju državnih organov in služb itn.; pomislite na popolnoma
                  nesprejemljive zahteve, ki so bile ravno v taki smeri dane v Prekmurju. Menim, da
                  kot Državni zbor ne moremo takih poskusov Vlade in določenih krogov legitimirati.
                  Hvala.</p>
            </sp>
            <sp xml:id="SDZ1-Redna-18-1994-02-21.sp170">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Battelli. Gospa Pozsončeva.</p>
            </sp>
            <sp xml:id="SDZ1-Redna-18-1994-02-21.sp171">
               <speaker>MARIA POZSONEC:</speaker>
               <p>Hvala lepa. Iz naštetih razlogov, bom tudi glasovala proti Vladnemu amandmaju,
                  upam da boste vi tudi, in menim, da je ta amandma neustaven. Hvala lepa.</p>
            </sp>
            <sp xml:id="SDZ1-Redna-18-1994-02-21.sp172">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Pukl, izvolite.</p>
            </sp>
            <sp xml:id="SDZ1-Redna-18-1994-02-21.sp173">
               <speaker>VITODRAG PUKL:</speaker>
               <p>Spoštovani! Ko smo podprli ta amandma, gotovo nismo imeli v mislih krajšanja
                  pravic narodnostnim manjšinam. Primerjave, ki jih je gospod Battelli sicer zelo
                  čisto napovedal, seveda ne ustrezajo. Sestava oporoke je urejena z drugimi zakoni,
                  se pravi zakonom o dedovanju, in gotovo ni obvezna sestava pri notarju. Sicer pa
                  gre, če preberete amandma, kot smo ga mi brali in razumeli: "na območjih občin,
                  kjer je uradni jezik tudi italijanščina ali madžarščina, sestavlja notarske
                  listine na zahtevo stranke v obeh uradnih jezikih". Se pravi, če stranka zahteva
                  oba uradna jezika, ker je že uradni jezik tudi italijanščina ali madžarščina, se
                  lahko sestavi v enem ali drugem uradnem jeziku, če pa stranka zahteva v obeh, ali
                  samo v enem. Če bi mi obvezno predpisovali, da na teh področjih mora biti listina
                  sestavljena v obeh uradnih jezikih, bi delali veliko silo večinskemu narodu; se
                  pravi, da bi slovensko govoreči ljudje morali svoje listine sestavljati tudi v
                  slovenščini in italijanščini, tudi ko gre za oporoko.</p>
               <p>Mislim, da je ta amandma sprejemljiv in zato smo ga podprli. Hvala.</p>
            </sp>
            <sp xml:id="SDZ1-Redna-18-1994-02-21.sp174">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Battelli.</p>
            </sp>
            <sp xml:id="SDZ1-Redna-18-1994-02-21.sp175">
               <speaker>ROBERTO BATTELLI:</speaker>
               <p>To ni res, ker če preberete obrazložitev, boste videli, da je ravno izključena
                  možnost, da bi stranka, ki uporablja manjšinski jezik, imela te listine samo v
                  svojem jeziku. Ravno zaradi tega je bil amandma predložen. Preberite obrazložitev.
                  Številka dopisa je 006613.</p>
            </sp>
            <sp xml:id="SDZ1-Redna-18-1994-02-21.sp176">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Potrč.</p>
            </sp>
            <sp xml:id="SDZ1-Redna-18-1994-02-21.sp177">
               <speaker>MIRAN POTRČ:</speaker>
               <p>Jaz verjamem v dober namen matičnega delovnega telesa in zavedam se tudi obsega
                  dela, ki ga je imel za to sejo. Bi prav rad poudaril, da sam razumem in tudi iz
                  obrazložitve izhaja vsebina tega amandmaja le drugače, kot je bilo razumljeno v
                  odboru. Namreč dosedanje besedilo je po mojem v redu in bi tudi moralo tako
                  ostati. "Notar sestavlja notarske zapise, notarske listine v slovenskem jeziku".
                  Normalno ker je to naš državni jezik. "Na območjih občin, kjer je uradni jezik
                  tudi italijanščina in madžarščina, sestavlja notarske zapise po izbiri strank v
                  enem ali obeh uradnih jezikih". Uradna jezika sta italijanščina in slovenščina
                  oziroma madžarščina in slovenščina in vsak se odloči, ali želi poleg svojega
                  matičnega recimo italijanskega in madžarskega imeti še slovenski, ima v obeh; Če
                  se odloči da ima samo v italijanskem ali samo v madžarskem, ki sta tudi uradna
                  jezika na teh območjih, ima v enem.</p>
               <p>Predlog ki ga daje odbor pa pove drugače. "Na območjih, kjer je uradni jezik tudi
                  italijanščina in madžarščina, sestavlja notarske listine na zahtevo stranke v obeh
                  uradnih jezikih". Se pravi po prvem odstavku je slovenščina obvezna in v tem
                  primeru mora biti pač če zahteva italijanščina in slovenščina oziroma madžarščina
                  in slovenščina, če pa ne zahteva, pa samo slovenščina - in ne tudi jezik njegovega
                  naroda, katero narodno skupnost pač predstavlja v Sloveniji.</p>
               <p>Mislim, da je iz obrazložitve pa posebej to, kar je rekel kolega Battelli, še
                  toliko jasneje, da bi v primeru, če ostaja staro besedilo ne pa amandma, bilo
                  mogoče tolmačenje, da se lahko na dvojezičnem območju notarska listina sestavi
                  tudi samo v italijanščini oziroma madžarščini, če stranka tako želi. Jaz mislim,
                  da se lahko, če stranka tako želi, in da je to treba dopustiti, ker drugače za
                  enakopravnost obeh jezikov na narodnostno mešanih območjih ne gre.</p>
               <p>Jaz res štejem, da gre ob množici vprašanj vsaj za večino poslancev tukaj za
                  pomoto, da rečem, in prosim za oceno v Vladi, ali želi vztrajati pri tem
                  amandmaju? Prosim tudi za ponovno preverko v matičnem delovnem telesu, ker sem
                  prepričan, da če bi bil sprejet amandma, da bi bistveno ogrozili raven
                  enakopravnosti jezikov, ki jo imamo uveljavljeno v Sloveniji doslej, da bi to bilo
                  lahko tudi določen presedan za nekatere druge rešitve in zmanjševanje te ravni, ki
                  jo najbrž ta Državni zbor ne želi.</p>
               <p>Tretje <stage>(čeprav formalno to ne pride v poštev, ker formalno mora biti
                     soglasje predstavnikov narodnosti samo če gre za zakon, ki to
                     obravnava)</stage> ampak razmišljajmo, da se po 198. členu poslovnika le mora
                  ves Državni zbor zamisliti, ali sprejme neko rešitev tudi v zakonu, ki sicer
                  obravnava neko celoto, za katero oba predstavnika narodnosti ne soglašata oziroma
                  opozarjata na to, da ni dobro.</p>
               <p>Predlagam torej, ne samo da glasujemo proti - jaz bom glasoval proti - ampak da in
                  Vlada in matični odbor o razumevanju tega amandmaja še enkrat razmislita, preden
                  bi postavili poslance pred odločitev, kako glasovati. Hvala.</p>
            </sp>
            <sp xml:id="SDZ1-Redna-18-1994-02-21.sp178">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospa Pečanova ima besedo.</p>
            </sp>
            <sp xml:id="SDZ1-Redna-18-1994-02-21.sp179">
               <speaker>BREDA PEČAN:</speaker>
               <p>Hvala lepa. Ne bom ponavljala tistega, kar so povedali že kolegi pred menoj v
                  zvezi s samim zapisom v obeh uradnih jezikih in obrazložitvijo, ki jo je Vlada
                  priložila k amandmaju. Bom pa opozorila še na eno pomensko razliko, ki se veže na
                  izraz "po izbiri" ali pa "na zahtevo". Rada bi vas opozorila na dogajanja, ki so
                  bila zelo aktualna, pa mislim da  še ni prenehala ta borba na oni strani meje, ko
                  gospod Pahor zahteva, mora zahtevati vsakokrat, ko nastopa pred uradnimi organi v
                  svoji občini, da mu prevajajo <stage>(se pravi, da imajo možnost prevodov)</stage>
                  in da dobiva uradne listine tudi v slovenščini. Mislim, da glede na to, da smo
                  dosegli tak nivo, da lahko pripadniki narodnih skupnosti v Sloveniji uporabljajo v
                  uradnih postopkih samo svoj matični jezik in da imajo pravico izbire pri tem, ne
                  pa da morajo izrecno zahtevati to pravico, da tudi s tako zamenjavo izrazov, ki
                  morda na videz niso pomembni, zmanjšujemo doseženi nivo pravic in onemogočamo
                  hkrati pripadnikom slovenske narodnosti, zamejcem v Italiji in v Avstriji, da bi
                  se lahko pri svojih zahtevah za uveljavljanje svojih pravic sklicevali na to, kar
                  Slovenija nudi svojim narodnim skupnostim, italijanski in madžarski. Mislim, da je
                  to dobro orožje tudi za naše Slovence za mejo. Hvala.</p>
            </sp>
            <sp xml:id="SDZ1-Redna-18-1994-02-21.sp180">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospa Šturm.</p>
            </sp>
            <sp xml:id="SDZ1-Redna-18-1994-02-21.sp181">
               <speaker>JADRANKA ŠTURM-KOCJAN:</speaker>
               <p>Spoštovane kolegice in kolegi. Najprej bi izrazila svoje začudenje nad papirjem,
                  ki sem ga dobila, glede same oblike. Vedno kadar prihaja iz Vlade določen
                  dokument, ima v glavi znak, vladni, ta papir ga nima. In sploh, oprostite, mi je
                  vse skupaj malo čudno. Tako, da bi prosila za pojasnilo, ali je ta material res
                  vladni, ker sem tudi nad vsebino omenjenega amandmaja začudena. Torej podpiram
                  tisto, kar sta kolega Battelli in kolega Potrč pred mano rekla. Sama se zelo
                  zavzemam za to, da sta oba jezika na narodnostno mešanih področjih enakopravna. S
                  tem amandmajem bi to vlogo jezika izgubila. Tako da podpiram to, da Vlada ponovno
                  razmisli o tem in amandma umakne. V nasprotnem primeru bom glasovala pa proti
                  temu. Hvala lepa.</p>
            </sp>
            <sp xml:id="SDZ1-Redna-18-1994-02-21.sp182">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. K besedi se je javil gospod Tratnik. Jaz bi pa glede znaka obvestil,
                  da je to poročilo o amandmajih prišlo v Zbor skupaj z zakonom in je na prvi strani
                  znak Vlade in to je zadaj samo kot priloga. Izvolite, gospod Tratnik.</p>
            </sp>
            <sp xml:id="SDZ1-Redna-18-1994-02-21.sp183">
               <speaker>JOŽE TRATNIK:</speaker>
               <p>Hvala lepa. Spoštovani gospod podpredsednik, spoštovani. Amandmaji Vlade so
                  objavljeni tudi v Poročevalcu skupaj z zakonom. Toliko v informacijo. Namen
                  predlagatelja s temi amandmaji oz. z amandmajem k členu 13 je, da bi odpravil
                  nejasnost v 13. členu. Prvi odstavek tega člena govori, da notar sestavlja
                  notarske listine v slovenskem jeziku, 2. člen pa v starem tekstu govori, da se
                  lahko na območjih, kjer je uradni jezik tudi italijanščina ali madžarščina,
                  sestavlja notarske listine po izbiri strank v enem ali drugem jeziku. Ker pa s tem
                  pridemo v dilemo, ali velja prvi odstavek tega člena, ali ne, ker alternativno
                  dopuščamo izbiro samo italijanskega ali madžarskega jezika, je bilo treba s tem
                  amandmajem to nejasnost odpraviti. In to je bil tudi namen amandmaja. V slovenskem
                  jeziku je vedno. Tudi v ustavi v 11. členu piše: Uradni jezik je slovenski,
                  uporablja pa se tudi madžarski in italijanski na področjih, kjer živijo pripadniki
                  te narodnosti. Torej mora biti vedno slovenski jezik in če se držimo ustave, potem
                  je vedno slovenski jezik v tem tekstu, tudi v notarskem zapisu, in vedno, kadar
                  gre ustavna pravica, ki jo ima pa vsak pripadnik narodnosti pravico zahtevati,
                  potem pa mu gre tudi tekst v italijanskem ali pa v madžarskem jeziku. Če bi dobil
                  tekst notarskega zapisa samo v madžarskem ali samo v italijanskem jeziku, bi
                  nastal takoj problem, ko nese ta tekst, ki je javna listina, iz območja, kjer je
                  dvojezično poslovanje. Pogodba, ki je sestavljena v Kopru v madžarščini, ne bi
                  veljala v Kranju in bi potem tisti, ki bi izvajal to pogodbo, zahteval prevod in
                  bi za predlagatelja, tistega, ki je sklenil pogodbo, nastajali dodatni stroški. S
                  tem smo tudi poskrbeli, da vsak na svojo zahtevo takoj dobi dvojezični tekst v
                  slovenskem in italijanskem, slovenskem in madžarskem jeziku in nima nobenih
                  naslednjih stroškov. Toliko je bila tudi racija tega amandmaja. Hvala lepa.</p>
            </sp>
            <sp xml:id="SDZ1-Redna-18-1994-02-21.sp184">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Tratniku. Želi še kdo besedo? Prosim, gospod Battelli.</p>
            </sp>
            <sp xml:id="SDZ1-Redna-18-1994-02-21.sp185">
               <speaker>ROBERTO BATTELLI:</speaker>
               <p>Hvala lepa, gospod predsedujoči. Seveda, uveljavlja se logika, da dvojezičnost
                  velja samo za pripadnike narodnih skupnosti in jezik postane uraden samo na
                  zahtevo teh ljudi. To je seveda - ne vem, kako bi rekel - izigravanje ne samo v
                  interpretaciji, ne samo črke in duha ustave, saj v trenutku, ko je bila sprejeta,
                  interpretacija ni bila ta, kot prvo. Kot drugo, je to v nasprotju z dobrim delom
                  zakonodaje, ki je ta trenutek v veljavi in ki ureja dvojezičnost na narodno
                  mešanih območjih.</p>
               <p>Jaz bom glasoval proti temu amandmaju in ponovno pozivam, da se še enkrat premisli
                  o taki dikciji, ki uvaja zelo nevaren presedan na področju pravic za narodne
                  skupnosti.</p>
            </sp>
            <sp xml:id="SDZ1-Redna-18-1994-02-21.sp186">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Če ne, prehajamo na odločanje o amandmajih.
                  Najprej bomo glasovali o amandmaju k 125. členu, ker amandma k 13. členu je po
                  198. členu zaradi medsebojne uskladitve zakona. Amandma k 125. členu -
                  predlagatelj amandmaja je Vlada: Drugi stavek drugega odstavka se spremeni tako,
                  da se glasi: "Preden minister za pravosodje poda takšen predlog, pridobi mnenje
                  tričlanske komisije, v katero imenujejo Ministrstvo za pravosodje, Vrhovno sodišče
                  Republike Slovenije in Odvetniška zbornica Republike Slovenije vsak po enega
                  člana." Takšen amandma dajem na glasovanje. Ugotovimo sklepčnost! <stage>(58
                     prisotnih.)</stage></p>
               <p>Kdo je za? <stage>(33 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da je amandma sprejet.</p>
               <p>Še k 13. členu. Tu bomo sedaj glasovali o amandmaju, zaradi medsebojne uskladitve
                  in moramo glasovati preden sprejmemo zakon v celoti. Čeprav v drugi obravnavi k
                  13. členu ni bil sprejet amandma.</p>
               <p>Drugi odstavek 13. člena se spremeni tako, da se glasi: "Na območjih občin, kjer
                  je uradni jezik tudi italijanščina ali madžarščina, sestavlja notarske listine na
                  zahtevo stranke v obeh uradnih jezikih."</p>
               <p>Prosim, obrazložitev glasu gospod Potrč in gospa Šturmova.</p>
            </sp>
            <sp xml:id="SDZ1-Redna-18-1994-02-21.sp187">
               <speaker>MIRAN POTRČ:</speaker>
               <p>Hvala. Jaz bi rad, gospod predsedujoči, da najprej poveste, ali gre za uskladitev
                  po 198. členu. Jaz trdim, da ne. Ker namreč, ni nobenega neskladja med prvim in
                  drugim odstavkom in tudi v osnovnem besedilu ne. Pomen je različen! Ampak zaradi
                  različnega pomena, če to Vlada ali kdor koli drug od poslancev v drugem branju ni
                  opazil, se stvari ne morejo v tretjem branju spreminjati, lahko pa se spreminjajo
                  kasneje, ko je zakon sprejet, s spremembami in dopolnitvami. Mislim, da o tem ni
                  mogoče glasovati, ker ne gre za nobeno uskladitev. Gre za dvojen, zelo bistveno
                  različen pomen. Prosim, da najprej to poveste in pretolmačite. Če je treba, naj da
                  mnenje tudi o tem naš Sekretariat za zakonodajo in pravne zadeve. Hvala.</p>
            </sp>
            <sp xml:id="SDZ1-Redna-18-1994-02-21.sp188">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Potrču. Jaz imam tukaj mnenje sekretariata, ki piše: V drugem
                  odstavku 13. člena je tudi po mnenju sekretariata potrebna zaradi jasnosti in
                  medsebojne uskladitve določb prvega in drugega odstavka navedenega člena.</p>
               <p>Želi besedo morda predstavnik sekretariata, da bolj podrobno obrazloži? <stage>(Ne
                     želi.)</stage></p>
               <p>Gospa Šturmova, prosim.</p>
            </sp>
            <sp xml:id="SDZ1-Redna-18-1994-02-21.sp189">
               <speaker>JADRANKA ŠTURM-KOCJAN:</speaker>
               <p>Hvala lepa. Glasovala bom proti temu amandmaju. Razlaga predstavnika Vlade me ni
                  prepričala. Nasprotno. Menim, da se s tem amandmajem Vlade zmanjšujejo pravice
                  pripadnikov italijanske in madžarske narodnosti pri nas, zato tega ne podpiram.
                  Hvala.</p>
            </sp>
            <sp xml:id="SDZ1-Redna-18-1994-02-21.sp190">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Če ne želi nihče več besede, prehajamo na
                  odločanje o amandmaju k 13. členu. Ugotovimo sklepčnost! <stage>(54
                     prisotnih.)</stage></p>
               <p>Kdo je za? <stage>(29 poslancev.)</stage> Je kdo proti? <stage>(24
                     poslancev.)</stage></p>
               <p>Ugotavljam, da je amandma k 13. členu sprejet.</p>
               <p>Prehajamo na odločanje o zakonu v celoti. Ugotovimo sklepčnost! <stage>(50
                     prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(9
                     poslancev.)</stage></p>
               <p>Ugotavljam, da je zakon o notariatu sprejet.</p>
               <p>S tem zaključujem 7. točko dnevnega reda.</p>
               <p>Prehajamo na <title>8. TOČKO DNEVNEGA REDA - NA TRETJO OBRAVNAVO PREDLOGA ZAKONA O
                     PRAVNIŠKEM DRŽAVNEM IZPITU</title>.</p>
               <p>Predlog zakona je za obravnavo pripravila Vlada Republike Slovenije. Želi besedo
                  predstavnik Vlade? <stage>(Ne želi.)</stage> Predlog zakona je obravnaval Odbor za
                  notranjo politiko in pravosodje. Prosim gospoda Pukla kot poročevalca, da poda
                  mnenje.</p>
            </sp>
            <sp xml:id="SDZ1-Redna-18-1994-02-21.sp191">
               <speaker>VITODRAG PUKL:</speaker>
               <p>Odbor je pri tretjem branju ugotovil, da je predlagatelj v predlog zakona vključil
                  vse sprejete amandmaje in da ni novih amandmajev k tretjemu branju, ki bi bili
                  poznani odboru. Zato predlagamo, da se zakon sprejme v celoti.</p>
            </sp>
            <sp xml:id="SDZ1-Redna-18-1994-02-21.sp192">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Pukl. Želi besedo predstavnik sekretariata?
                     <stage>(Ne.)</stage> Besedo dajem predstavnikom poslanskih skupin. Besedo dajem
                  poslankam in poslancem. Ker ne želi nihče razpravljati, prehajamo na odločanje
                  zakona v celoti, ker nimamo vloženih nobenih amandmajev. Ugotovimo sklepčnost!
                     <stage>(49 prisotnih.)</stage></p>
               <p>Kdo je za sprejem predloga zakona o pravniškem državnem izpitu? <stage>(43
                     poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je zakon o pravniškem državnem izpitu sprejet. In s tem zaključujem
                  to točko dnevnega reda.</p>
               <p>Prehajamo na <title>9. TOČKO DNEVNEGA REDA - NA TRETJO OBRAVNAVO PREDLOGA ZAKONA O
                     SODNEM REGISTRU</title>, ki ga je pripravila Vlada Republike Slovenije. Želi
                  besedo predstavnik Vlade? <stage>(Ne.)</stage> Predlog zakona je obravnaval Odbor
                  za notranjo politiko in pravosodje in prosim gospoda Pukla, da poda mnenje.</p>
            </sp>
            <sp xml:id="SDZ1-Redna-18-1994-02-21.sp193">
               <speaker>VITODRAG PUKL:</speaker>
               <p>Spoštovani! Odbor je ugotovil, da je Vlada upoštevala vse sprejete amandmaje v
                  drugem branju. Podprl je pa dva amandmaja Vlade, za katere odbor predlaga, da jih
                  tudi Zbor sprejme. Gre za obveznost registrskega sodišča, da posreduje davčnemu
                  organu vpis <stage>(kar je pravzaprav samo ob sebi umevno in redna na sodišča že
                     sedaj posredujejo davčnim organom podatke o prometu z nepremičninami)</stage>
                  in pa k 27. členu, kjer gre za to, da osebe ali pa oseba, ki želi začeti z novo
                  gospodarsko dejavnostjo mora k dokazilom predložiti tudi to, da ima pokrite vse
                  davčne oziroma druge obveznosti <stage>(kar tudi menim, da je potrebno za
                     funkcioniranje zdravega gospodarstva in za pravni red)</stage>. Zato predlagam,
                  da oba amandmaja sprejmemo in sprejmemo tudi zakon v celoti. Hvala.</p>
            </sp>
            <sp xml:id="SDZ1-Redna-18-1994-02-21.sp194">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi besedo predstavnik sekretariata? <stage>(Ne.)</stage> Besedo
                  dajem predstavnikom poslanskih skupin. Besedo dajem poslankam in poslancem. Ne
                  želi nihče besede zato prehajamo na odločanje o amandmajih k 25. in 27. členu. Oba
                  amandmaja predlaga Vlada Republike Slovenije. 25. člen: tretji odstavek 25. člena
                  se spremeni tako, da se glasi: "Registrsko sodišče sporoči podatke o vpisih v
                  sodni register tudi pristojnemu davčnemu organu po sedežu subjekta vpisa".
                  Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je amandma k 25. členu sprejet.</p>
               <p>Imamo amandma k 27. členu: Četrta točka drugega odstavka 27. člena se spremeni
                  tako, da se glasi: "V primeru novih ustanovitvenih vlaganj izjavo vlagatelja, da
                  že vpisani subjekti vpisa, katerih ustanovitelj, družbenik ali član je, nimajo
                  neporavnanih dospelih obveznosti". Doda se nov tretji odstavek, ki se glasi:
                  "Izjavo iz 4. točke prejšnjega odstavka mora potrditi pristojni davčni organi
                  oziroma organizacija za plačilni promet". Dosedanji tretji odstavek postane četrti
                  odstavek. Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(32 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je amandma k 27. členu sprejet.</p>
               <p>Glasovati moramo še o zakonu v celoti. Ugotovimo sklepčnost! <stage>(49
                     prisotnih.)</stage></p>
               <p>Kdo je za sprejem zakona o sodnem registru? <stage>(43 poslancev.)</stage> Je kdo
                  proti? <stage>(1 poslanec.)</stage></p>
               <p>Ugotavljam, da je zakon o sodnem registru sprejet.</p>
               <p>Zaključujem to točko dnevnega reda.</p>
               <p>Prehajamo na 11. točko dnevnega reda, ker za 10. točko dnevnega reda, to je zakon
                  o tehnološko-razvojnem skladu Republike Slovenije, še nimamo poročila. Prehajamo
                  na <title>11. TOČKO</title>, to je <title>PREDLOG ZAKONA O SPREMEMBAH IN
                     DOPOLNITVAH ZAKONA O DRŽAVLJANSTVU</title>.</p>
               <p>Predlog zakona je za tretjo obravnavo pripravila skupina poslancev: gospod Štefan
                  Matuš, Janez Podobnik, Alojz Metelko in Marjan Podobnik. Želi besedo predstavnik
                  predlagateljev? Gospod Matuš, izvolite.</p>
            </sp>
            <sp xml:id="SDZ1-Redna-18-1994-02-21.sp195">
               <speaker>ŠTEFAN MATUŠ:</speaker>
               <p>Hvala za besedo. Spoštovani! Na prejšnji seji smo obravnavali in opravili prvo in
                  drugo obravnavo predloga zakona o spremembah in dopolnitvah zakona o
                  državljanstvu. Na podlagi sklepa, ki je bil sprejet, smo predlagatelji pripravili
                  zakon za tretjo obravnavo. V predlog smo vključili vse amandmaje, ki so bili
                  sprejeti in nekatere popravke, na katere je opozoril Sekretariat za zakonodajo in
                  pravne zadeve. Tako je bil sprejet amandma Vlade k 2. členu, da se črta 15 let
                  dejanskega bivanja v naši državi ter k 3. členu, ki uvaja olajšave za poroko z
                  državljanom Republike Slovenije, to je dve leti poročne dobe in eno leto
                  neprekinjenega bivanja. Poleg teh dveh vsebinskih amandmajev sta bila sprejeta
                  tudi dva redakcijska, in sicer k 6. in 7. členu. Glede na to, da je bil sprejet
                  amandma Vlade, ki na področju dolžine bivanja tujcev v naši državi vzpostavlja
                  staro stanje, in sicer 10-letno bivanje in samo zadnjih pet let neprekinjenega
                  bivanja. Stara veljavna dikcija predpisuje tudi 5 let prekinjenega bivanja, kar
                  evropske države ne poznajo in na tem področju predpisujejo izključno neprekinjeno
                  bivanje <stage>(recimo če vzamemo Nemčija 8 let, Avstrija 10 let, Švica 12 let
                     itd.)</stage> Menimo, da se z neprekinjenim bivanjem in dolžino le-tega
                  zagotavlja integracija tujca v okolje. Sedaj veljavno dikcijo koristijo samo
                  tujci, ki prihajajo iz novo nastalih držav bivše Jugoslavije; ker to prekinjeno
                  bivanje uveljavljajo na podlagi takratne zakonodaje začasnega prijavljanja na
                  področju bivše države, so tujci iz teh držav pravno v priviligiranem položaju pred
                  tujci iz ostalih držav.</p>
               <p>Iz razlogov, kot so zagotoviti dejansko integracijo v okolje in državo,
                  predpisujejo vse države neprekinjeno bivanje. Izenačiti vse tujce pred tem
                  zakonom, ne glede od kod prihajajo, <stage>(kajti iz držav bivše Jugoslavije
                     imajo, kot sem že prej omenil, priviligiran položaj)</stage>, zagotoviti
                  navezanost tujca na našo državo, objektivnost predloga glede na politični položaj
                  naše države zaradi bližine vojne, embarga, je pridobitev slovenskega državljanstva
                  za tujce iz držav bivše Jugoslavije izključno ekonomskega pomena. - Iz navedenih
                  razlogov predlagatelji predlagamo amandma, ki predpisuje neprekinjeno bivanje 10
                  let.</p>
               <p>Nadalje predlagamo tudi amandma k 2. členu glede obvladanja slovenskega jezika in
                  preizkusa v pisni in ustni obliki. Glede na razpravo pri drugi obravnavi je bilo
                  razvidno, da je to problematiko potrebno ustrezno urediti in s tem omogočiti
                  popolnoma enakopraven položaj novim državljanom, kar se tiče zagotavljanja tudi
                  svojih pravic. Znanje jezika je drugi takšen pogoj, ki je objektivne narave za
                  samo integracijo tujca v okolje. Dejansko, kot sem že prej omenil, naturalizacija
                  temelji na dveh osnovnih pogojih, zato predlagamo tudi za oba osnovna pogoja
                  amandmaje. Še enkrat poudarjam, oba amandmaja sta objektivne narave in jih je
                  možno izpolniti. Torej tujci jih lahko izpolnijo, kajti predpisujejo jih vse
                  države.</p>
               <p>Predlagamo tudi amandma k 3. členu, s katerim črtamo drugi in tretji odstavek tega
                  člena. To predlagamo iz stališča, ker se s sprejetjem vladnega amandmaja praktično
                  izničuje smisel naturalizacije z olajšavami, ker so te olajšave že tako velike, da
                  se približujemo izredni naturalizaciji, kar pa je že v posebnem interesu države.
                  Torej zaradi tega ni možno več govoriti o neki naturalizaciji z olajšavami, ampak
                  že o tako imenovani izredni naturalizaciji, zato predlagamo amandma, ki bo črtal
                  drugi in tretji odstavek.</p>
               <p>Spoštovane poslanke in poslanci, glede na argumente, ki sem jih navedel,
                  predlagam, da omenjeni zakon sprejmete skupaj z amandmaji, ki smo jih vložili
                  predlagatelji. Hvala.</p>
            </sp>
            <sp xml:id="SDZ1-Redna-18-1994-02-21.sp196">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Matuš. Predlog zakona je obravnaval Odbor za notranjo politiko
                  in pravosodje in prosim gospoda Pukla, da poda mnenje tudi pri tem zakonu.</p>
            </sp>
            <sp xml:id="SDZ1-Redna-18-1994-02-21.sp197">
               <speaker>VITODRAG PUKL:</speaker>
               <p>Spoštovani! Zakon smo obravnavali v historiatu, ki vam je poznan. In sicer je bil
                  na suspenzivni veto Sveta pri nas ponovno glasovan in ni dobil potrebne večine nad
                  polovico poslancev glede na pasus "oz. po rodu". Mislim, da je to bil tisti moteči
                  element v celotnem zakonu. Predlagatelj je zakon takoj obnovil, je pa v zakonske
                  predloge, zlasti pa v amandmaje, ponovno vnesel maksimalne zahteve glede
                  državljanstva in glede pogojev za državljanstvo, tako kot jih je že v prvem zakonu
                  oziroma v prvem in pa v drugem branju te spremembe.</p>
               <p>Ni dvoma, da gre za izrazito političen zakon in so stališča do posameznih
                  amandmajev izrazito politična. Tako smo mi v drugi obravnavi zavrnili amandmaje,
                  katere nismo podprli in kateri niso bili sprejeti. Tiste, ki so bili pa sprejeti,
                  je pa predlagatelj upošteval v predlogu tega zakona. Predlagatelj je ponovil
                  amandmaje za tretje branje in tu je prišlo v našem odboru do odločitve, ko smo
                  podprli amandma gospe Nade Skuk <stage>(da je eden izmed pogojev poravnana davčna
                     obveznost)</stage> kot običajno z velikim soglasjem <stage>(če že ne
                     soglasno)</stage>, dočim druga dva amandmaja, ki uživata podporo odbora, sta pa
                  bila izglasovana z relativno malo večino, ker gre pač za politična stališča
                  strank.</p>
               <p>Tudi z relativno malo večino je bilo izglasovalo, da odbor ne podpira amandmajev,
                  katere imate navedene v poročilu odbora od 18.2. na strani 2 in 3.</p>
               <p>Predlagamo, da se ob upoštevanju, da je predlagatelj za tretje branje upošteva
                  amandmaje iz drugega branja, zakon sprejme, o amandmajih pa odločite. Seveda
                  priporočam, da upoštevate mnenje odbora, sicer pa odločite s posebnim poudarkom na
                  to, da ne bi ta zakon ponovno doživel usode, da ne bi bil sprejet. Hvala lepa.</p>
            </sp>
            <sp xml:id="SDZ1-Redna-18-1994-02-21.sp198">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Puklu. Želi besedo predstavnik sekretariata? <stage>(Ne
                     želi.)</stage> Želi besedo predstavnik Vlade? <stage>(Ga ni)</stage>. Besedo
                  dajem predstavnikom poslanskih skupin. Ne želi nihče. Gospod Školč, se
                  opravičujem, predstavnik LDS.</p>
            </sp>
            <sp xml:id="SDZ1-Redna-18-1994-02-21.sp199">
               <speaker>JOŽEF ŠKOLČ:</speaker>
               <p>Hvala lepa. V poslanski skupini LDS ocenjujemo, da bi sprejem kakršnegakoli od teh
                  amandmajev v bistvu lahko povzročil spet situacijo, ki smo jo imeli v prejšnji
                  rundi, ko smo obravnavali ta zakon. Vsi ti amandmaji, ki so vloženi, so v bistvu
                  amandmaji, o katerih smo v vsebinskem smislu glasovali že v drugi obravnavi. Zato
                  nekako ne razumem tega nerazumevanja parlamentarne procedure predlagateljev
                  amandmajev, da z različnimi vejicami poskušajo iste stvari prodati v tretji
                  obravnavi. Stvari so bile izglasovane in treba je računati na zdrav spomin
                  Državnega zbora. Treba je računati tudi na zdrav spomin Državnega sveta.</p>
               <p>Predvidevam, da če se bodo stvari diskriminatorno zaostrile, da je možna spet
                  procedura. Jaz sem se v teh kuloarjih in da ne bo nesporazumov, zaobljubil, da če
                  bodo izglasovani amandmaji, ki so nepotrebni ali pa ki ljudi postavljajo v
                  različen položaj, da si bom vzel precej časa za to, da bom hodil od svetnika do
                  svetnika in ga prepričeval, naj glasuje za veto. Tudi ne razumem
                     ...<stage>(glasovi iz dvorane.)</stage>... Mislim, da to lahko delam, ni to nič
                  prepovedanega, če se kdo razburja. Prosim? <stage>(Glasovi iz
                  dvorane.)</stage></p>
            </sp>
            <sp xml:id="SDZ1-Redna-18-1994-02-21.sp200">
               <speaker>PODPREDSEDNIK VLADIMIR TOPLER:</speaker>
               <p>V imenu poslanske skupine govorite in boste tudi verjetno v imenu poslanske
                  skupine hodil okrog. Izvolite naprej.</p>
            </sp>
            <sp xml:id="SDZ1-Redna-18-1994-02-21.sp201">
               <speaker>JOŽEF ŠKOLČ:</speaker>
               <p>Hvala, predsedujoči. Si bom pridobil tudi to soglasje. Vsekakor menim, da v
                  kolikor gre za potrebno dopolnitev tega zakona, da se potem ne velja na tej točki
                  poigravati s kategorijo državljanstva, ki gre čez stvari, ki se jih tukaj običajno
                  razume, in to so čez jezik, čez narodnosti itd. Menim da velja podpreti samo tiste
                  spremembe, na katere pristaja Vlada.  - In tukaj seveda najbolj gledam na srednjo
                  klop, kjer je tudi skupina, ki daje ministra v tej Vladi. Hvala lepa.</p>
            </sp>
            <sp xml:id="SDZ1-Redna-18-1994-02-21.sp202">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Kreft, predstavnik Združene liste.</p>
            </sp>
            <sp xml:id="SDZ1-Redna-18-1994-02-21.sp203">
               <speaker>DR. LEV KREFT:</speaker>
               <p>Hvala lepa za besedo, gospod predsedujoči! Drage gospe, spoštovani gospodje.
                  Poslanska skupina Združene liste socialnih demokratov bo glasovala proti vsem
                  vloženim amandmajem; s tem se bo tudi držala stališč Vlade. Prvi razlog, zaradi
                  katerega bomo glasovali proti vsem vloženim amandmajem, je ta, da nas ti amandmaji
                  vsi po vrsti vračajo v prejšnje faze postopka, ki ni bil lahek in skozi katerega
                  se je ta zakon s težavo prebil do današnjega dne, ko smo uspeli dobiti zakon v
                  tretji obravnavi. Zato seveda bi kakršnokoli spreminjanje stališča v zvezi s temi
                  amandmaji pomenilo dejansko, da smo v prvi in drugi obravnavi slabo opravili svoje
                  delo in napačno glasovali.</p>
               <p>Posebej bi se obrnil na novost, ki ne pomeni ponavljanje čisto iz prejšnjih
                  obravnav. To je amandma, ki ga imate pod številko 5, da se doda nova 9. točka, ki
                  se glasi, da ima poravnane davčne obveznosti. Glasovali bomo proti temu amandmaju.
                  Najprej seveda z argumentacijo, <stage>(dovolite, da vam jo ponovim, čeprav ste jo
                     dobili v pisni obliki s strani Vlade)</stage>, ki pravi, da je vsebina, ki jo
                  predlaga amandma, že v celoti konzumirana v 8. točki 10. člena zakona. Mi namreč
                  spreminjamo in dopolnjujemo nek zakon, ki že obstaja in ki je nastal v prelomnem
                  trenutku našega razvoja z dvotretjinsko večino v tisti sicer tako komplicirani
                  trizborovski skupščini. V tem zakonu so že marsikatere omejitve tedaj našle svoje
                  mesto in imajo svoj smisel samo, če jih ne spreminjamo v nesmiselnih
                  naštevanjih.</p>
               <p>Kajti navedena določba zajema v bistvu vse tiste elemente, ki predstavljajo
                  lojalnost državi. Pomeni, da je glede na vedenje tujcev v preteklem desetletnem
                  obdobju, ki se zahteva za njegovo bivanje, potrebno sklepati na njegovo
                  pripravljenost izpolnjevati dolžnosti državljanov Republike Slovenije v prihodnje.
                  Ta točka omogoča marsikaj, kar omogočajo tudi vse druge točke. Omogoča tisto, kar
                  terja ta amandma, da se to upošteva pri oceni, hkrati pa daje tisto, kar je
                  vendarle bistvo vseh teh naših sprememb, ki v resnici predvsem širijo diskrecijske
                  pravice države pri izbiri, se pravi, omogočajo fleksibilno politiko pri
                  sprejemanju državljanstva, naslonjeno na dovolj restriktiven zakon.</p>
               <p>Mislim, da nam dodatna naštevanja te vrste, ki pomenijo pravzaprav kumuliranje
                  najrazličnejših pogojev in s tem pravzaprav šikaniranje prosilcev, čisto nič niso
                  potrebna. Prosilcev ni potrebno šikanirati z vrsto novih dokazov in potrdil zaradi
                  tega ne, ker se država lahko tudi na osnovi dosedanjih točk mirno odloči, da mu ne
                  da državljanstva v primeru ker je to njena politika; to je iz natančno tega
                  davčnega razloga, ki je obsežen že, kot sem navedel, v 8. točki 10. člena
                  zakona.</p>
               <p>Zato seveda, kot sem povedal, mislim, da ni nikakršne potrebe, da bi v tretji
                  obravnavi sprejemali kakršnekoli amandmaje k temu zakonu. Hvala lepa.</p>
            </sp>
            <sp xml:id="SDZ1-Redna-18-1994-02-21.sp204">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Matuš kot predstavnik Slovenske ljudske stranke.</p>
            </sp>
            <sp xml:id="SDZ1-Redna-18-1994-02-21.sp205">
               <speaker>ŠTEFAN MATUŠ:</speaker>
               <p>Hvala za besedo. Mislim, da v imenu Ljudske stranko lahko zavrnem trditve gospoda
                  Školča, ki trdi, da...</p>
            </sp>
            <sp xml:id="SDZ1-Redna-18-1994-02-21.sp206">
               <speaker>PODPREDSEDNIK VLADIMIR TOPLER:</speaker>
               <p>Gospod Matuš, jaz bi prosil, da ne polemiziramo. Izvolite besedo naprej. Lahko
                  boste potem, ko vam bom dal besedo kot poslancu. Potem boste lahko, ampak sedaj pa
                  prosim, da podate mnenje poslanske skupine.</p>
            </sp>
            <sp xml:id="SDZ1-Redna-18-1994-02-21.sp207">
               <speaker>ŠTEFAN MATUŠ:</speaker>
               <p>Mnenje Ljudske stranke je podobno kot mnenje predlagatelja.</p>
            </sp>
            <sp xml:id="SDZ1-Redna-18-1994-02-21.sp208">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo kot predstavnik poslanske skupine? Prosim, gospod
                  Jelinčič.</p>
            </sp>
            <sp xml:id="SDZ1-Redna-18-1994-02-21.sp209">
               <speaker>ZMAGO JELINČIČ:</speaker>
               <p>Hvala lepa. Poslanska skupina Slovenske nacionalne stranke bo podprla amandmaje.
                  Konec koncev smo v Sloveniji in jaz bi bil zelo vesel, če bi od nekaterih kolegov
                  poslancev in kolegic poslank slišal, da bi se tako zelo zavzemali za pravice
                  Slovencev, kot se zavzemajo za pravice tujcev. Hvala.</p>
            </sp>
            <sp xml:id="SDZ1-Redna-18-1994-02-21.sp210">
               <speaker>PODPREDSEDNIK VLADIMIR TOPLER:</speaker>
               <p>Želi še kdo kot predstavnik poslanske skupine besedo? <stage>(Ne.)</stage> Gospod
                  Matuš, izvolite. Besedo dajem poslankam in poslancem.</p>
            </sp>
            <sp xml:id="SDZ1-Redna-18-1994-02-21.sp211">
               <speaker>ŠTEFAN MATUŠ:</speaker>
               <p>Hvala za besedo. Kot poslanec in kot predlagatelj moram opozoriti, da zavračam
                  očitke. Zakon je v tretji obravnavi pripravljen tak, kot je bil sprejet, s tistimi
                  amandmaji, ki so bili sprejeti.</p>
               <p>Zavrnem še en očitek, da uvajamo zopet diskriminacijo s</p>
               <p>predlaganimi amandmaji. V prejšnjem zakonu, ki je bil zavrnjen, je bil zakon
                  izključno zavrnjen zaradi "državljana po rodu". Sedaj, ali je to bila
                  diskriminacija ali ne, v to se ne bom več spuščal.  </p>
               <p>Še vedno pa upam trditi, da je bila to politična zavrnitev zakona. Če bi bila to
                  neka diskriminacija, jaz mislim, da bi se zakon lahko sprejel in prepustil
                  Ustavnemu sodišču. To je ena od najlažjih in najlepših variant.</p>
               <p>Zavračam te očitke, da s temi amandmaji, ki smo jih predlagali predlagatelji,
                  uvajamo neko diskriminacijo. Dejansko pa drži, da pač hočemo uvesti oziroma
                  predlagamo spremembe oziroma pogoji za pridobitev državljanstva naj bi postali
                  nekoliko strožji. Samo v toliko. Hvala.</p>
            </sp>
            <sp xml:id="SDZ1-Redna-18-1994-02-21.sp212">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Školč.</p>
            </sp>
            <sp xml:id="SDZ1-Redna-18-1994-02-21.sp213">
               <speaker>JOŽEF ŠKOLČ:</speaker>
               <p>Hvala lepa. Diskriminacije so seveda zelo različne vrste in jaz bi rekel, da vsaj
                  eden od tistih dostavkov k zakonu, ki ste ga predlagali, pomeni približno to, da
                  bi ti prosilci morali znati slovensko, medtem ko predlagateljem tega zakona to ni
                  potrebno. Tako, da si lahko pogledate analizo znanja jezika predlagateljev v znani
                  rubriki "fakti bruti", da ne bi tega tukaj čital. Hvala lepa.</p>
            </sp>
            <sp xml:id="SDZ1-Redna-18-1994-02-21.sp214">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Replika gospod Matuš.</p>
            </sp>
            <sp xml:id="SDZ1-Redna-18-1994-02-21.sp215">
               <speaker>ŠTEFAN MATUŠ:</speaker>
               <p>Gospod Školč, mogoče bi se z vami strinjal. Popravljena dikcija v  tisti objavi se
                  nanaša na "amandma", ki ga zamenjuje z "dopolnilom", kar je dejansko slovenska
                  beseda. Vseeno bi se spustil na to, da je amandma poslovniška beseda, ki je vzeta
                  iz poslovnika Državnega zbora. Torej se je nismo izmislili predlagatelji, ampak jo
                  že uvaja poslovnik Državnega zbora. Sicer tam nekje piše o dvojnem s, da je
                  omenjena; jaz ne najdem te besede, kjerkoli bi že bila, lahko pregledate. Mislim,
                  da zadeva okoli narekovajev itd., je pa čisto tehnična izvedba.</p>
            </sp>
            <sp xml:id="SDZ1-Redna-18-1994-02-21.sp216">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Poljšak.</p>
            </sp>
            <sp xml:id="SDZ1-Redna-18-1994-02-21.sp217">
               <speaker>MARIJAN POLJŠAK:</speaker>
               <p>Hvala lepa. Polemika je sedaj dovoljena, ne. <stage>(Podpredsednik Vladimir
                     Topler: Seveda, izvolite.)</stage> Gospod Školč je povedal, da če bodo sprejeti
                  ti amandmaji bo šel in bo pregovarjal svetnike za to, da bi dali veto. Jaz bi
                  prosil gospoda Školča, če bi mogoče nekaj mesecev pred volitvami, tako tri mesece
                  nazaj, šel na televizijo in povedal mogoče sedaj enkrat, pa po tem še enkrat pred
                  volitvami in pred lokalnimi in pred Državno zborskimi, povedal državljanom
                  Slovenije, kaj misli o teh stvareh. Da bi se sedaj izjasnil, da bi državljani
                  Slovenije natančno vedeli, kaj misli in za kaj se bori v tem Državnem zboru.</p>
               <p>Glede diskriminacije pa tako. Vi se borite proti temu, da bi bili diskriminirani v
                  Sloveniji Neslovenci, toda obenem se borite za to, da se Slovencem poslabša
                  kvaliteta življenja s tem, ko jim vsiljujete jezik, ki ga marsikateri noče
                  slišati. To je tudi diskriminacija. Hvala lepa.</p>
            </sp>
            <sp xml:id="SDZ1-Redna-18-1994-02-21.sp218">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Metelko.</p>
            </sp>
            <sp xml:id="SDZ1-Redna-18-1994-02-21.sp219">
               <speaker>ALOJZIJ METELKO:</speaker>
               <p>Spoštovani zbor! Moram replicirati gospodu Školču. Tudi jaz sem bral tisto v
                  Mladini. Če vi delate reklamo Mladini to je vaša stvar. Moram pa reči, da sem jaz
                  maturiral iz slovenščine, ko se vi še rodil niste. Zato sem jaz že takrat delal
                  izpit iz slovenščine. Če sem pa zakon podpisal, sem ga pa podpisal v dobri veri,
                  da bo tudi ta amandma tako pripravljen, da ne bo z s s zamenjal. Hvala.</p>
            </sp>
            <sp xml:id="SDZ1-Redna-18-1994-02-21.sp220">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospa Skuk.</p>
            </sp>
            <sp xml:id="SDZ1-Redna-18-1994-02-21.sp221">
               <speaker>NADA SKUK:</speaker>
               <p>Hvala lepa za besedo! Lep pozdrav vsem! Omejila se bom samo na obrazložitev
                  amandmaja oziroma komentirala tudi obrazložitev Vlade na amandma pod številko pet.
                  In sicer, da se bomo lažje pogovarjali, bi najprej prebrala osmo točko tega člena,
                  na katerega se nanaša ta amandma. In sicer prosim, da pozorno poslušate, ker
                  mogoče drugače razumete, kot smo mi razumeli, ko smo predložili.</p>
               <p>Osma točka se glasi - kot pogoj za pridobitev državljanstva - "da njen sprejem v
                  državljanstvo Republike Slovenije ne predstavlja nevarnosti za javni red, varnost
                  ali obrambo države". Naš amandma pa se glasi, da se doda nova točka in da se kot
                  pogoj navede tudi, da ima oseba, ki zahteva državljanstvo, poravnane davčne
                  obveznosti. Zato sem že na Odboru  za pravosodje gospodu Debeljaku rekla, da se ne
                  morem strinjati s to obrazložitvijo, ki je tukaj navedena, da se že nanaša pač to
                  na lojalnost tega bodočega državljana državi, ker izhajamo s tem amandmajem tudi
                  iz konkretnih primerov, ko niso imeli poravnanih obveznosti do države pa so kljub
                  temu dobili državljanstvo. In bi rekla še to. Če bomo to vnesli v zakon, bodo
                  državni organi pač zadolženi preverjati to obveznost, če jo ima opravljeno ta
                  kandidat za državljana.</p>
               <p>Izrečena pa je bila tukaj tudi beseda diskriminacija. Mislim, da je po tem
                  diskriminacija zopet na strani Slovencev in slovenskih državljanov, ki morajo za
                  vsako, ne vem, najmanjšo potezo predložiti, da imajo poravnane obveznosti do
                  države, za novega državljana - mislim pa, da je pa to zelo pomembna poteza - pa to
                  ni potrebno preverjati. In glede na to, da v tej točki to, menimo, ni zajeto, je
                  potrebno to posebej navesti, ker potem bo lahko tudi sankcionirano, če organi tega
                  ne bodo preverjali. Očitno te točke niso brali tako in tega dobesedno niso
                  preverjali.</p>
               <p>In mislim, da ta točka dejansko ne pomeni nobene diskriminacije, ampak resnično
                  samo ugotavljanje. Če do sedaj ni imel namena poravnavati obveznosti, kako jih bo
                  imel naprej in kako bo država lahko s takim sklenila pogodbo, ker zame je to
                  pogodba med državo in državljanom - če ni pripravljen tega izpolniti. Mislim, da
                  tukaj ne gre za nobeno diskriminacijo, za nobeno dvorazredno državljanstvo, ampak
                  za čiste račune, da se tako izrazim.</p>
            </sp>
            <sp xml:id="SDZ1-Redna-18-1994-02-21.sp222">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Prosim gospod Pučnik.</p>
            </sp>
            <sp xml:id="SDZ1-Redna-18-1994-02-21.sp223">
               <speaker>DR. JOŽE PUČNIK:</speaker>
               <p>Spoštovani! Podprl bom amandmaje, ki jih je matično telo tudi podprlo. Mislim, da
                  je imelo pri tem srečno roko, da je razlikovalo med tem, kar je nujno potrebno in
                  kar pač ni nujno potrebno. Kaj je ozadje tega stališča in takega odločanja, če
                  dovolite, bi čisto na kratko povedal.</p>
               <p>Občutek imam, da se pozabljajo pogoji, pod katerimi ljudje živijo skupaj v
                  sistemu, ki ga imenujemo demokracija, in pogoji, ki zadoščajo za urejanje
                  medčloveških odnosov v pogojih, ki jih imenujemo diktatura. Kadar je državni
                  aparat in represija državnega aparata na razpolago, glede na ocene in glede na
                  družbeni sistem, seveda ni potrebno toliko integracijskih mehanizmov znotraj neke
                  skupnosti, kakor so potrebni v družbah, ki jih pač imenujemo družbe z velikimi
                  svoboščinami, z zelo spontanim javnim delovanjem, neomejevanim javnim delovanjem,
                  s pravico do organiziranja, s pravico do tvorjenja društev, oblikovanja zahtev in
                  tako naprej.</p>
               <p>Občutek imam, da pri tej diskusiji ne upoštevamo potreb neke družbe ali pa nekega
                  naroda, še posebej nekega majhnega naroda, če živi ali pa če se pripravlja na to,
                  da zaživi v pogojih širokih svoboščin in popolnoma svobodnega organiziranja in
                  oblikovanja kulturnih in političnih zahtev. Če to upoštevamo kot nekaj, kar moramo
                  v Sloveniji ohraniti, se seveda postavljajo zame zahteve, da posvetimo večjo
                  pozornost integracijskim mehanizmom, ki jih pravzaprav vsak narod mora imeti.</p>
               <p>Poglejte. Če grem malo v ozadje. Ko se je ta zadeva s slovenskim osamosvajanjem
                  pošteno razmahnila, so nas mnogi sosedje razglasili za nacionaliste, da vse preveč
                  poudarjamo narod in tako naprej. Poglejte, ni se razumelo, da je narod, če hočete,
                  neka vsaj sociološka ali pa tudi sociološka kategorija, ki ni samo nek mitos,
                  temveč je tudi instrument. Je orodje, je mehanizem, s katerim se ljudje
                  povezujejo, s katerim ljudje lažje premagujejo svoje vsakodnevne težave in
                  konflikte, ki jih je tako in tako vedno dovolj. To se pravi, preko nacionalne
                  pripadnosti -</p>
               <p>to ni nek fanatizem, da bi rekel, da je pač vsaka kaplja slovenske krvi kakorkoli
                  drugačna ali kakorkoli boljša od krvi nekega drugega naroda; čeravno seveda kri se
                  sploh ne razlikuje, ampak v tem metaforičnem pomenu.</p>
               <p>To se pravi, prepričan sem, da moramo narodu in narodni kategoriji in narodni
                  homogenosti posvetiti večjo pozornost, ker ima določeno funkcijo v družbi. Ni nek
                  simbol, ni neko "zagamano" opazovanje ali oboževanje slovenskih kozolcev ali
                  česarkoli drugega, temveč je instrument za reševanje določenih problemov v
                  družbi.</p>
               <p>Če pravilno vidim nadaljnji razvoj Slovenije, se bodo pri nas z veliko intenziteto
                  izoblikovale socialne napetosti. Čim bomo dosegli neko lastninsko preoblikovanje,
                  se bodo začeli pojavljati socialni problemi z vso "vehamenco" in z vso
                  urgentnostjo in ostrino, ki je značilna za narod, ki je imel visoke aspiracije,
                  visoka pričakovanja, mu pa materialna baza še vrsto let ne bo nudila tega, da bi
                  uresničil to, kar si pravzaprav želi. Tudi v takih pogojih moramo upoštevati, da
                  potrebujemo določene integracijske mehanizme. Med njimi tudi narodno zavest in pa
                  določeno narodno homogenost.</p>
               <p>Rekel bi, da je seveda lahko reči: mi smo proti slehernemu omejevanju. Kakor bi
                  bilo lahko reči: naslednji mesec podvojimo proračun države, dajmo še več temu in
                  onemu, potrebe so velike. Samo, vsi se dobro zavedamo, da to ne gre, da je to
                  nesmiselno, da je to kontraproduktivno. Pri nas, ko pa gre za te reči, za te
                  kulturne instrumente, ki so prav tako sestavina notranje varnosti naše države,
                  tukaj pa mi pozabljamo in bojim se, da se izgubljamo v nekih vzorcih kulturnega
                  dojemanja, ki pač izhajajo iz prejšnje več nacionalne države.</p>
               <p>Občutek imam, da se model Jugoslavije nekje pri nas še vedno nekako ohranja in da
                  mislimo, saj je mogoče živeti z vsemi skupaj, saj je mogoče te probleme kulturno,
                  potrpežljivo in tako naprej urejati, večjih konfliktov ne bo. Jaz mislim, da je to
                  velika iluzija. In iluzija je obenem se izkazala tudi kot iluzija jugoslovanskega
                  koncepta in danes se kaže kot iluzija bosansko hercegovskega koncepta. Vzorec
                  jugoslovenstva, neke več multikulturalne ali pa večnacionalne skupnosti, kjer se
                  bomo pač vsi pametno pomenili in bomo že prišli do nekega zaključka, saj smo ja
                  vsi strašno racionalni in strašno potrpežljivi in strašno tolerantni - mislim, da
                  je to pogubna iluzija. Mi moramo kot država, pa tudi kot s tem, če hočete,
                  večinskim narodom, poleg manjšin, gojiti tudi to identiteto. Ne zaradi nekega
                  mitosa slovenstva, tudi to ima svoj pomen, ampak predvsem bi rekel kot sociolog,
                  zaradi instrumentalne vloge nacionalne zavesti. Brez nje ne moremo doseči niti
                  notranje harmonije, niti ne moremo doseči neke socialne in neke pravne države.</p>
               <p>Toliko dragi kolegi, zato priporočam: podprimo te amandmaje, ki jih je matični
                  odbor tudi podprl. Hvala lepa. <stage>(Aplavz.)</stage></p>
            </sp>
            <sp xml:id="SDZ1-Redna-18-1994-02-21.sp224">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu dr. Pučniku. Besedo ima gospod dr. Rupel, prosim.</p>
            </sp>
            <sp xml:id="SDZ1-Redna-18-1994-02-21.sp225">
               <speaker>DR. DIMITRIJ RUPEL:</speaker>
               <p>Spoštovani gospod podpredsednik, spoštovane kolegice in kolegi. V bistvu se
                  strinjam s tem, kar je pred mano govoril dr. Pučnik. Bi pa rad opozoril na neko
                  stvar, ki se mi zdi, da jo pozabljamo. Že zadnjič sem ob tem istem zakonu povedal
                  eno reč, ki se mi zdi, da je važna in ki jo želim ponoviti.</p>
               <p>Mi smo imeli v zgodovini drugačne izkušnje s tujci, kot jih imamo danes. Vi veste,
                  da smo v zgodovini, v kulturni zgodovini pretežno od Stana Vraza do Karla Dežmana
                  - nenehno ločevali prave domoljube od narodnih izdajalcev in tako naprej, smo bili
                  strahotno preokupirani s temi zadevami. Ne bi želel, da mi nadaljujemo s takšno
                  tradicijo razdeljevanja, s takšno tradicijo emocionalnega, čustvenega
                  opredeljevanja o nacionalnih zadevah.</p>
               <p>Mislim, da imamo danes svojo državo, da ta država lahko naše nacionalne
                  narodnostne zadeve uredi s svojo avtoriteto, z zakoni, s pravili, ki približno
                  ustrezajo tudi drugim evropskim pravilom, s tem da je slovenski narod manjši kot
                  so drugi, ki nas obkrožajo, in mislim, da potrebuje nekoliko večjo zaščito.</p>
               <p>Hočem govoriti o naslednji stvari. Ne o tem, da se je potrebno danes zbrati in da
                  je treba protestirati, demonstrirati in tako naprej. Mislim, da se je treba
                  strezniti. Danes ne potrebujemo demonstracij, ne potrebujemo čustev, ne
                  potrebujemo kulturnikov, pisateljev, ne vem kaj, narodno budnih in narodno
                  zavednih ljudi, ki jih je treba potem organizirati, ki skandirajo domoljubne fraze
                  itn. Mi imamo državo na razpolago, ki lahko z zelo enostavnimi prijemi uredi
                  zadeve za katere gre.</p>
               <p>V resnici opozarjam na to: če ne bomo mi tukaj uredili problemov, jih bo nekdo
                  drug začel urejati in bomo imeli pred tem parlamentom, ali kje drugje,
                  demonstracije proti nepatriotičnemu, ne domoljubnemu itn. Kakšnemu parlamentu že.
                  Mi se moramo otresti ksenofobije, strahu do tujcev. Danes se jih ni treba bati,
                  kot smo se jih bali v Avstriji, kot smo se jih bali v Jugoslaviji. Danes lahko
                  preprosto z enostavnimi instrumenti uredimo svoje razmere do tistih, ki niso člani
                  te države, ki želijo postati člani države itn..</p>
               <p>Zato tudi jaz mislim, da je treba podpreti amandmaje, kot jih je matični odbor
                  potrdil. Hvala lepa.</p>
            </sp>
            <sp xml:id="SDZ1-Redna-18-1994-02-21.sp226">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Gospod Školč.</p>
            </sp>
            <sp xml:id="SDZ1-Redna-18-1994-02-21.sp227">
               <speaker>JOŽEF ŠKOLČ:</speaker>
               <p>Hvala lepa. Začel bom in končal s približno istim stavkom. Navezal se bom seveda
                  na gospoda Rupla.</p>
               <p>Kdor ima državo, mora imeti tudi državljanski spomin in pa tudi, kdor sedi v
                  parlamentu, mora vedeti, kakšne zakone je parlament že sprejel. To se mi zdi zelo
                  važno izhodišče za to, da se lahko umirjeno o teh stvareh pogovarja.</p>
               <p>Lahko bi marsikaj povedal o vseh teh relacijah Slovencev do tujcev oziroma do
                  Neslovencev, takšnih in drugačnih, ampak se mi to zdi popolnoma nepotrebno v tem
                  trenutku, da bi svoje izkušnje, pa svoje uspehe in svoje neuspehe na to temo
                  razlagal.</p>
               <p>Tisto, kar bi rad povedal, je, da ne gre za to, kar poskušajo tukaj predlagatelji
                  amandmajev dopovedati, da gre za  popolnoma bianco dodeljevanje državljanstva
                  prosilcem, kadar pač prosijo za to. Omejitve so zelo stroge. Teh pogojev je kar
                  lepo število; jaz si ne bom dovolil tega, da bi tukaj še enkrat vse te omejitve
                  čital, ker, kot že rečeno, kdor sedi tukaj notri, mora poznati te zakone.</p>
               <p>Drugo. Kar se tiče jezika. Uradi jezik v Sloveniji je slovenski, državnega jezika
                  ni. Prej smo imeli še zgodbo o dveh jezikih manjšin na dveh območjih in smo se
                  skrajno nedržavotvorno obnašali do pravice, ki je zagotovljena v 64. členu Ustave
                  glede na uporabo jezika manjšin na dveh narodnostno mešanih področjih.</p>
               <p>Narod se, ko razpravljajo sociologi ali pa pesniki, lahko različno tretira. Toda,
                  treba je vedeti, da je narod tudi politična kategorija. In ko se govori o ustavah,
                  ko se govori o zakonih in ko se govori v parlamentu, predvsem ko se sprejema
                  zakone - vsaj jaz poskušam govoriti o narodu kot politični kategoriji - in v tem
                  smislu imamo v slovenščini dva izraza: narod in državljane in državljanke. In
                  pravice naroda kot jih imajo Francozi in drugje, imajo pri nas državljani in
                  državljanke čisto vsi. V tem je neka razlika. In ko govorimo o politični
                  kategoriji, potem je to nekaj drugega kot se reče kri in jezik v pesniškem pomenu
                  te besede.</p>
               <p>Skratka menim, da ni potrebno, da če imamo državo in če je reprezentant, eden od
                  reprezentantov te države Državni zbor in tudi Vlada - in Vlada kontrolira te
                  omejitve pri sprejemanju potencialno novih državljank in državljanov - da ni
                  potrebno tega dodatno zaostrovati. Na tej točki je moja diskusija. In hočem
                  končati s tem, da ko se tukaj za to govornico razvnemajo strasti, je treba vedeti,
                  da je nekaj zakonov na to temo že bilo sprejetih in da če že tisti, ki prej niso
                  sedeli v tem parlamentu, vsaj tisti, ki so, morajo imeti tudi državljanski spomin.
                  Hvala.</p>
            </sp>
            <sp xml:id="SDZ1-Redna-18-1994-02-21.sp228">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Thaler ima besedo.</p>
            </sp>
            <sp xml:id="SDZ1-Redna-18-1994-02-21.sp229">
               <speaker>ZORAN THALER:</speaker>
               <p>Hvala, gospod predsedujoči. Sam bi rad povedal to, da sem za racionalno
                  restriktiven pristop pri vprašanju državljanstva. Naš zakon o državljanstvu, ki je
                  eden od osamosvojitvenih zakonov, mislim da je dokaj dober, da se je tudi v praksi
                  izkazal kot tak in kolikor sem se pogovarjal z ljudmi, ki ga izvršujejo, so
                  potrebne določene korekcije, katerim sem tudi sam naklonjen in ki jih delno
                  vsebuje tale zakon, ki je pred nami. Tako, da se sam zavzemam, da se tak zakon kot
                  je sedaj pred nami - ki ne vsebuje več določb, ki bi ločile državljane po
                  kriterijih, po katerih jih ne gre ločevati, se pravi po rodu - sprejme.</p>
               <p>Bi pa ob velikih razpravah, ki se vodijo na ta račun, bilo po mojem potrebno
                  povedati, za kakšno kvantiteto gre pri teh zadevah. Zdi se mi, da se v javnosti
                  ustvarja napačen vtis, da je praktično Slovenija pripravljena z naturaliziranimi
                  državljani, s tistimi, ki skačejo v zakonsko zvezo zato, da bi se dokopali do
                  slovenskega državljanstva itd. Ko sem se pozanimal na ministrstvu, je bilo doslej
                  podeljenih 4.000 državljanstev z naturalizacijo - Slovenija ima okoli 2 milijona
                  prebivalcev - in okoli 600 državljanstev s poroko. Pri nas na cestah umre
                  približno toliko ljudi letno. Skratka, to niso številke, vsaj po mojem mnenju, ki
                  bi na tak način, kot se tukaj želi prikazovati, ogrožale slovenski narod in tudi v
                  srednjeročnih ali dolgoročnih perspektivah pomenile, da bo slovenski narod
                  izginil.</p>
               <p>Da končam. Mislim, da so potrebne določene spremembe zakona o državljanstvu,
                  predvsem na tistih nivojih, ko izvrševalci ugotavljajo, da bi to omogočilo boljše
                  in hitrejše odločanje o prošnjah za naturalizacijo itd., da se to sprejme.  Sem pa
                  seveda proti amandmajem, ki na iracionalni ravni stvari zaostrujejo v smeri
                  najsibodi policijske države oziroma države, ki bi izgubila svoj dober image tudi v
                  mednarodni skupnosti. Hvala lepa.</p>
            </sp>
            <sp xml:id="SDZ1-Redna-18-1994-02-21.sp230">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Kreft ima besedo.</p>
            </sp>
            <sp xml:id="SDZ1-Redna-18-1994-02-21.sp231">
               <speaker>DR. LEV KREFT:</speaker>
               <p>Hvala lepa, gospod predsedujoči. Seveda je ta v tretji obravnavi ponovljena
                  razprava pravzaprav vedno zanimiva, čeprav mislim, da bi se lahko počasi navadili
                  na to stalno prisotnost tega tako imenovanega nacionalnega vprašanja, ki se
                  pravzaprav pojavlja in izživlja z dokazovanjem prave nacionalne ali
                  nacionalistične usmerjenosti ponavadi tam, kjer je za to manj razlogov kot mislijo
                  tisti, ki si prisegajo na narod in na Slovenstvo. Skratka, ravno tam, kjer gre za
                  tujce, kjer gre za Neslovence, kjer gre za vse, ki jih označuje nekaj drugega, kar
                  seveda pomeni, da to slovenstvo vztrajno skušamo ožiti na nekaj, kar ne prenese
                  pogleda v oči drugega. To omenjam zaradi tega, ker mnogi med temi, ki danes z
                  izkušnjo dolgoletnega razpravljanja o vsemogočem govorijo o narodu in o naciji in
                  prisegajo na nacionalizem, imajo za sabo dolgo zgodovino priseganja na
                  internacionalizem. Smešno je pogledati npr. kakšne "Perspektive" iz leta 1961 v
                  času spopada med Čosičem in Pirjevcem, ko se je Pirjevec postavil v obrambo
                  slovenskih nacionalnih pravic in prebrati avtorje, ki so se tam postavili na
                  internacionalistično stališče in na drugačno stališče glede reševanja slovenskega
                  nacionalnega vprašanja. Moram reči, da so se postavili na pozitivno in pravilno
                  stališče, da ne gre za nikakršno integracijo slovenskega naroda v jugoslovanstvo,
                  ampak da gre za ekonomsko, gospodarsko vprašanje naše integracije v zahodno
                  evropski svet. In s tem smo pri tem zakonu. Pri vprašanju, na katero stran sveta,
                  ki si ponovno postavlja svoje meje - in te meje lahko vseskozi potekajo čez
                  slovenski svet - se bomo poskušali za vsako ceno spraviti. Kam smo se usmerili in
                  kje želimo biti. Zakon prinaša v svojem izvirnem besedilu nove omejitve na
                  omejitve, ki so bile prisotne že v prejšnjem veljavnem zakonu. Ko smo razpravljali
                  in sprejemali zakon o državljanstvu, je bilo večkrat zelo jasno poudarjeno s
                  strani ne samo posameznih, ampak tudi teles takratne skupščine, da gre za poskus
                  mednarodno utemeljenega načina odprtosti registracije državljanstva ob prehodu,
                  državljanstva, ki ga pred tem ni bilo, vzpostavljanje novega državljanstva, za
                  katerega so bili postavljeni prehodni pogoji in na drugi strani za že v
                  obstoječem, torej danes veljavnem zakonu sprejete zelo  - v evropskem povprečju -
                  trde pogoje za pridobivanje državljanstva od trenutka konstituiranja tega
                  državljanstva dalje. Mi te pogoje danes s temi spremembami in dopolnitvami v
                  glavnem, razen v nekaterih izjemah, predvsem zaostrujemo.</p>
               <p>Zakon s temi zaostritvami je tak, da omejuje kakršnokoli diskrecijsko pravico
                  izvršnih organov, Vlade v smeri liberalizacije pogojev za pridobivanje
                  državljanstva, pač pa pušča odprto diskrecijsko pravico za zaostrovanje politike.
                  In to je verjetno bil cilj, ki smo ga s temi spremembami in dopolnitvami hoteli
                  doseči.</p>
               <p>Ne gre torej za vprašanje multinacionalne in enonacionalne skupnosti, ampak gre za
                  vprašanje zahodno evropskega modela pravne države, ki dopušča samo določene čiste
                  in jasne pogoje diskrecijski pravici in samovolji, in za vzhodno evropski model,
                  ki vedno skuša dati zraven ob omejitvah še kakšen dodaten, pa še kakšno
                  šikaniranje, pa še kakšno samovoljo, pa za vsak slučaj še mogoče kakšno žalitev
                  tistega, ki si upa nekaj od države zaprositi.</p>
               <p>Če se danes srečujemo z argumentacijami, ki nam razlagajo, da ne moremo biti
                  evropski narod, ker smo za to premajhni, ali pa zato, ker smo tako posebni in
                  drugačni, so to argumentacije proti naši osamosvojitvi.</p>
               <p>Zato seveda ne morem sprejeti tistih delov razprav, ki pravijo, da je nujno treba
                  sprejeti tudi te amandmaje. Mislim, da do sedaj narejeno delo omogoča vse tisto,
                  kar so tudi sami predlagatelji, tisti, ki se zavzemate za amandmaje, terjali. Ti
                  dodatni amandmaji samo pomenijo pravzaprav nepotrebno dodajanje novih pogojev, ki
                  obremenjujejo prosilce - države nič, ker lahko da tudi petsto pogojev, ki jih
                  morajo ti prosilci izpolniti, pa jih bodo izpolnili vseh petsto, pa ji še vedno ni
                  treba da jim da državljanstvo; to je ta diskrecijska pravica. Nihče, ki izpolni
                  vse te pogoje, še vedno ne bo imel pravice državljanstva terjati; kar je tudi
                  prav. To se pravi, da je nesmiselno širiti, večati in dodajati pogoje, če je ta
                  diskrecijska pravica že prej jasno notri. Nihče se ne more sklicevati na to, da
                  izpolni vse pogoje. Mi pa kot da se bojimo, da bo nekdo rekel "izpolnil sem vse
                  pogoje, država mi mora dati državljanstvo", - dajmo zraven še to, da bere Delo, pa
                  še nekaj si izmislimo. Poglejte, ta stvar z jezikom, saj ta pogoj <stage>(in
                     izpiti potekajo in vse)</stage>, je vendar že v zakonu. Saj smo dobili celotno
                  informacijo o tem, kako potekajo ti preizkusi in zelo jasno je bilo pokazano, da
                  niso upravičene pripombe na način potekanja teh izpitov. Narobe, izkazalo se je,
                  da država tukaj dela korektno in jasno. Kdo pa tukaj seveda ljudi okrog prinaša in
                  skuša na tem, izven državnega postopka služiti z lažnimi potrdili, ki pri državi
                  nič ne veljajo, je pa drugo vprašanje. Če že obstaja pogoj, potem gre pri teh
                  novih zahtevah, da se še do teh točk amandmajev obrnem, pravzaprav samo za
                  otežitev preizkusov, za nič drugega.</p>
               <p>In med drugim moram reči, da ta, ki predlaga, da se dejansko v javnosti uporablja
                  slovenski jezik, to je seveda pogoj, ki je bil ponujen Korošcem po plebiscitu; pa
                  še doma so jih "špicljali", če slučajno govorijo slovensko. Ne ustvarjati države
                  tega tipa. Mislim, da smo se odločili, da bomo ustvarjali državo drugačnega tipa.
                  Pa ne zato, da bomo komu "šenkavali" državljanstvo. Nikomur, že po obstoječem
                  zakonu in s temi spremembami in dopolnitvami, ni treba dati državljanstva. Narobe,
                  pogoji so izjemno ostri. Hvala lepa.</p>
            </sp>
            <sp xml:id="SDZ1-Redna-18-1994-02-21.sp232">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Kopše je prvi, potem gospod Jelinčič in gospod Matuš.</p>
            </sp>
            <sp xml:id="SDZ1-Redna-18-1994-02-21.sp233">
               <speaker>JOŽEF KOPŠE:</speaker>
               <p>Jaz bi rad samo malo repliciral  gospodu Kreftu, znanemu intelektualcu. In zelo
                  žalostno postane, gospod Kreft, vendar posredno se je ta direktnost čutila in to
                  vašo travmo ponoviti pred tem zborom po tolikih letih, gospoda Pirjevca, pokojnega
                  Pirjevca, ki je bil ena od prvih lastovk tega, kar imamo danes tukaj - ni ga
                  potrebno vpletati, čeprav ste hoteli nekaterim svojim nasprotnikom v tem
                  parlamentu nekaj drugega povedati. Samo to sem hotel reči. To vašo travmo, prosim
                  vas, prihodnje rešujte drugje, ne pa pred tem zborom, kar se mene tiče. Hvala.</p>
            </sp>
            <sp xml:id="SDZ1-Redna-18-1994-02-21.sp234">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Jelinčič.</p>
            </sp>
            <sp xml:id="SDZ1-Redna-18-1994-02-21.sp235">
               <speaker>ZMAGO JELINČIČ:</speaker>
               <p>Ko sem poslušal predvsem gospod Krefta, se mi je zazdelo, da pravzaprav Slovenija
                  ne potrebuje nobenega zakona o državljanstvu. Konec koncev smo vsi tako zavedni,
                  da bomo že sami poskrbeli za vse. Na žalost to sploh ni tako in sploh ni tako
                  enostavno. Gre za to, da nekateri še vedno želijo imeti nekakšno združbo in
                  navkljub svojim govorancam v bistvu tendirajo k priključitvi balkanskim zvezam in
                  ne k evropskim zvezam.</p>
               <p>Zakon z vsemi temi amandmaji se bo šele približal zahodnoevropskim zakonom in še
                  veliko nam manjka do tiste ostrine, s katero zahodnoevropski zakoni določajo, kdo
                  lahko postane njihov državljan, kdo to zasluži in kdo tega ne zasluži. In če je
                  gospod Kreft rekel, da ne smemo iti v takšen zahodnoevropski model, ja kam pa naj
                  gremo? Kam želimo? Ali želimo v združeno Evropo ali želimo nazaj na Balkan? Jaz
                  sem prepričan, da nekateri želijo na Balkan, vendar je treba povedati, da
                  slovenski narod tega noče. Žlahtna gospoda, vedeti je treba, da tukaj v tem
                  parlamentu življenje spominja na življenje pod steklenim zvonom in da dostikrat ne
                  veste, kaj se dogaja zunaj, med narodom. Narod diha drugače kot tukaj notri in če
                  bi narod izbiral zakone, bi te zakone zbral veliko bolj ostro in veliko bolj
                  restriktivno, kot jih zagovarjate vi tukaj, vsaj nekateri. Konec koncev, če se
                  primerjajo nekateri z bivšimi deli bivše Jugoslavije, je potrebno povedati, da so
                  omejitve in možnosti pridobitve državljanstva v Republiki Hrvaški mnogo strožje
                  kot v Sloveniji, v tako imenovani Zvezni republiki Jugoslaviji mnogo strožje kot v
                  Sloveniji, in v Makedoniji še strožje kot pri prej navedenih bivših partnerkah v
                  naši jugoslovanski združbi.</p>
               <p>Žlahtna gospoda, zavedajte se, da so nas izbrali Slovenci in Slovenke, ki so
                  menili, da bomo zastopali njihove interese tukaj notri v Državnem zboru in vedite,
                  da zelo tehtajo naše besede in naša dejanja. In tudi ne pozabite tega, da je bilo
                  ob plebiscitni odločitvi približno 200.000 ljudi proti temu, da je Slovenija
                  samostojna, svobodna in da gre ven iz jugoslovanskega kotla. In teh 200.000 ljudi
                  je po 40. členu ta istega zakona <stage>(hvala bogu 40. člen ne velja več, vsaj v
                     praksi ne)</stage>, dobilo državljanstvo. In ti ljudje prav gotovo ne bodo
                  pomagali Sloveniji in ne bodo skrbeli za dobrobit Slovenije, ampak bodo naredili
                  vse, da bodo poizkušali to novo, mlado in v dosti primerih betežno državo
                  potisniti nazaj tja, od koder je prišla. In zato je naša naloga, da to preprečimo.
                  Preprečili bomo pa lahko s sprejetjem teh amandmajev. In gospodu Kreftu bi rekel,
                  da širina Slovenstva prav gotovo ni v tem, kot sem jaz povzel iz njegovega govora,
                  da bi dopustili množicam tujcev, da pridejo v Slovenijo kar tako in se imajo
                  tukaj, kot da so doma.</p>
               <p>Ekonomska vprašanja, ki se s tem sprožajo, so grozljiva. Pri 140.000 brezposelnih
                  - navkljub obljubam o 100.000 novih delavnih mestih pričakujemo lahko samo še
                  obratno, dodatnih 100.000 brezposelnih in še dodatnih tisoče in tisoče
                  brezposelnih, ki bodo vsak čas prišli sem iz balkanskega kotla. Če kdo misli, da
                  je vojne tam doli konec, se prekleto moti in če kdo misli, da je naval z juga
                  ponehal, se tudi moti. Zato se držimo tistega, česar se drži Evropa. Evropska
                  skupnost je sprejela dodatne izredno stroge ukrepe za vsakogar, ki ni v Evropski
                  skupnosti. V okviru Evropske skupnosti ne bo problemov. Ampak, da bi kdo od zunaj
                  lahko notri prišel, kje pa. Tam so oni doma. In gospoda žlahtna, zavedajte se, da
                  tukaj v Sloveniji smo pa Slovenci doma. Hvala.</p>
            </sp>
            <sp xml:id="SDZ1-Redna-18-1994-02-21.sp236">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Repliko na gospoda Jelinčiča ima gospod Partljič.</p>
            </sp>
            <sp xml:id="SDZ1-Redna-18-1994-02-21.sp237">
               <speaker>TONE PARTLJIČ:</speaker>
               <p>Ves ta čas od 90. leta naprej, se mi ni niti enkrat tožilo po Balkanu in po stari
                  Jugoslaviji. In čeprav nisem pobožen, hvalim boga, da nismo več tam. Zato mi ni
                  ljubo, da se razmišlja samo na ta način, če ima človek kak ugovor zoper kakšen
                  člen. Pri tej stvari vedno izhajam iz tega, da sem Slovenec in kako sem se sam
                  počutil kot Slovenec.</p>
               <p>Ljubo mi je, če grem čez mejo, tam pri nas v Cmurek, čeprav na žalost hodim redko
                  po nakupih, pa sedim z ženo na vrtu in pijem pivo in se lahko pogovarjam v
                  slovenščini. In me zelo prizadene, ko me kdo gleda po strani ali pa reče, tu je
                  Avstrija. To vsebuje po moji sodbi ta člen, da se v javnosti mora uporabljati
                  slovenščina.</p>
               <p>Drugo je stvar, da carinik še vedno ne govori pravilno slovensko. Si ne znam
                  predstavljati, kaj delajo njegovi predpostavljeni. Toda ne sme me iritirati, če
                  pri sosednji mizi dva govorita drugače. To inplicitno prinaša na nek način tudi ta
                  člen.</p>
               <p>Po drugi strani bi rad rekel še to. Na nek način mi je žaljivo, da nekdo, ki je
                  alergičen - ima za to razloge in to tudi spoštujem in mi to ni polemično - do
                  recimo zlasti teh prišlekov, mi daje za vzgled Hrvaško, Makedonijo in Jugoslavijo,
                  kako imajo oni urejeno državljanske zadeve. In ker imajo oni urejene po balkansko,
                  mi to daje za primer, da bi se moral temu primerno obnašati navsezadnje tudi sam.
                  Želim se obnašati preprosto drugače.</p>
               <p>Vsem tem polemikam okoli jezika na rob, tu bi se kar strinjal z zadevami, ne sicer
                  v celoti, vendar se mi zdi, da je gospod dr. Rupel tudi kaj rekel, kar bi me
                  zanimalo. Ne bi se niti obešal na to, da dostikrat slovenščina ni korektna, niti
                  na to, kar piše v Mladini, čeprav je na nek način ironično. Opozorim vas na
                  listke, ki jih imate pred seboj na klopi, vsak od vas, na katere se lahko
                  prijavite za razpravo. Tukaj sta vsaj dve napaki. Ena je tiskovna. Poglejte, kako
                  piše Državnega zbora, druga pa je prvič in drugič. Kar poglejte, kako je enkrat
                  označeno. Pri drugič pravilno vrstilni števnik s piko, drugikrat pa z dvopičjem.
                  Zgoraj je pa glava Državnega zbora. Tudi to je škandal v zvezi z uporabo
                  slovenščine in tudi tukaj bi si rekel, da je treba pometati najprej pred svojim
                  pragom.</p>
               <p>Vendar, kot rečeno, nikoli se mi ni tožilo po Balkanu, ni pa mi všeč tudi to
                  stališče, da smo kar naprej v neki vojni, v ogroženosti in v neki pripravi za
                  vojno. Če je res ta situacija, potem se je treba obnašati obrambno, ampak mislil
                  sem, da živimo v državi Sloveniji, ki vstopa v Evropo in me ti argumenti, da smo
                  ogroženi od tistih, ki nam bodo prišli gor vrat pregriznit, se mi zdi, da ne
                  vzdržijo več ob taki razpravi.</p>
            </sp>
            <sp xml:id="SDZ1-Redna-18-1994-02-21.sp238">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Jelinčič, prosim.</p>
            </sp>
            <sp xml:id="SDZ1-Redna-18-1994-02-21.sp239">
               <speaker>ZMAGO JELINČIČ:</speaker>
               <p>Pojasnil bi, zakaj sem dal primerjavo, ne samo za Evropo, ampak tudi s Hrvaško,
                  Srbijo, Makedonijo. Zato, da bi nekateri lažje ali pa sploh razumeli, kaj sem
                  hotel povedati. Glede tistega pogovarjanja v Avstriji, da se gospod Partljič
                  pogovarjate slovensko. Se. Vendar se tam pogovarjate slovensko, kot turist. Tudi
                  to nikogar od nas ne moti, da bi se kot turisti pogovarjali v katerem koli jeziku.
                  Turisti prinašajo pozitivno dvig bilance in podobno. Ampak, kot državljan, bi se
                  pa verjetno v Avstriji pogovarjali nemško. Gospod Partljič, jaz nisem mislil vas
                  osebno, vendar pa slovenski pregovor pravi, da mačka zacvili, če se ji stopi na
                  rep.</p>
            </sp>
            <sp xml:id="SDZ1-Redna-18-1994-02-21.sp240">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Kopše, prosim.</p>
            </sp>
            <sp xml:id="SDZ1-Redna-18-1994-02-21.sp241">
               <speaker>JOŽEF KOPŠE:</speaker>
               <p>Kolegu Partljiču in mojemu someščanu bi rad samo to povedal, kar dobro ve. Debela
                  Berta, znana preko meje, 500 m, se do danes ni naučila besede slovenske. 30 let ji
                  nosimo dinarje, šilinge, marke in sedaj tolarje. 500 m sem v Pesnici vse trgovke,
                  naše, govorijo nemško.</p>
            </sp>
            <sp xml:id="SDZ1-Redna-18-1994-02-21.sp242">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Partljič ima besedo. Prosim vas, da se držimo bolj dnevnega
                  reda.</p>
            </sp>
            <sp xml:id="SDZ1-Redna-18-1994-02-21.sp243">
               <speaker>TONE PARTLJIČ:</speaker>
               <p>Se popolnoma strinjam. Je točno in sem trdno prepričan, če že govorimo o tem,
                  morda res ni v zvezi z državljanstvom, da če je ta narod ogrožen, da je ogrožen
                  tudi od Evrope. Če pogledate danes napise podjetij, športnih klubov in kjerkoli
                  boste videli, da ne sprejemamo balkanskih nazivov ampak neke druge. Se popolnoma
                  strinjam s teboj Jože in mislim, da je to celo resnejši problem in lahko da bomo
                  še kdaj govorili, ko bomo otvarjali spomenik "tegetkofu" in še komu.</p>
            </sp>
            <sp xml:id="SDZ1-Redna-18-1994-02-21.sp244">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Poljšak ima še besedo.</p>
            </sp>
            <sp xml:id="SDZ1-Redna-18-1994-02-21.sp245">
               <speaker>MARIJAN POLJŠAK:</speaker>
               <p>Hvala lepa. Najprej je bilo omenjeno, da se ne gre za "šenkavanje" državljanstev,
                  da se ne gre za bianco podeljevanje državljanstev. To je bilo enkrat kasneje tudi
                  povedano, da to se je zgodilo. S 40. členom 170.000 državljanov. Ker se je ta
                  stvar zgodila je razumljiva reakcija na to zadevo. Te stvari, te omejitve, ki so
                  sedaj, so v bistvu tudi neke vrste reakcija. To je ena stvar.</p>
               <p>Drugič so govorili, da tu se gre za zahodnoevropski model. Vsi ste verjetno
                  prebrali in pogledali, kaj piše v prilogi amandmajev, ki jih je poslala Samostojna
                  poslanska skupina. Torej Švicarji ne podeljujejo državljanstva, ampak nacionalno
                  švicarsko "nacionalites swiss". To se pravi, oni mu podelijo nacionalnost. In
                  verjetno še katera druga država v Evropi podeli novemu prosilcu nacionalnost. S
                  tem, ko mu da nacionalnost, mora tisti človek res postati tisto, se pravi mora
                  postati vsaj podoben, se pravi v Švici, kakor tudi piše. Se mora prilagoditi.
                  Jasno da govori francosko, govori nemško ali italijansko, odvisno kje je, v
                  katerem kantonu. Se pravi, ker so bile prej primerjave z balkanstvom, ne gre se za
                  nekaj balkanskega, gre za zahodnoevropske tendence. In mislim, da Švica je v
                  Zahodni Evropi.</p>
               <p>Glavna diskusija ki je bila, vprašanje, kdor ima državo! Vprašajte se in
                  vprašajte, kaj govorijo ljudje. Počasi se ljudje sprašujejo, ali je ta država še
                  slovenska, ali je še naša? Hvala.</p>
            </sp>
            <sp xml:id="SDZ1-Redna-18-1994-02-21.sp246">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Poljšaku.</p>
               <p>Kolegice in kolegi, jaz se zaradi napake v imenu vodstva Državnega zbora
                  opravičujem in bomo te napake na listu čimprej popravili, to vam zagotavljam.</p>
               <p>Želi še kdo besedo? <stage>(Ne želi.)</stage></p>
               <p>Prehajamo na odločanje o posameznih amandmajih. Pregled imate na klopi z dne
                  21.2.1994, EPA 448. K 2. členu imamo pet amandmajev: prvega predlaga skupina
                  poslancev, prvopodpisani gospod Štefan Matuš - predlagatelj podpira, odbor in
                  Vlada ne; drugega predlaga ista skupina poslancev - predlagatelj podpira, odbor
                  podpira, Vlada se ne strinja; tretjega predlaga gospa Irena Oman - odbor podpira,
                  Vlada se ne strinja; četrti amandma k 3. členu predlaga prav tako gospa Irena Oman
                  - mnenja predlagatelja zakona nimamo, odbor ga ne podpira, Vlada se ne strinja, in
                  petega predlaga skupina poslancev, prvopodpisana gospa Nada Skuk - odbor ga
                  podpira in Vlada ne. Želi o teh amandmajih še kdo razpravljati?
                     <stage>(Ne.)</stage> Prehajamo na odločanje.</p>
               <p>Najprej dajem na glasovanje amandma k 2. členu, pod točko 1.  Dovolite, da jih ne
                  čitam, ker mislim, da imate vsi preglede na mizi. Bom malo počakal, da si jih
                  pripravite. Vidim, da jih nimate vsi, pa je najbolje, da jih čitam.</p>
               <p>Amandma pod številko 1: Za prvim odstavkom tega člena se vstavi nov odstavek, ki
                  se glasi: Tretja točka prvega odstavka se spremeni tako, da se glasi: "da dejansko
                  živi v Sloveniji 10 let." Predlagatelj podpira, odbor ga ne podpira, Vlada se ne
                  strinja. Amandma predlaga skupina poslancev. Gospod Štefan Matuš želi obrazložitev
                  glasu.</p>
            </sp>
            <sp xml:id="SDZ1-Redna-18-1994-02-21.sp247">
               <speaker>ŠTEFAN MATUŠ:</speaker>
               <p>Hvala za besedo. Obrazložil bom svoj glas, in sicer poizkušal ga bom utemeljiti
                  takole. Če jih primerjam z Zahodno Evropo, ki je bila danes večkrat  za tem pultom
                  omenjena - Nemčija predpisuje 8 let, Avstrija 10 let, Švica 12 let neprekinjenega
                  bivanja. Oni ne poznajo nekega deljenega bivanja.</p>
               <p>Naslednje. To neprekinjeno bivanje je praktično prvi pogoj naturalizacije, ki
                  omogoča integracijo v okolje. In glede izenačitve tujcev pred tem zakonom, ki
                  prihajajo iz novonastalih držav Jugoslavije in pa iz ostalih držav - za kaj gre?
                  Ravno na podlagi prejšnje zakonodaje o začasnem prijavljanju so ti tujci, ki
                  prihajajo iz bivših držav oziroma iz novo nastalih držav bivše Jugoslavije, v
                  priviligiranemu položaju, kajti tu so bivali, bili začasno prijavljeni, se
                  odselili itd. To je bilo neko obdobje, ko se je prehajalo iz republike v
                  republiko.</p>
               <p>Moram povedati, da v tem času, ko so bili v takratni naši republiki oziroma v
                  sedanji državi začasno prijavljeni, so vse dajatve, ki so se odvajale od plač,
                  odvajali v svoje matične občine, v svojo republiko oziroma zdajšnjo državo. Na
                  podlagi te začasne prijave danes lahko izkoriščajo ta člen zakona, ker daje
                  možnost pet let nestalnega bivanja v začetnem obdobju.</p>
               <p>Torej, če bi še enkrat povedal, glasoval bom za ta amandma ravno iz tega, ker vse
                  evropske države uporabljajo izključno stalno bivanje, ki je določeno z leti -
                  nekatere 8, nekatere 12 itd. Hvala lepa.</p>
            </sp>
            <sp xml:id="SDZ1-Redna-18-1994-02-21.sp248">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ugotovimo sklepčnost! <stage>(70 prisotnih.)</stage></p>
               <p>Kdo je za sprejem amandmaja pot številko 1? <stage>(28 poslancev.)</stage> Je kdo
                  proti? <stage>(34 poslancev.)</stage></p>
               <p>Ugotavljam, da amandma pod številko 1 ni sprejet.</p>
               <p>Pot številko 2 je isti predlagatelj. Za prvim odstavkom tega člena se vstavi nov
                  odstavek, ki se glasi: Peta točka prvega odstavka se spremeni, tako da se glasi:
                  "Da aktivno obvlada slovenski jezik v pisni in ustni obliki, kar dokaže z obveznim
                  preizkusom." Predlagatelj podpira, odbor podpira, Vlada se ne strinja. Ugotovimo
                  sklepčnost! <stage>(70 prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(31
                     poslancev.)</stage></p>
               <p>Ugotavljam, da je amandma pod številko 2 sprejet.</p>
               <p>Pod številko 3 imamo amandma gospe Irene Oman. V 2. členu se vstavi nov drugi
                  odstavek, ki se glasi: V prvem odstavku 10. člena se vstavi nova 6. točka, ki se
                  glasi: "da dejansko v javnosti uporablja slovenski jezik". Ugotovimo sklepčnost!
                     <stage>(69 prisotnih.)</stage></p>
               <p>Kdo je za? <stage>(33 poslancev.)</stage> Je kdo proti? <stage>(32
                     poslancev.)</stage></p>
               <p>Ugotavljam, da je amandma sprejet.</p>
               <p>Pod številko 4 imamo amandma gospe Irene Oman. V 2. členu se vstavi nov, 4
                  odstavek, ki se glasi: Vstavi se novi četrti odstavek 10. člena, ki se glasi:
                  "Izpolnjevanje pogoja iz 6. točke prvega odstavka tega člena, ugotovi ustrezna
                  služba pri notranjem ministrstvu. Pogoj iz 6. točke je izpolnjen, če oseba v
                  javnem življenju in na delavnem mestu uporablja slovenski jezik".</p>
               <p>Odbor ne podpira, Vlada se ne strinja. Ugotovimo sklepčnost! <stage>(68
                     prisotnih.)</stage></p>
               <p>Obrazložitev glasu, gospa Pečanova, prosim.</p>
            </sp>
            <sp xml:id="SDZ1-Redna-18-1994-02-21.sp249">
               <speaker>BREDA PEČAN:</speaker>
               <p>Hvala. Zelo kratka bom. Glasovala bom proti temu amandmaju zaradi tega, ker nočem
                  živeti v policijski državi. Hvala.</p>
            </sp>
            <sp xml:id="SDZ1-Redna-18-1994-02-21.sp250">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ugotovimo sklepčnost! <stage>(71 prisotnih.)</stage></p>
               <p>Kdo je za? <stage>(26 poslancev.)</stage> Je kdo proti? <stage>(38
                     poslancev.)</stage></p>
               <p>Ugotavljam, da amandma ni sprejet.</p>
               <p>Imamo amandma pod številko 5, ki se glasi: Za tretjim odstavkom tega člena se doda
                  novo besedilo, ki se glasi: Za 8. točko 10. člena se doda nova 9. točka, ki se
                  glasi: "da ima poravnane davčne obveznosti." Predlagatelj je skupina poslancev s
                  prvopodpisano Nado Skuk. Predlagatelj zakona ni podal mnenja, odbor ga podpira,
                  Vlada ga ne podpira. Ugotovimo sklepčnost! <stage>(71 prisotnih.)</stage></p>
               <p>Kdo je za? <stage>(46 poslancev.)</stage> Je kdo proti? <stage>(14
                     poslancev.)</stage></p>
               <p>Ugotavljam, da je amandma pod številko 5 sprejet.</p>
               <p>Imamo amandma k 3. členu, ki pa je popravljen in vam ga bom prebral. To je nov
                  amandma, ni amandma, ki ga imate v pregledu. Predlagatelj je skupina poslancev,
                  prvopodpisani gospod Štefan Matuš in ostali predlagatelji.</p>
               <p>Amandma so popravili z opozorilom Sekretariata za zakonodajo in pravne zadeve, in
                  se glasi: Amandma 3. členu: "V 12. členu se črtata drugi in tretji odstavek."
                  Amandma je redakcijske narave. Ugotovimo sklepčnost! <stage>(65
                     prisotnih.)</stage></p>
               <p>Kdo je za? <stage>(28 poslancev.)</stage> Je kdo proti? <stage>(34
                     poslancev.)</stage></p>
               <p>Ugotavljam, da amandma ni sprejet.</p>
               <p>Prehajamo na odločanje o zakonu v celoti.</p>
               <p>Prosim, gospod Anderlič. Gospod Baškovič ima tudi besedo.</p>
            </sp>
            <sp xml:id="SDZ1-Redna-18-1994-02-21.sp251">
               <speaker>TONE ANDERLIČ:</speaker>
               <p>Prosim, če lahko glasujemo pod točko 3, ker sem se pri glasovanju zmotil. Prehitro
                  sem pritisnil, ker je bilo proti. Če lahko zbor to upošteva. Moja napaka je bila
                  in se opravičujem.</p>
            </sp>
            <sp xml:id="SDZ1-Redna-18-1994-02-21.sp252">
               <speaker>PODPREDSEDNIK VLADIMIR TOPLER:</speaker>
               <p>Gospod Anderlič, jaz bi dal to na ponovno glasovanje, če bi bilo to takoj, ampak
                  sedaj smo že pri vseh drugih in smo glasovanje o vseh amandmajih že končali.</p>
               <p>Gospod Baškovič je želel na nekaj opozoriti, prosim.</p>
            </sp>
            <sp xml:id="SDZ1-Redna-18-1994-02-21.sp253">
               <speaker>MILAN BAŠKOVIČ:</speaker>
               <p>Jaz bi samo po uradni dolžnosti opozoril na nek problem, ki se je sedaj pojavil.
                  Namreč s tem, ko</p>
               <p>ste sprejeli amandma pod točko 2, glede obvladovanja slovenskega jezika v pisni in
                  ustni obliki in tako naprej, ki se dokaže z obveznim preizkusom. Namreč zaradi
                  tega sprejema je prišlo do neskladnosti z veljavnim zakonom, ki v tej zvezi, to je
                  tretji odstavek 10. člena, govori, da se izpolnjevanje tega pogoja po starem
                  ugotovi v razgovoru z osebo, ki prosi za sprejem. Razgovor seveda ne obsega
                  pisnega preizkusa in je treba sedaj, da predlagatelj ali Vlada predlaga spremembo
                  tretjega odstavka 10. člena, kjer bi tudi to pokrili; namreč preizkus pisnega
                  obvladovanja jezika. Samo opozarjam, da sedaj stara dikcija tej situaciji več ne
                  ustreza.</p>
            </sp>
            <sp xml:id="SDZ1-Redna-18-1994-02-21.sp254">
               <speaker>PODPREDSEDNIK VLADIMIR TOPLER:</speaker>
               <p>Jaz predlagam, da to točko prekinemo, ker je porušena medsebojna skladnost zakona,
                  to je po 198. členu. Prosim, gospod Potrč. Gospod Jelinčič, moram povedati, da je
                  na to opozoril gospod sekretar in mi imamo po poslovniku, jaz imam po 198. členu
                  možnost, da to točko prekinem in da jo nadaljujemo potem, ko se stvari uredijo.
                  Prosim, gospod Potrč.</p>
            </sp>
            <sp xml:id="SDZ1-Redna-18-1994-02-21.sp255">
               <speaker>MIRAN POTRČ:</speaker>
               <p>Hvala lepa. Jaz se ne bi oglašal, če se ne bi že javil gospod Baškovič. Ker se je
                  pa javil, bi prosil, če lahko zdaj komentira, ali če kasneje poizkuša ugotoviti,
                  ali ne obstoja ob dejstvu, da smo sprejeli tretji amandma in četrtega ne, tudi
                  neskladnost. Ali lahko pojasnim? Gre za to, da se zahteva dejanska uporaba
                  slovenskega jezika v javnosti in v 4. točki je bilo predvideno, da se za to
                  organizira služba, kar je pač pomenilo, kako bomo ugotavljali. Zdaj se dejansko
                  zahteva, preverja se dejanska uporaba, vendar v zakonu ni napisano kako. In po
                  mojem gre za določbo, ki pač enostavno nima nobene praktične vrednosti in prosim,
                  da sekretariat še to pogleda. Hvala lepa.</p>
            </sp>
            <sp xml:id="SDZ1-Redna-18-1994-02-21.sp256">
               <speaker>PODPREDSEDNIK VLADIMIR TOPLER:</speaker>
               <p>Jaz bi predlagal, da se ne bomo proceduralno zapletali, da to točko prekinemo, da
                  se pripravijo usklajevalni amandmaji, ker ne moremo voditi procedure naprej zaradi
                  tega, ker je zakon neskladen. Ali kdo temu nasprotuje? Prosim, gospod Mozetič.</p>
            </sp>
            <sp xml:id="SDZ1-Redna-18-1994-02-21.sp257">
               <speaker>MIROSLAV MOZETIČ:</speaker>
               <p>Hvala lepa. Samo proceduralno imam. Jaz ne vem, če sem vse prebral, lahko sem kaj
                  izpustil, ampak 198. člen, prvi, drugi, tretji odstavek govori, da zaradi priprave
                  takega amandmaja predlagatelj lahko predlaga, da se odločitev o zakonskem predlogu
                  preloži na naslednjo sejo Državnega zbora. Predlagatelj zakona.</p>
            </sp>
            <sp xml:id="SDZ1-Redna-18-1994-02-21.sp258">
               <speaker>PODPREDSEDNIK VLADIMIR TOPLER:</speaker>
               <p>Mi, gospod Mozetič, ne govorimo o preložitvi, ampak da to točko prekinemo in
                  potem, ko so usklajevalni amandmaji, nadaljujemo na tej seji. Tretji odstavek 198.
                  člena v poslovniku na strani 70, 71. Prosim, gospod Matuš.</p>
            </sp>
            <sp xml:id="SDZ1-Redna-18-1994-02-21.sp259">
               <speaker>ŠTEFAN MATUŠ:</speaker>
               <p>Hvala za besedo. Glede na to, ker pač ni interesa, da se točka prekine, moram v
                  imenu poslanske skupine zahtevati odmor. Glede na to, ker je treba pač pripraviti
                  te amandmaje, da se naredi skladno z zakonom.</p>
            </sp>
            <sp xml:id="SDZ1-Redna-18-1994-02-21.sp260">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Matuš. S tem jaz danes zaključujem sejo. Sejo nadaljujemo jutri
                  ob 10. uri. Lahko noč.</p>
            </sp>
            <stage type="time">(SEJA JE BILA PREKINJENA 21. FEBRUARJA 1994 OB 18.41 URI IN</stage>
         </div>
      </body>
   </text>
</TEI>
