<?xml version="1.0" encoding="UTF-8"?>
<TEI xmlns="http://www.tei-c.org/ns/1.0" xml:id="SDZ1-Redna-04-1993-02-24">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">5B5A2EF79505C36CC1257832004838D8</idno>
               <idno type="URI">5B5A2EF79505C36CC1257832004838D8</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Redna-04-1993-02-24.DZ" n="04">
               <name>Redna</name>
               <date when="1993-02-24"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Redna-04-1993-02-24.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA DNE 24.2.1993 OB 10.00 URI.)</stage>
            <sp xml:id="SDZ1-Redna-04-1993-02-24.sp1">
               <speaker>PREDSEDNIK MAG. HERMAN RIGELNIK:</speaker>
               <p>Spoštovane kolegice poslanke in kolegi poslanci, gospe in gospodje! Pričenjam 4. sejo Državnega zbora Republike Slovenije. Na to sejo sem vabil predstavnike Vlade Republike Slovenije in jih lepo pozdravljam. Za današnjo sejo zbora so se vodjem  poslanskih skupin opravičili poslanke in poslanci: gospa Irena Oman, gospod dr. Dušan Bavdek, gospod Alojz Metelko, gospod Štefan Kociper in gospod Miroslav Geržina. Prosim, da ugotovimo prisotnost v dvorani. <stage>(51 prisotnih.)</stage> Ugotavljam, da je zbor sklepčen in lahko odloča. Danes dopoldne naj bi opravili razpravo o točkah od 7. do 12. in o njih tudi sproti odločali. Ob 8.30 sta se sestala Odbor za gospodarstvo in Odbor za zdravstvo, družino in socialno politiko. Prosim poročevalca, da zboru poročata, ali lahko začnemo z razpravo na zboru. Prosim, gospod Horvat.</p>
            </sp>
            <sp xml:id="SDZ1-Redna-04-1993-02-24.sp2">
               <speaker>FRANC (FERI) HORVAT:</speaker>
               <p>Hvala gospod predsednik. Spoštovane poslanke in poslanci! Odbor za gospodarstvo se je sestal ob 8.30 uri. Material, najnovejši predlog Vlade je dobil malo pred 9.00 uro in je ocenil, da ni možno voditi obravnave na odboru in se je odločil, da vzame team out uro, uro in pol za potrebne posvete v poslanskih skupinah zato, da se material preštudira in zato predlagam, nadaljevali bomo sejo sedaj, en odbor ob 10.00 uri, drugi, kot sem informiran, ob 11.00 uri. Predlagam, da odložimo obravnavo teh  treh točk 7., 8. in 9. na poznejši čas, na 12.00 uro.</p>
            </sp>
            <sp xml:id="SDZ1-Redna-04-1993-02-24.sp3">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa gospod Horvat. Želi še predsednik Odbora za zdravstvo besedo? Prosim, gospa Lukačeva.</p>
            </sp>
            <sp xml:id="SDZ1-Redna-04-1993-02-24.sp4">
               <speaker>METKA KARNER-LUKAČ:</speaker>
               <p>Enako kot prejšnji odbor, se je odločil tudi Odbor za delo, socialo in družino, in sicer materiale smo neposredno pred sejo dobili na mizo, nismo jih mogli v miru prečitati. Poslanci so postavljali številna vprašanja gospe ministrici in smo odločili tako, da bi si vzeli najmanj eno uro časa, da lahko v miru to materijo prečitamo, kajti je zelo občutljiva. Zato smo se zmenili, da se dobimo ob 11.00 uri v isti sobi in tudi jaz predlagam, da se takrat zasedanje prekine oz. odloži na 12. uro. In še en predlog imam, v kolikor poslanci druge skupine nimate nič proti, da bi morda pa tole pa le obravnavali skupaj, to materijo.</p>
            </sp>
            <sp xml:id="SDZ1-Redna-04-1993-02-24.sp5">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, gospa Lukačeva. Za besedo me je prosil tudi Mitja Gaspari, minister za finance.</p>
            </sp>
            <sp xml:id="SDZ1-Redna-04-1993-02-24.sp6">
               <speaker>MAG. MITJA GASPARI:</speaker>
               <p>Gospod predsednik, spoštovane poslanke in poslanci! Mi smo bili pred tremi dnevi obveščeni, da je seja izvršilnega odbora Svetovne banke premaknjena s 3. marca na jutrišnji dan. Kot veste, je to zadnja inštitucija, v katero se Slovenija mora včlaniti oz. se seveda želi včlaniti. Pred vami je zakon, ki je bil pravočasno dan v proceduro, žal se je ta rok, kot sem vam sedaj povedal, premaknil, neodvisno od naše volje, na jutrišnji dan. Zato vas vljudno prosim, če imate toliko dobre volje obravnavati to 16. točko v začetku dnevnega reda, da bi mi lahko prvič izpeljali potem še nadaljnjo proceduro in obvestili svetovno banko o tem, da je parlament ta zakon sprejel. Kot veste, zakon ni sporen. Po svoji vsebinski plati ima vse priloge, ki so potrebne tako, da tako da odločanje o njem ne povzroča nikakršnih dilem ali različnih stališč. Sama včlanitev v Svetovno banko seveda pomeni zaključek postopka o včlanjevanju v mednarodne finančne organizacije. Morda nekaj iz prestižnega stališča, jutri bo sprejeta v to organizacijo tudi Hrvaška, ki je te zakone sprejela že prej v enem paketu in ne bi rad, da bi se zgodilo, da Slovenija ne bi bila vsaj istočasno sprejeta kot Republika Hrvaška, ker ni nobenega razloga za takšen dogodek. Hvala lepa.</p>
            </sp>
            <sp xml:id="SDZ1-Redna-04-1993-02-24.sp7">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, minister Gaspari. Predlagal bi, da se zbor odloči, da takoj obravnavamo 16. točko, in izhajajoč iz razprave in potem glasovanja odločamo o potrebnem odmoru za delo obeh odborov. Ta predlog, da takoj odločamo o 16. točki, bi dal na glasovanje. Prosim, da ugotovimo sklepčnost. <stage>(63 prisotnih.)</stage> Kdo je za predlog?</p>
               <p>Kdor je za, naj glasuje! <stage>(60 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je predlog sprejet in tako bi obravnavali <title>16. TOČKO DNEVNEGA REDA</title>, to je <title>PREDLOG ZAKONA O ČLANSTVU REPUBLIKE SLOVENIJE V MEDNARODNI BANKI ZA OBNOVO IN RAZVOJ, MEDNARODNI FINANČNI KORPORACIJI, MEDNARODNEM ZDRUŽENJU ZA RAZVOJ IN MEDNARODNI AGENCIJI ZA ZAVAROVANJE INVESTICIJ</title>.</p>
               <p>Predlog zakona je predložila Vlada Republike Slovenije. Predlog zakona ste prejeli tudi s sklicem. Želi predstavnik Vlade besedo? <stage>(Da.)</stage> Besedo ima mag. Mitja Gaspari, minister za finance.</p>
            </sp>
            <sp xml:id="SDZ1-Redna-04-1993-02-24.sp8">
               <speaker>MAG. MITJA GASPARI:</speaker>
               <p>Gospod predsednik, poslanke in poslanci! Zakon ima enako vsebinsko razsežnost, kot jo je imel zakon o včlanitvi v Mednarodni denarni sklad. Ureja vprašanja predstavljanja, urejanja finančnih odnosov te organizacije z Republiko Slovenijo kot državo, ki se včlanjuje oziroma, ki prevzema članstvo bivše SFRJ kot njena naslednica po sporazumu, ki je bil zagotovljen med Republiko Slovenijo in Svetovno banko. Pri tem bi vas še opozoril, da so dogovori med banko in Slovenijo prinesli rezultat, ki je za nas ugoden - prevzem dolgov iz zapuščine bivše Jugoslavije je v tem primeru odstotkovno gledano bistveno nižji, kot je bil v primeru denarnega sklada, ne presega 8 do 9 % celotne zapuščine oziroma dolgov bivše SFRJ. Kot veste, je bil v primeru denarnega sklada ta delež 16,39 %. To pomeni, da v bistvu ob tem, ko se včlanjujemo oziroma prevzemamo članstvo, skrbimo tudi za ustrezno racionalizacijo naših obremenitev do te institucije. Hkrati s tem, ko ta zakon sprejemamo,  dobivamo tudi možnost sklenitve finančnih aranžmajev z Mednarodno banko za obnovo in razvoj. Medtem je  prvi in že v fazi tehničnega dokončanja tako imenovani projekt "F SAL", to je kredit za finančno prestrukturiranje bank in gospodarskih organizacij oziroma podjetij v višini približno 150 do 200 milijonov dolarjev v naslednjih dveh do treh letih. Znotraj zakona so tehnično pač urejene te potrebne stvari, ki omogočajo Republiki Sloveniji, da pač izvaja vse potrebne dejavnosti v odnosih z Mednarodno banko, določa se predstavnik republike v banki, to je guverner, njegov namestnik, ki ga določi Vlada in pa nekatere stvari, ki so vezane za plačila tako kvote kot dospelih obveznosti, ki jih ima s prevzemom članstva Republika Slovenija v tej instituciji. Hkrati se seveda Slovenija vključuje tudi v afiliacije  Svetovne banke. Kot veste, obstajajo tri afiliacije Svetovne banke, to je "AFS", Mednarodna finančna korporacija "IDA", to je Mednarodna razvojna agencija in pa "MIGA", to je Mednarodna institucija za zavarovanje rizikov oziroma tveganj pri investiranju. Te tri afiliacije postanejo avtomatično predmet naše včlanitve. Z včlanitvijo v njihovo matično organizacijo, to je Mednarodno banko za obnovo in razvoj. Hvala lepa.</p>
            </sp>
            <sp xml:id="SDZ1-Redna-04-1993-02-24.sp9">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Predlog zakona je obravnavalo tudi začasno delovno telo za gospodarske zadeve. Poročilo ste prejeli na klop. Želi poročevalec besedo? Prosim, gospod Kopač.</p>
            </sp>
            <sp xml:id="SDZ1-Redna-04-1993-02-24.sp10">
               <speaker>JANEZ KOPAČ:</speaker>
               <p>Hvala za besedo. Ni kaj posebnega reči po taki predstavitvi, približno podobno kot jo je dal minister Gaspari, je začasno delovno telo brez razprave soglasno sprejelo sklep, da Državnemu zboru predlaga, da ta zakon sprejme po hitrem postopku. Hvala lepa.</p>
            </sp>
            <sp xml:id="SDZ1-Redna-04-1993-02-24.sp11">
               <speaker>PREDSEDNIK MAG. HERMAN RIGELNIK:</speaker>
               <p>Prosim. Ugotavljam, da so zastopane vse poslanske skupine in pričenjam razpravo.</p>
               <p>Kdo želi razpravljati? Gospod Toplak.</p>
            </sp>
            <sp xml:id="SDZ1-Redna-04-1993-02-24.sp12">
               <speaker>DR. LUDVIK TOPLAK:</speaker>
               <p>Spoštovani gospod predsednik, kolegice in kolegi. Zakon je klasika, da je nujen, da ga je treba sprejeti, to vse je razumljivo. Imam pa dve, tri vprašanja in konkretne predloge.</p>
               <p>Prvo vprašanje k 2. členu; na ozemlju Republike Slovenije veljajo določbe statutov z močjo zakona. Prvo, kje so bili ti statuti, če so bili objavljeni? Naslednje vprašanje, Vlada Republike Slovenije izda potrebne dokumente in izvede pravila, ki so skladna s statuti. To vprašanje se nanaša na prejšnje, predvsem pa na 4. člen. Vprašanje je, ali ne bi kazalo imenovati za to ljudi, ločenih za pooblaščence, ločene od ministrov. Mi imamo številne institucije, katere bodo poosebljali ministri in če bodo ministri člani teh mednarodnih institucij, osebno menim, da bo domače delo trpelo. Gre pa praviloma za zahtevna in visoko strokovno kvalificirana dela. Zato bi po moji oceni kazalo imenovati druge ljudi ločeno od ministrov. In še v zvezi z obrazložitvijo. 3. odstavek, kjer piše, da je razen zelo majhnih deviznih plačil članskih deležev skupaj manj kot toliko, je bila, gre za povračilo posojila, ki ga je v okviru 275 milijonov dolarjev celotnega prvega posojila za strukturno prilagajanje najel in ni vrnil Elan Begunje. Predlagam dodatni sklep, da Vlada poda Državnemu zboru popolno poročilo, vključno z rezultati preiskave odgovornih služb, SDK, Ministrstva za notranje zadeve in javnega tožilca v zvezi z zadevo Elan. Hvala.</p>
            </sp>
            <sp xml:id="SDZ1-Redna-04-1993-02-24.sp13">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, gospod Toplak. Želi še kdo razpravljati? Ne želi. Minister Gaspari, prosim.</p>
            </sp>
            <sp xml:id="SDZ1-Redna-04-1993-02-24.sp14">
               <speaker>MAG. MITJA GASPARI:</speaker>
               <p>Gospe poslanke, poslanci! Kratek odgovor, mislim da gre v večini vprašanj gospoda Toplaka za nesporazum oz. za nepoznavanje zadev. Ko gre za vprašanje prevzemanja statutov teh organizacij kot pravnih aktov oz. aktov s pravno veljavo, bi vas opozoril na akt o notifikaciji nasledstva, ki je bil objavljen v Uradnem listu Republike Slovenije, št. 24 z dne 22.5.1992, s katerim prevzemamo konvencije, za katere je depozitar oz. konvencije, med katerimi so tudi gradiva, ki se imenujejo statut Mednarodne banke za obnovo in razvoj, Statut mednarodne finančne korporacije, Statut mednarodnega združenja za razvoj Washington. To so postavke 6., 8. in 9. tega akta o notifikaciji nasledstva. To se pravi, s tem je pravni temelj za prevzem v zakon, o katerem danes govorimo, po našem mnenju dan.</p>
               <p>Drugič, glede predstavljanja v teh finančnih organizacijah, morda nepoznavanje gospoda Toplaka, kako funkcionirajo te institucije, pogojuje njegovo vprašanje. Guverner, ki predstavlja državo v taki organizaciji, je dolžan v tej organizaciji aktivno sodelovati enkrat letno oz. maksimalno dvakrat letno na letni skupščini te institucije, ki je vedno koncem septembra, in največ še enkrat v aprilu mesecu, ko gre za tako imenovani interni komite, ki obravnava vprašanja, ki so interesantna tudi za njegove člane oz. članice. Poleg guvernerja mora država imenovati tudi namestnika guvernerja, ki je običajno človek, ki dela skupaj z guvernerjem, ker on prevzema potem konkretne vsebinske in tehnične odgovornosti za komunikacijo. Ob tem pa seveda obstaja tudi služba, ki mora spremljati delo mednarodnih finančnih organizacij.</p>
               <p>Običajna praksa v svetu je, da je guverner v Svetovni banki običajno minister za finance. Obstaja seveda tudi lista vseh dosedanjih guvernerjev in se da to z lahkoto preveriti, ali so to ministri za finance ali ne. Edina možna varianta, zgodovinska varianta je, da je to ali minister za finance ali minister za gospodarstvo, odvisno pač od vlade in od države, kako ima to urejeno. V veliki večini so to ministri za finance, medtem ko so običajno v Mednarodnem državnem skladu guvernerji centralne banke. To je drugo.</p>
               <p>Tretje, glede Elana in obveznosti, mislim, da to ni predmet tega zakona. Problem stečaja Elana je seveda posebno vprašanje in mislim, da predvsem, prvič, minister za finance sam zase ni odgovoren in ni dolžan dajati odgovorov na to vprašanje, ampak službe, ki vodijo ali vršijo kontrolo poslovanja družbenih podjetij. V tem primeru SDK in še nekateri drugi. Vsekakor pa v tem primeru, ko govorimo o kreditu, ki mora biti vrnjen Svetovni banki, ne gre za vprašanje odnosa s Svetovno banko, ampak gre za interno vprašanje, interno v smislu Republike Slovenije in v odnosu pravnih oseb znotraj Republike Slovenije. Se pravi, kako se bo poplačala ta obveznost, ki ni bila plačana s strani originalnega dolžnika, je stvar zakonodaje in drugih aktov Republike Slovenije in njenih organov, ki delujejo na področju Slovenije. To nikakor ne more zaustaviti sprejemanja tega zakona, vprašanje je pa posebna tema. Hvala lepa.</p>
            </sp>
            <sp xml:id="SDZ1-Redna-04-1993-02-24.sp15">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, minister Gaspari. Prosim, Gospod Toplak.</p>
            </sp>
            <sp xml:id="SDZ1-Redna-04-1993-02-24.sp16">
               <speaker>DR. LUDVIK TOPLAK:</speaker>
               <p>Hvala lepa gospodu ministru za pojasnilo glede statuta. To je bilo moje vprašanje. Zato sem tudi vprašal, kje je bil statut objavljen. V zakonu o prevzemu obveznosti in ratifikaciji konvencij namreč konkretno ti statuti niso našteti kot statuti. Ne glede na to, da Elan ni predmet te razprave in tega zakona, mi vendarle s tem zakonom prevzemamo te in te, zelo konkretne, z zakonom konkretne obveznosti v višini 275 milijonov najetih in neplačanih kreditov. Poslanci tega zbora bodo s tem vendarle obremenili državljane - davkoplačevalce te države za obdobje, kakor je. Ne glede na to, predlagam dodatni sklep, da Državni zbor zahteva od Vlade, da poda popolno poročilo v zvezi z likvidacijo in dolgovi podjetja Elan, vključno s poročilom Ministrstva za notranje zadeve, Javnega tožilca in SDK-ja. Hvala lepa.</p>
            </sp>
            <sp xml:id="SDZ1-Redna-04-1993-02-24.sp17">
               <speaker>PREDSEDNIK MAG. HERMAN RIGELNIK:</speaker>
               <p>Jaz bi samo prosil, če lahko dobim predlog sklepa. Minister Gaspari, prosim.</p>
            </sp>
            <sp xml:id="SDZ1-Redna-04-1993-02-24.sp18">
               <speaker>MAG. MITJA GASPARI:</speaker>
               <p>Gospod predsednik, poslanke in poslanci! Bolj kot tehnično pojasnilo številk. Ne gre za znesek, ki ga je omenil gospod dr. Toplak, gre za znesek 170 milijonov. V okviru tega zneska je sporna vsota, ki jo omenja gospod Toplak 14.9 milijonov. Še enkrat ponavljam, gre za razdelitev bivših obveznosti stare Jugoslavije na naslednice, v tem primeru moram reči, da je moje osebno mnenje in mnenje mojega ministrstva, da smo dosegli relativno dober, da ne rečem zelo dober, rezultat v pogajanjih, ker je prevzem dolgov bivše Jugoslavije do Svetovne banke v vrednosti okrog 8,5% celotne mase obveznosti. Omenil sem odstotek 16,39, ki smo ga bili obvezni prevzeti, da smo lahko prišli v Mednarodni denarni sklad. Pri tem smo prevzeli, in to je uspeh teh pogajanj, samo dolgove, ki so bili že jasno nominirani na slovenske dolžnike. Se pravi, nismo prevzemali nič iz anonimne mase vseh dolgov bivše Jugoslavije. Anonimne zaradi tega, ker sta bila tako prvi strukturalni kredit, kakor drugi tako imenovani "SAL-1" in "SAL-2" anonimna kredita, ki sta se kasneje znotraj Jugoslavije delila na konkretne dolžnike. Mi so prevzeli kredite, ki so dejansko končali kot kupna moč oziroma dodatna finančna sredstva v Sloveniji pri slovenskih podjetjih. Mislim, da je to dober rezultat in ustrezen način pogajanja z mednarodnimi finančnimi organizacijami. Zakaj Elan ni v stanju odplačati svojih dolgov, zakaj mnoge druge firme v Sloveniji ta trenutek ne odplačujejo svojih dolgov svojim upnikom, je pa nekoliko širša diskusija in bo sigurno prišla na dnevni red tega parlamenta zelo kmalu. Hvala lepa.</p>
            </sp>
            <sp xml:id="SDZ1-Redna-04-1993-02-24.sp19">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa ministru Gaspariju. Želi še kdo razpravljati? Sprašujem gospoda Toplaka, ali vztraja pri svojem sklepu? <stage>(Odgovori iz klopi - nerazumljivo.)</stage></p>
               <p>Predlagam, da zaključimo razpravo in prehajamo na glasovanje o predlogu zakona.</p>
               <p>Na glasovanje dajem predloga zakona o članstvu Republike Slovenije v Mednarodni banki za obnovo in razvoj, v Mednarodni finančni korporaciji, v Mednarodnem združenju za razvoj in Mednarodni agenciji za zavarovanje investicij. Ugotovimo sklepčnost, prosim. <stage>(72 prisotnih.)</stage></p>
               <p>Se opravičujem, glasovanje bo treba ponoviti. Gremo na ugotavljanje prisotnosti, prosim. <stage>(73 prisotnih.)</stage></p>
               <p>Kdo je za predlog?</p>
               <p>Kdor je za, naj glasuje! <stage>(71 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je glasovanje končano in da je zbor predlog zakona sprejel.</p>
               <p>Predlog dodatnega sklepa. Državni zbor zahteva od Vlade, da poda popolno poročilo v zvezi z dolgovi podjetja Elan, vključno s poročilom SDK, Javnega tožilstva in Ministrstva za notranje zadeve. Želi kdo razpravljati o predlogu? <stage>(Ne želi.)</stage> S tem zaključujem razpravo. Ugotovimo sklepčnost, prosim. <stage>(68 prisotnih.)</stage></p>
               <p>Kdo je za predlog dodatnega sklepa?</p>
               <p>Kdor je za, naj glasuje! <stage>(46 poslancev.)</stage> Je kdo proti? <stage>(4 poslanci.)</stage></p>
               <p>Ugotavljam, da je glasovanje končano in da je zbor predlog dodatnega sklepa sprejel.</p>
               <p>S tem tudi prekinjamo sejo do 12. ure, nadaljujemo točno ob 12. uri. Hvala lepa.</p>
            </sp>
            <stage type="time">(Seja je bila prekinjena ob 10.30 uri in se je nadaljevala ob 12.20.)</stage>
            <sp xml:id="SDZ1-Redna-04-1993-02-24.sp20">
               <speaker>PREDSEDNIK MAG. HERMAN RIGELNIK:</speaker>
               <p>Spoštovane kolegice in kolegi! Besedo bi dal gospodu Feriju Horvatu.</p>
            </sp>
            <sp xml:id="SDZ1-Redna-04-1993-02-24.sp21">
               <speaker>FRANC (FERI) HORVAT:</speaker>
               <p>Hvala gospod predsednik! Kolegice in kolegi poslanci! Prosim vas za razumevanje v imenu obeh odborov, ki še delata. Veliko je število amandmajev na posamezne člene. Glede na zahtevnost in delikatnost problematike bi prosil še za nekaj časa, in sicer predlagam, tudi v imenu kolegice, predsednice Odbora za zdravstvo in delo, čas do 14. ure. Uro in pol približno še rabimo, da dokončamo delo in pridemo s poročilom pred zbor.</p>
            </sp>
            <sp xml:id="SDZ1-Redna-04-1993-02-24.sp22">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa gospod Feri Horvat. Jaz bi samo to prosil, velja za gospoda Ferija Horvata in vse ostale predsednike delovnih teles. Menim, da če delovno telo ni zaključilo do dogovorjenega roka sejo, da je dolžno priti v dvorano in zbor obvestiti o tem, da potrebuje dodatni čas - to kot prvo. Kot drugo, odrejam kosilo do 14.30 ure. Upam, da boste ta čas izkoristili v tem smislu. Pobudo moramo dati Državnemu svetu, da ne bo razpravljal o teh zakonih ob 14. uri, ampak ob 18. uri.</p>
               <p>Se pravi, nadaljujemo z delom Državnega zbora ob 14.30 uri.</p>
            </sp>
            <stage type="time">(Seja je bila prekinjena ob 12.21 uri in se je nadaljevala ob 14.39 uri.)</stage>
            <sp xml:id="SDZ1-Redna-04-1993-02-24.sp23">
               <speaker>PREDSEDNIK HERMAN RIGELNIK:</speaker>
               <p>Spoštovane kolegice, poslanke in kolegi poslanci.</p>
               <p>Prehajamo na <title>7. TOčKO DNEVNEGA REDA</title>, to je <title>GOSPODARSKA SITUACIJA NA PREHODU V LETO 1993 TER OSNOVNE USMERITVE GOSPODARSKE IN SOCIALNE POLITIKE VLADE.</title>
               </p>
               <p>S sklicem te seje smo vam posredovali dopis generalnega sekretarja Vlade Republike Slovenije, iz katerega je razvidno, da Vlada Republike Slovenije na februarsko sejo še ne more predložiti celovitega programa gospodarske in socialne politike. Predložila ga bo v mesecu marcu skupaj z osnutkom proračuna Republike Slovenije za leto 1993. Gradivo je bilo poslano v ponedeljek vodjem poslanskih skupin ter poslankam in poslancem v poslanske skupine. Dobili ste na klop še prilogo k temu gradivu, in sicer Pregled pomembnejših predpisov s stališča gospodarstva od maja 1992 do januarja 1993 s predvidenim stimulativnim učinkom. Včeraj ste na klop prejeli dodatno obvestilo Vlade, iz katerega je razvidno, da bo gradivo, ki bo predloženo z osnutkom proračuna za leto 1993 za marčevsko sejo vsebovalo tudi kmetijsko problematiko.</p>
               <p>Ali želi predstavnik Vlade besedo? <stage>(Da.)</stage> Besedo ima dr. Davorin Kračun, minister za ekonomske odnose in razvoj.</p>
            </sp>
            <sp xml:id="SDZ1-Redna-04-1993-02-24.sp24">
               <speaker>DR. DAVORIN KRAČUN:</speaker>
               <p>Spoštovane poslanke, spoštovani poslanci! Verjetno mi ni treba posebej povzemati, kaj vse se je na gospodarskem področju v Sloveniji v zadnjem letu dni dogajalo. Spomnite se lahko, da so pred malo več kot letom dni, ko smo tudi resno zakoračili v našo gospodarsko samostojnost, pričakovanja bila mešana. Veselje, da se je Slovenija končno znebila tujega jarma, da bomo Slovenci od takrat naprej tudi svojo gospodarsko usodo vzeli v svoje roke, se je mešalo s pesimizmom vseh tistih, ki so svarili pod majhnim gospodarskim področjem, pred možnim gospodarskim zlomom, ki naj bi ga ta mlada država doživela. V mnogočem so kasnejša dogajanja potem bila nad pričakovanji. V izredno kratkem času se je slovenska valuta - tolar stabilizirala. Kmalu je postalo očitno, da je Slovenija strukturirana kot suficitna ekonomija, in da presežki v tekočem delu plačilne bilance niso samo slučajen pojav, ampak da gre za dolgoročno in strukturno zakonitost, ki jo je mogoče učinkovito uporabiti za pospeševanje nadaljnjega gospodarskega razvoja. Pokazalo se je tudi, da je del izgubljenih trgov bilo mogoče nadomestiti, in sicer s kvalitetnimi evropskimi trgi. Sicer ne vsega, ampak dovolj, da je Slovenija povsem upravičila pričakovanja, da je Slovenija začrtala osnovne poteze svojega bodočega gospodarskega razvoja in pa predvsem, da je Slovenija v precejšnji meri izkoristila prednosti, ki jih ima pred ostalim delom sveta, tistega spreminjajočega sveta, ki se bo začel spreminjati politično glede meja, kot tudi glede gospodarskega sistema.</p>
               <p>Ob  vsem tem, ko je Slovenija inflacijo spravila na zmerno raven, torej na seveda, torej v relativnem smislu, v primerjavi s tistim, kar smo podedovali od Jugoslavije, hkrati s tem se je pa zgodil v Sloveniji poseben fenomen, ki je sicer kratkoročno simpatičen, ki pa je na dolgi rok lahko pretežko breme in o katerem bo danes še govora. Namreč, v Sloveniji je hkrati z izgubo trga, hkrati z zmanjševanjem družbenega proizvoda, hkrati z zniževanjem inflacije prišlo do skokovite rasti realnih plač. Tako je med decembrom 1991 in decembrom 1992 realni skok plač, merjen po metodi kupne moči osebnega dohodka bil preko 30%. Skok plač, izražen v nemških markah, pa je znašal celo preko 50%. Seveda se nam postavi vprašanje, ali pomeni to izboljšanje gospodarskega položaja tudi izboljšanje življenjskega standarda, tako skokovito, rezultat tako velikih slovenskih gospodarskih uspehov, ali pa gre vendarle za pomanjkljivo delovanje nekaterih ekonomskih mehanizmov, ki takšno rast plač omogočajo in da so, po drugi strani, v tem skrite čeri, ki bi utegnile to barko, ki je v svojih prvih korakih tako spodbudno zaplavala, kasneje potopiti.</p>
               <p>Ekonomska stroka daje na to vprašanje povsem jasen odgovor. Pri prizadevanju za standard ljudi, ob odsotnosti nekaterih gospodarskih mehanizmov, ki v razvitih tržnih gospodarstvih delujejo, je gospodarski razvoj izskočil iz tistih okvirov, ki bi še v nadaljevanju omogočali normalen gospodarski razvoj, gospodarski razcvet in ki bi omogočali izhod iz sedanje gospodarske recesije. Ne glede na to, ko večkrat ugotavljamo, da je Slovenija dosegla zavidljivo raven gospodarskega razvoja, ki ni bila načeta tudi po osamosvojitvi, po drugi strani je treba ugotoviti, da se Slovenija nahaja v globoki recesiji, da je brezposelnost že visoka, čeprav še ne nepremagljiva in da brezposelnost kaže še tendenco naraščanja.</p>
               <p>Postavi se vprašanje, ali bomo čakali, da bo sistem povsem vzpostavljen ali bomo ravnali povsem liberalno tudi v razmerah, ki liberalnega ravnanja ne narekujejo povsem, in dopustili, da gre razvoj svojo pot. Ta svoja pot razvoja pa lahko pomeni poglabljanje recesije in ponoven vzpon hiperinflacije, ali pa celo hujše oblike gospodarske krize. Ali pa bomo mogoče, tudi z ukrepi, ki so manj prijetni, ki utegnejo priljubljenost Vlade začasno zmanjšati, poskusili korigirati tiste smeri v gospodarskem razvoju oziroma tiste tendence v gospodarskem razvoju, kjer je zelo očitno, da so gibanja izskočila iz zaželjenih in sprejemljivih okvirov.</p>
               <p>Vlada je dolžna ponuditi tisto drugo varianto. Vlada je dolžna videti, ne samo danes, ampak tudi nekaj mesecev naprej. Pri tem pričakuje ne samo podporo, ampak sodelovanje parlamenta. Če se ta trenutek odločamo za to, da bomo zavestno zavrli nadaljnjo rast plač, se odločamo tudi za to, da bomo Sloveniji omogočali nadaljnji nemoten razvoj. Odločamo se za možnost nadaljnjega razvoja izvozne usmeritve slovenskega gospodarstva in odločamo se za večje možnosti za odpiranje delovnih mest, kar se mi zdi še posebej pomembno poudariti.</p>
               <p>Poleg tega fenomena v Sloveniji, da so hkrati z zniževanjem inflacije in z zniževanjem realnega produkta plače naraščale, imamo hkrati tudi fenomen, da kljub naraščajoči brezposelnosti in torej pričakovani večji konkurenčnosti na trgu dela, plače zaposlenih še vedno naraščajo. To ravno dokazuje, da so v gospodarskem mehanizmu še vedno defekti. Kakšni so, vemo, o tem ni potrebna globlja analiza in, da je politična in tudi zakonska akcija na tem področju nujna.  Tudi če zasledujemo razprave uglednih ekonomskih strokovnjakov, ki pišejo o Sloveniji, je osnovni moto vseh teh razprav v tem trenutku, "nadenimo plačam uzde", kajti tega galopa, ki se dogaja zadnje mesece in ki se nam obeta tudi v prihodnje, če ne bomo nekaj ukrenili, Slovenija ne bo vzdržala.</p>
               <p>Če beremo poročila mednarodnih institucij in kvalificirane analize, ki jih ta poročila sestavljajo, potem je osnovni moto, Slovenija ima odlično perspektivno, če bo uspela obvladati divji galop plač. Od tod je tudi jasno sporočilo Vladi, sindikatom, zbornici in parlamentu - napravimo nekaj, da zaščitimo delovna mesta, da zaščitimo izvozno usmerjenost gospodarstva, da preprečimo ponovno poglabljanje v inflacijsko devalvacijski ciklus, pa če tudi so to administrativni ukrepi, ki so nepriljubljeni.</p>
               <p>Zavest, da je na tem področju potrebno nekaj ukreniti in da je potrebno sodelovati tudi pri omejevalnih ukrepih na področju plač, izhaja tudi iz aneksa h kolektivni pogodbi, ki so ga sklenili sindikati in zbornica. Tudi zavest o tem, da je akcija potrebna, je pripomogla k temu, da so se socialni partnerji zrelo dogovorili za omejevanje. Zato Vlada s tem, ko priporoča parlamentu, o čemer bo govora v naslednji točki, nekatere omejitvene ukrepe na področju plač in javne porabe, v bistvu sledi tej akciji, tej pobudi, ki so jo dali socialni partnerji in z zakonom ponuja tudi servis, s katerim bo možno nadzorovati to, kar je bilo sklenjeno že po poti brez državne prisile. Razlog več za to seveda, da parlament pozorno prouči predloge, ki bodo sledili in o tem zrelo odloča.</p>
               <p>Spoštovane gospe in gospodje, poslanke in poslanci! Zavedamo se, da glasovati o tem, da bi omejili plače in nekatere druge prejemke in s tem omejili javno porabo, ni priljubljena tema in da se marsikdo pri tem srečuje tudi s svojimi notranjimi dvomi, s kritičnimi pogledi sosedov in pa vseh tistih, ki so ga volili.</p>
               <p>Razlog za to, da Vlada takšno ukrepanje predlaga, je gospodarska situacija in pa mnenje ekspertov, da je to edini način, ki lahko zagotovi Sloveniji izhod iz gospodarske recesije in nadaljevanje že začrtane sorazmerno uspešne poti razvoja izvozno usmerjenega gospodarstva evropskega tipa. Zato seveda ni moj namen ponoviti vsega tistega, kar je napisano v vladnem poročilu in namerah o ekonomski politiki. Mimogrede, akt, ki bo kompletiral, ki bo odločilnega pomena za vodenje ekonomske politike, bo proračun in pa vsa pojasnila in jasni nameni, ki bodo hkrati s proračunom podani v parlamentu. Zaenkrat gre za izraz osnovnih namenov vlade, odnosov, spoznanj o gospodarski situaciji in pa seveda za argumente v prid sprejema tistih nujno potrebnih zakonov, brez katerih ni možnega nadaljnjega gospodarskega razvoja. Hvala lepa.</p>
            </sp>
            <sp xml:id="SDZ1-Redna-04-1993-02-24.sp25">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa ministru Kračunu. Gradivo sta v ponedeljek na skupni  seji obravnavali začasni delovni telesi za gospodarske zadeve, delo in socialne zadeve. Poročilo ste včeraj prejeli na klop. Danes je zasedal tudi Odbor za gospodarstvo glede na včerajšnje odločitve odbora. Želi poročevalec besedo? <stage>(Da.)</stage> Prosim, gospod Horvat.</p>
            </sp>
            <sp xml:id="SDZ1-Redna-04-1993-02-24.sp26">
               <speaker>FRANC (FERI) HORVAT:</speaker>
               <p>Hvala. Gospod predsednik, spoštovane kolegice, spoštovani kolegi poslanci! Dovolite mi najprej uvodno pojasnilo v zvezi s kasnitvijo, čeprav sem že dal pojasnilo, ko sem zaprosil za nadaljnji odlog. Rad bi še ponovno rekel, da je odbor delal dejansko v nenormalnih pogojih. Pozno je dobil zadnjo verzijo predloga zakona in še med obravnavo verzije, ki jo je dobil na mizo, je dobil nov tekst 3. člena in zahtevnost materije in taka kasnitev je bila osnovni razlog, da ni mogel odbor končati dela v predvidenem roku in da niti ni mogel vnaprej točno predvideti, v kakšnem roku bo lahko delo končal.</p>
               <p>Kar se vsebine tiče, mi dovolite, da rečem tole. Pisno poročilo boste ali ga že dobivate na mizo, zato če dovolite, gospod predsednik, ne bi poročila bral, da prihranim čas, ampak bi samo podal kratek komentar k poročilu.</p>
               <p>Odbor ni ponavljal načelne razprave, ki je bila že opravljena na začasnem delovnem telesu in ste dobili poročilo včeraj. Odbor je soglašal z ugotovitvami, ki so bile sprejete že ob tej obravnavi in je istočasno ugotovil, da je predlagatelj v novem tekstu predloga zakona vrsto načelnih pripomb že upošteval. Predloženi tekst po oceni odbora tako v največji meri sankcionira in tudi v večji meri zagotavlja izvajanje aneksa k splošni kolektivni pogodbi.</p>
            </sp>
            <sp xml:id="SDZ1-Redna-04-1993-02-24.sp27">
               <speaker>PREDSEDNIK MAG. HERMAN RIGELNIK:</speaker>
               <p>Gospod Feri Horvat, če lahko vprašam. Torej mi razpravljamo v tem trenutku o gospodarski situaciji na prehodu v leto 1993, se pravi razpravljamo o poročilu, ki ga je dal gospod Kračun.</p>
            </sp>
            <sp xml:id="SDZ1-Redna-04-1993-02-24.sp28">
               <speaker>FRANC (FERI) HORVAT:</speaker>
               <p>Se opravičujem.</p>
            </sp>
            <sp xml:id="SDZ1-Redna-04-1993-02-24.sp29">
               <speaker>PREDSEDNIK MAG. HERMAN RIGELNIK:</speaker>
               <p>Torej ugotavljam, da so zastopane vse poslanske skupine in pričenjam razpravo na temo gospodarska situacija na prehodu v leto 1993 in osnovna usmeritev gospodarske in socialne politike Vlade. Kdo želi besedo?</p>
            </sp>
            <sp xml:id="SDZ1-Redna-04-1993-02-24.sp30">
               <speaker>IVAN SISINGER:</speaker>
               <p>Spoštovani predsednik, spoštovane poslanke in poslanci! Glede na dokument, ki nam je bil predložen, to se pravi, gospodarska situacija pri prehodu v leto 1993, moram reči, da sem se posebej zaustavil pri tistem delu tega dokumenta, ki govori o proračunski politiki, to je drugi del, in o javnih financah. Zanima me in seveda postavljam tudi to vprašanje Vladi. Razumem vso težavo gospodarske situacije, v kateri smo se znašli v tem trenutku v slovenskem gospodarstvu, vendar pa si je zelo težko predstavljati, kaj pravzaprav Vlada pričakuje v tem delu dokumenta, ko napoveduje v kratkem takojšnje spremembe oziroma dobesedno tako imenovane reforme na področju pokojninskega, invalidskega in zdravstvenega zavarovanja?</p>
               <p>To sprašujem zaradi tega, ker menim, da smo na področju zdravstvenega varstva prav do vseh naših delovnih ljudi, tako do upokojencev, kot do vseh drugih delavcev, že posegli brez posebne reforme, ko smo sprejeli zakon o zdravstvenem varstvu, ko smo opustili in spremenili dosedanje obvezno zdravstveno varstvo vsem ljudem in ko smo brez neke napovedi in posebne reforme že začeli z dopolnilnim zdravstvenim varstvom. Ne rabim govoriti o kritikah, ki smo jih bili deležni, oziroma ki jih je bila deležna Vlada in tako dalje s strani, lahko rečem, upokojenske populacije, ki jo je težko prizadelo to dopolnilno zdravstveno varstvo, vendar smo sedaj v njega že šli. Tako se tudi to dogaja.</p>
               <p>Če govorim o tem, ali razmišlja Vlada o novi reformi na področju pokojninskega in invalidskega zavarovanja, potem moram vprašati, kaj stoji v ozadju? Če gre za reforme, ki bodo posegle v to, da ne bo možnega tako hitrega upokojevanja, potem so verjetno ti ukrepi pravilno usmerjeni. Če gre za to, da bo zaustavljena ta hitra rast upokojevanja in če se bo povečala delovno doba, ali če bodo kakšni drugi ukrepi storjeni, potem je to isti del reforme na pokojninskem področju, ki bo zarezal v upočasnitev upokojevanja v naslednjem obdobju.</p>
               <p>Moram pa povedati, da za sedanje stanje, v kakršnega smo prišli v zadnjih dveh letih na pokojninskem področju, prav naša Vlada dobro ve in tudi prejšnji parlament, ki je sprejemal takšno zakonodajo, po kateri se je v zadnjih dveh letih upokojilo preko 100.000 novih ljudi. S tem smo zmanjševali nezaposlenost ljudi in na hitro upokojevali z dokupi let in vrsto drugimi stvarmi, kar naši poslanci dobro poznate, potem je tudi že to bil en del reforme. Če pa je mišljeno s to reformo nadaljevanje nekih posegov v zmanjševanje že doseženih pravic slovenskih upokojencev, potem je pa to posebno vprašanje. Prav bi bilo, da se tudi s te strani tako pove, kajti v zadnji, 4. točki, kjer se govori o socialni varnosti, družbeni dejavnosti in državni upravi, je zopet odstavek, ki mora pasti človeku v oči. V tem delu govorimo, bom kar dobesedno prebral: Sisteme socialnega zavarovanja bomo medsebojno uskladili in prilagodili materialnim možnostim gospodarstva. Prav je tako, gospodarstva, vendar menim, da vsega tega gospodarskega stanja, v kakršnega smo zašli in v kakršnih težavah smo, ne bo mogoče, tudi z reformo, takšno ali drugačno, reševati na plečih slovenskih upokojencev.</p>
               <p>Ne bo mogoče izdržati tega, da bi na teh področjih in na teh mehanizmih posegli prav v ta del prebivalstva, ker moramo računati in izpustiti tistih nekaj pokojnin, ki so visoke. Mi moramo govoriti o tisti masi upokojencev, o tistem velikem številu 100 in toliko tisočev upokojencev, ki prejemajo danes nizko pokojnino, minimalno pokojnino in o tistih, ki celo dobivajo varstveni dodatek, da lahko preživijo.</p>
               <p>Da zaključim. Želim predlagati Vladi, ki nam je predložila tudi te usmeritve, da je ob pripravah nadaljnjih ukrepov, ki bi sledili temu, treba razmisliti, v kakšno reformo lahko na področju pokojninskega, zdravstvenega zavarovanja še gremo in ali res moramo prav na teh generacijah vso našo stabilnost gospodarstva do kraja izdelati, da bomo v bistvu obdobje, v katerem smo, komaj preživeli. Hvala lepa.</p>
            </sp>
            <sp xml:id="SDZ1-Redna-04-1993-02-24.sp31">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa gospodu Sisingerju. Ali želi še kdo razpravljati? - Prosim, gospod Černetič.</p>
            </sp>
            <sp xml:id="SDZ1-Redna-04-1993-02-24.sp32">
               <speaker>MAG. DRAGAN ČERNETIČ:</speaker>
               <p>Spoštovani gospod predsednik, poslanke in poslanci! Čas demagoških govorov je mimo. Vlada nam je dala na klop interventne zakone; interventni zakoni, da spravimo naše gospodarstvo zopet na tir. Na razpolago imamo podatke, ki govorijo, da je naše gospodarstvo pravzaprav šlo iz okvirjev tega, kar je normalno za neko državo. Govorimo seveda o interventni zakonodaji, ki se tiče plač in pokojninske zakonodaje. Želel bi od Vlade, da obenem tudi na drugi strani bilančne lestvice postavi nekaj na mizo, in sicer o racionalizaciji državne uprave, predvsem pa o zmanjševanju budžetnih postavk, ki jih bomo sigurno dobili v naslednjem mesecu ali dveh na klop, kajti samo z "bremzanjem" plač ne bomo prišli do usklajene gospodarske rasti, saj ima vsaka stvar svoj konec in svoj začetek. Če začenjamo s plačami, moramo tudi nadaljevati z racionalizacijo, v gospodarstvu in v negospodarstvu. Da ne bomo pa samo govorili o upokojencih in o delavcih, bi pa želel povedati še to, da so tudi poslanci in sodniki del teh delavcev in teh upokojencev. In zato, kar velja za ene, naj velja tudi za druge.  Najlepša hvala.</p>
            </sp>
            <sp xml:id="SDZ1-Redna-04-1993-02-24.sp33">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospodu Černetiču. Ali želi še kdo razpravljati? Želi morda predstavnik Vlade besedo? - Prosim, gospod Davorin Kračun, minister za ekonomske odnose in razvoj</p>
            </sp>
            <sp xml:id="SDZ1-Redna-04-1993-02-24.sp34">
               <speaker>DR. DAVORIN KRAČUN:</speaker>
               <p>Vprašanje je bilo, kaj Vlada misli z reformami pokojninskega, invalidskega in zdravstvenega zavarovanja. Odgovor je v tem. Vlada mora znižati javno porabo, to pa mora doseči z racionalizacijo vseh vidikov javne porabe, kamor spada tudi to področje. Vlada ne misli radikalno posegati v tiste pravice, ki so naravne, normalne, zato je vsaka bojazen za to, da bi pokojnine radikalno padle, da bi zdravstveni standard bistveno padel, odveč. Zato tudi ne predlagamo kakšnih grobih in radikalnih ukrepov, ker se zavedamo občutljivosti tega področja. Vendar je treba tehtati - na eni strani med obsegom javne porabe, ki bremeni gospodarstvo, in na drugi strani med tem, koliko socialnega standarda <stage>(ob dani stopnji razvitosti)</stage> pa vendarle lahko zagotovimo. Odgovor, kje najti pravo mero, ni lahek, zato tudi ne ponujamo nekih enostavnih ukrepov. S tem, ko obetamo reforme na tem področju, se zavezujemo, da bomo našli tisto pravo mero med obema možnostima in med obema skrajnostima, da bo možno največ na področju socialnih pravic doseči z najmanj na področju javne porabe. Iskanje te prave mere pa ni lahko; zahteva precizno delo, premišljene in preudarne ukrepe - ne intervencijske - in v tem smislu je tudi napoved reform. Hvala lepa.</p>
            </sp>
            <sp xml:id="SDZ1-Redna-04-1993-02-24.sp35">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospodu Kračunu. Besedo ima gospod Bavčar.</p>
            </sp>
            <sp xml:id="SDZ1-Redna-04-1993-02-24.sp36">
               <speaker>IGOR BAVČAR:</speaker>
               <p>Spoštovane gospe in gospodje, spoštovane poslanke, kolegice in kolegi! Človek bi pričakoval, da je 50 dni, kolikor je trajalo pogajanje v vladni koaliciji, dovolj, da bi se ključne vladne stranke dogovorile o ekonomskem programu in ga ponudile Sloveniji.</p>
               <p>Vlada v nasprotju s tem pošilja pismo parlamentu, v kateremu pravi, da še ne more predstaviti celovitega programa. Hkrati pošilja interventne zakona in istočasno, ko uvršča interventne zakone na dnevni red parlamenta, govori o tem, da je ključen dokument, v katerem bo mogoče pokazati prave dimenzije tega vprašanja, proračun, ki ga nimamo. Mislim, da je to odsotnost enega temeljnega reda, tiste elementarne administrativne higiene, ki bi jo človek pričakoval v odnosu med Vlado in parlamentom.</p>
               <p>Mislim, da je bil tudi dokument, ki je uvrščen pod 7. točko dnevnega reda in ki ga imamo danes na mizi, dokument, ki je bil delno že objavljen v separatu kot del koalicijskih pogodb in del dokumenta, če se dobro spominjam, ki je bil poslan Mednarodnemu monetarnemu fondu. Se pravi, da ni nič takega tu notri, kar bi zaslužilo tudi tiste prve ocene vladnega kabineta, da je potrebno ta dokument nasloviti z oznako zaupno.</p>
               <p>Ni torej proračuna in mislim, da je to tista temeljna pomanjkljivost, ki nam onemogoča, da bi se zavedali realnih dimenzij tega o čemer se danes pogovarjamo. Mislim, da je to tista ključna pomanjkljivost, ki parlament postavlja v neko zelo čudno pozicijo. Ni predvidevanj ali vrednostnih okvirjev, ki bi nam pokazali, kaj pomenijo intervencijski zakoni za ta proračun, kaj pomenijo za rast gospodarstva ali za večjo konkurenčnost slovenskega gospodarstva na svetovnem trgu. Kaže da Vlada poskuša in daje več vrednosti intervenciji kot pa konsenzualnim pogovorom sindikatov in delodajalcev in namesto socialnega dogovora ponuja administrativno poseganje v gospodarstvo. Treba bi se bilo vprašati, in jaz bi prosil ministra Kračuna, da mi odgovori na dve vprašanji.</p>
               <p>Ali Vlada namerava proračun temu parlamentu poslati v mesecu marcu in ga v mesecu marcu tudi že sprejeti in torej na nek način postaviti ta parlament, seveda pa ima za to vzvode in orodja v veliki večini vladne koalicije, preprosto pred dejstvo, tako rekoč izsiliti ta sprejem? Ali pa želi ta dokument poslati marca in ga sprejeti aprila, pri čemer bo zahtevala podaljšanje začasnega financiranja in seveda na ta način pravzaprav skrajšala proračunsko leto na pol leta in iz tega naredila eno povsem drugačno zgodbo, kot bi jo človek pričakoval na podlagi sistema, ki ga oblikujemo po novi ustavi.</p>
               <p>Istočasno bi ga vprašal, od kod tako smele trditve glede strukturalnega značaja suficita. Decembrski podatki kažejo samo 82 % pokritost uvoza z izvozom. Mislim, da bi bilo dobro, če bi te stvari vedeli. Predvsem je pa temeljno vprašanje to, da se seveda na nek način ni mogoče kvalificirano pogovarjati. Nemogoče je tako pomembne stvari sprejemati na način, ki nas postavlja v  pozicijo, da moramo preprosto verjeti, da Vlada ve in da pozna to, česar še nam ni uspela postaviti na mizo. Hvala lepa.</p>
            </sp>
            <sp xml:id="SDZ1-Redna-04-1993-02-24.sp37">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospodu Bavčarju. Želi še kdo razpravljati? Želi morda predstavnik Vlade besedo? Besedo ima dr. Davorin Kračun, minister za ekonomske odnose.</p>
            </sp>
            <sp xml:id="SDZ1-Redna-04-1993-02-24.sp38">
               <speaker>DR. DAVORIN KRAČUN:</speaker>
               <p>Bili sta dve vprašanji. Prvo je vprašanje, ali ima Vlada namen predstaviti proračun v marcu. Odgovor je: ima. Drugo je vprašanje v zvezi s suficitom in samo 82 % pokritjem uvoza z izvozom v decembru. Treba je namreč ločiti samo blagovni uvoz in izvoz, v katerem pa ni vključena bilanca storitev. Če upoštevamo bilanco storitev in predvsem v bilanci nefaktorskih storitev, je Slovenija silno močna, sem spadajo dodelavni posli in če vzamemo bilanco tekočih transakcij, ne pa samo bilanco blagovnega uvoza in izvoza, potem vidimo, da je bil suficit skozi vse leto visok in stabilen. To je odgovor na drugo vprašanje.</p>
            </sp>
            <sp xml:id="SDZ1-Redna-04-1993-02-24.sp39">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospodu Kračunu. Gospod Bavčar ima besedo.</p>
            </sp>
            <sp xml:id="SDZ1-Redna-04-1993-02-24.sp40">
               <speaker>IGOR BAVČAR:</speaker>
               <p>Prvo vprašanje, gospod minister, je bilo veliko bolj kompleksno. Jaz se približno zavedam tega, da Vlada namerava predlagati proračun v mesecu marcu. Vprašal sem vas, ali Vlada meni, da ga bo mogoče v mesecu marcu tudi sprejeti oziroma misli, da ga je potrebno, ali pa želi ob tem odpraviti kvalificirano razpravo, kakršna je po nekem normalnem zakonodajnem postopku predvidena.</p>
            </sp>
            <sp xml:id="SDZ1-Redna-04-1993-02-24.sp41">
               <speaker>PREDSEDNIK MAG. HERMAN RIGELNIK:</speaker>
               <p>Želi predstavnik Vlade besedo? <stage>(Da.)</stage> Besedo ima mag. Mitja Gaspari, minister za finance.</p>
            </sp>
            <sp xml:id="SDZ1-Redna-04-1993-02-24.sp42">
               <speaker>MAG. MITJA GASPARI:</speaker>
               <p>Gospe in gospodje poslanci. Vsekakor ima Vlada namen predložiti proračun parlamentu, da bi o njem razpravljal, ne pa, da bi ga potrjeval. To se pravi, da gre za vsebinsko razpravo o kvaliteti dokumenta, ki določa osnove ekonomske politike. Ali ga bo parlament sprejel konec marca ali ne, o tem težko danes govorimo vsi skupaj. Odvisno je prvič od kvalitete dokumenta, ki bo predložen in drugič od razpoloženja parlamenta, da se sooči z nekaterimi relativno zelo neprijetnimi resnicami, ki jih bo ta proračun seveda pokazal. Če ne bomo sprejeli skupaj oziroma parlament predloga Vlade konec marca, je procedura popolnoma jasna: podaljšuje se začasno financiranje, ki že v tem trenutku ovira normalno poslovanje tako Vlade kot organov, ki so vezani na financiranje republiškega oziroma državnega proračuna. Zakaj zopet tako pozno govorimo o proračunu ne pa v septembru tekočega leta za proračun naslednje leto? Iz objektivnih razlogov, ki so nam vsem jasni in poznani in jih tu ne bi želel na široko razlagati. Bile so volitve, bilo je obdobje sestavljanja Vlade. V takem času je seveda nemogoče pripravljati državni proračun brez ministrov in ustreznih politik, ki jih ti ministri v proračunu potem tudi oblikujejo, Vlada pa potem kot celovit program tudi program sprejme.</p>
               <p>V tem trenutku lahko samo potrdim, da so omejitve v proračunu za leto 1993 močnejše, kot so bile v letu 1992. Nastopajo nekateri novi momenti, ki jih v letu 1992 ni bilo, so pa objektivne narave za ta proračun. Vse to bo povzročilo močnejše strukturne spremembe v proračunu. Upajmo, da v tisto smer, ki bodo dale poudarek predvsem stabilizaciji gospodarstva, oživljanju gospodarske dejavnosti in pa tistemu, kar je že nekaj čas jasno in znano: prestrukturiranju oziroma sanaciji bank in gospodarstva. To je najbolj pomembna takojšnja investicija v gospodarstvo, ki ji bo moral republiški proračun dati očiten primat. Vsi ostali sektorji, ob tem bi dodal še socialno mrežo, kar je seveda za amortizacijo učinkov, ki so povezani s sanacijo, in prestrukturiranjem gospodarstva, nujno. Ti trije vidiki bodo morali imeti pomembno težo v proračunu in jo že imajo v njegovi zasnovi oziroma orisu. Poleg tega bodo morali nekateri drugi sektorji temu primerno prilagoditi svoje deleže v proračunu. Osnovna dilema oziroma osnovno izhodišče je, da proračunska poraba ne sme realno naraščati razen tistih namenov, ki so primerni za prestrukturiranje gospodarstva, da se delež javne porabe v družbenem sektorju ne sme več povečevati ampak mora začeti padati ustrezno s srednjeročnim programom javne porabe, ki bo dan kot okvirno izhodišče za razpravo o proračunu. Vprašanje gospoda Bavčarja oziroma enega od drugih poslancev pred tem, kaj je namen, na katerih segmentih pokojninskega, zdravstvenega, socialnega, zaposlitvenega sistema in pravic, je, da bo te pravice potrebno, v skladu z drugimi, prilagoditi možnostim, da bodo lahko pravice stabilne, uresničljive, ne pa obljubljene in nerealizirane. Hvala lepa.</p>
            </sp>
            <sp xml:id="SDZ1-Redna-04-1993-02-24.sp43">
               <speaker>PREDSEDNIK MAG. HERMAN RIGELNIK:</speaker>
               <p>Hvala ministru. Prosim, gospod Peršak.</p>
            </sp>
            <sp xml:id="SDZ1-Redna-04-1993-02-24.sp44">
               <speaker>ANTON PERŠAK:</speaker>
               <p>Gospoda ministra bi prosil še za nekatera pojasnila na to temo, ki se je zdaj začela. Jaz sem pričakoval, da bi ta razprava ta mesec, glede na to, da je predvideno, da bi marca razpravljali o proračunu, tudi sicer potekala in da bi, kot je bilo že rečeno, mi imeli, tudi v pisni obliki, nek program oziroma nek dokument, na osnovi katerega bi ta parlament sprejel neka stališča o tem, kaj, v katerih segmentih naj se proračunska sredstva zmanjšajo, v katerih zvečajo, seveda na podlagi neke strategije oziroma politike, kako se bo, ne samo gospodarstvo, ampak tudi javna poraba, v prihodnje razvijala.</p>
               <p>Hočem opozoriti še na nekatere stvari, ki so v kontekstu tega vprašanja. Mislim, da ustava na nek način predvideva, sicer bolj implicitno kot eksplicitno, ob pripravi novega poslovnika Državnega zbora se to že eksplicitno izraža, da se proračun ne bo sprejemal več na tak način, kot se je doslej. Se pravi ne kot zakon o proračunu, ampak kot proračun po posebnem postopku, ki ne bo v samem tem sprejemanju proračuna večfazni kot je bil doslej. Zato smo tudi na tej komisiji za poslovnik - gospod Kopač je o tem napisal en dober članek - predvidevali, da se mora na podlagi nekega dokumenta <stage>(kakor koli se že imenuje)</stage> opraviti razprava prej v Državnem zboru, lahko je to proračunski memorandum ali kakršno koli ime že ima, kjer Državni zbor opredeli to, kaj se potem realizira v proračunu.</p>
               <p>Jaz se bojim, da bomo mi marca - na to je šlo vprašanje - v situaciji, ko bomo hkrati govorili o principih, po katerih naj bi bil proračun sestavljen in o proračunu samem, in da bomo delali na isti način kot vedno, da bomo z nekimi amandmaji "kupčkali", da bomo rekli "temu bomo 50 milijonov tolarjev vzeli in dali temu", namesto, da bi to razpravo opravili prej. Zato se bojimo tega, da te razprave ali bomo preprosto prisiljeni oziroma bo večina v zboru prisiljena, da z glasovanjem "požegna" tisto, kar bo Vlada ponudila in se ne bo mogla niti večina niti manjšina resno pogovarjati o neki prihodnji politiki ali se bo diskusija morala podaljšati in s tem tudi začasno financiranje.</p>
               <p>Zato sprašujem, v kakšni obliki namerava Vlada, ali še vedno v klasični obliki, se pravi v skladu s starim sistemom, ki od teh volitev naprej naj ne bi več veljal, kajti</p>
               <p>Državni zbor bi naj funkcioniral na drug način in sprejemal na drug način kot prej, kar je bilo tudi z ustavnim zakonom opredeljeno. Hvala.</p>
            </sp>
            <sp xml:id="SDZ1-Redna-04-1993-02-24.sp45">
               <speaker>PREDSEDNIK MAG. HERMAN RIGELNIK:</speaker>
               <p>Hvala. Želi še kdo besedo? Minister Gaspari.</p>
            </sp>
            <sp xml:id="SDZ1-Redna-04-1993-02-24.sp46">
               <speaker>MAG. MITJA GASPARI:</speaker>
               <p>Gospod predsednik, poslanke in poslanci! Ravno takšen bo proračun, kot je gospod Peršak vprašal. To bo proračunski memorandum, ki bo sestavljen iz štirih delov. Prvi del bodo projekcije gospodarskega razvoja Slovenije v letu 1993 do 1995. Druga točka bo - osnovni cilji gospodarske in socialne politike vlade v letu 1993. Tretji del bodo osnovne temeljne možnosti razvoja ali gibanja javne porabe in republiškega proračuna oziroma nekaterih drugih pomembnih segmentov javne porabe, kot sta Zavod pokojninskega zavarovanja in zdravstveni sklad, ki tvorita 50% javne porabe. Hkrati s tem bo, v okviru proračunskega memoranduma, predvidena tudi točka 4., ki bo dala kratek rezime sektorskih politik, za katero odgovarjajo posamezni ministri. To bo vsebinski papir, ki bo dal možnost, kot je bilo sugerirano, za diskusijo o konceptih, ciljih in izvedbi teh ciljev. Ob tem, ta dokument bo spremljal dokument, ki se bo imenoval "zakon o izvrševanju proračuna", ki bo drugačen, kot ste ga bili vajeni do sedaj, bo bolj vsebinski, bo bolj jasno določal odgovornost in možnosti posameznih uporabnikov proračuna, od uporabe tekočega proračuna do upravljanja z premoženjem oziroma z javnim dolgom. To bo pa potem spremljala najširša deskripcija proračuna po postavkah, ki so potem konec koncev predmet odločanja, ko se proračun sprejema. Se pravi, gre za dva vsebinsko zaključena seta dokumentov. Eno je proračunski memorandum, ki daje analitsko vsebinsko podlago za razpravo in pa za odločanje o formalnem dokumentu, ki je zakon, mislim formalen zato, ker ga je pač treba sprejeti, in pa predloga k zakonu po postavkah, ki jasno in določno daje pravico za uporabo sredstev iz proračuna v proračunskem letu.</p>
               <p>To je osnovni koncept. Mi upamo, da bo to gradivo najkasneje v 10-ih dneh v parlamentu. Hvala lepa.</p>
            </sp>
            <sp xml:id="SDZ1-Redna-04-1993-02-24.sp47">
               <speaker>PREDSEDNIK DR. HERMAN RIGELNIK:</speaker>
               <p>Hvala. Želi še kdo razpravljati? Ker ne želi nihče več razpravljati, zaključujem razpravo in ugotavljam, da smo se seznanili z gradivom Vlade Republike Slovenije.</p>
               <p>Prehajamo na <title>8. TOČKO DNEVNEGA REDA</title>, to je <title>PREDLOG ZAKONA O NAČINU OBRAČUNAVANJA IN IZPLAČEVANJA PLAČ V PRAVNIH OSEBAH, KI POSLUJEJO Z VEČ KOT 50 % DRUŽBENEGA KAPITALA TER DRŽAVNIH ORGANIH</title>.</p>
               <p>Predlog zakona je predložila Vlada Republike Slovenije. Predlog zakona ste prejeli v ponedeljek v poslanske skupine. Predlog zakona sta na skupni seji obravnavali začasni delovni telesi za gospodarske zadeve ter delo in socialne zadeve. Poročilo ste prejeli včeraj na klop. Danes je Vlada predložila spremenjeno besedilo zakona, ki nosi naziv Predlog zakona o načinu obračunavanja in izplačevanja plač. Vlada predlaga torej umik predloga zakona o načinu obračunavanja in izplačevanja plač v pravnih osebah, ki poslujejo z več kot 50 % družbenega kapitala ter v državnih organih, ki ste ga prejeli v ponedeljek.</p>
               <p>V skladu z 289. členom poslovnika Skupščine Republike Slovenije, v zvezi z drugim odstavkom 1. člena začasnega poslovnika Državnega zbora Republike Slovenije, o tekam predlogu zbor razpravlja in odloči s sklepom. Če zbor tak predlog sprejme, se postopek dokončno ustavi. Nov predlog zakona o načinu obračunavanja in izplačevanja plač moramo formalno uvrstiti na dnevni red in odločati po hitrem postopku.</p>
               <p>V razpravo dajem predlog Vlade za umik predloga zakona o načinu obračunavanja in izplačevanja plač v pravnih osebah, ki poslujejo z več kot 50 % družbenega kapitala ter v državnih organih. Želi predstavnik Vlade besedo? <stage>(Ne želi.)</stage></p>
               <p>Ugotavljam tudi, da so zastopane vse poslanske skupine in odpiram razpravo o predlogu sklepu, da se predlog zakona o načinu obračunavanja in izplačevanja plač v pravnih osebah, ki poslujejo z več kot 50 % družbenega kapitala ter v državnih organih umakne z dnevnega reda. Želi kdo razpravljati?</p>
               <p>Ker ne želi nihče razpravljati, zaključujem razpravo in dajem na glasovanje predlog sklepa za umik navedenega akta z dnevnega reda te seje.</p>
               <p>Ugotovimo sklepčnost, prosim. <stage>(70 prisotnih.)</stage></p>
               <p>Kdo je za predlog sklepa?</p>
               <p>Kdor je za, naj glasuje! <stage>(60 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je glasovanje končano, da je predlog sklepa sprejet in postopek v zvezi s tem predlogom zakona dokončno ustavljen. Predlagam, da v dnevni red kot <title>8. TOČKO</title> uvrstimo <title>PREDLOG ZAKONA O NAČINU OBRAČUNAVANJA IN IZPLAČEVANJA PLAČ</title>, za katerega Vlada predlaga, da ga zbor obravnava in sprejme na tej seji, in sicer po hitrem postopku.</p>
               <p>Ugotavljam, da so zastopane vse poslanske skupine in odpiram razpravo o predlogu Vlade za obravnavo in sprejem tega zakona po hitrem postopku.</p>
               <p>Želi kdo razpravljati?</p>
               <p>Ker ne želi nihče razpravljati, zaključujem razpravo in prehajamo na glasovanje.</p>
               <p>Na glasovanje dajem predlog Vlade za uvrstitev omenjenega predloga zakona na dnevni red.</p>
               <p>Ugotovimo sklepčnost, prosim. <stage>(71 poslancev.)</stage></p>
               <p>Kdo je za predlog Vlade?</p>
               <p>Kdor je za, naj glasuje! <stage>(59 poslancev.)</stage> Je kdo proti? <stage>(4 poslanci.)</stage></p>
               <p>Ugotavljam, da je glasovanje končano in da je predlog Vlade sprejet.</p>
               <p>Na glasovanje dajem predlog Vlade za obravnavo tega akta po hitrem postopku.</p>
               <p>Ugotovimo sklepčnost, prosim. <stage>(73 poslancev.)</stage></p>
               <p>Kdo je za predlog Vlade?</p>
               <p>Kdor je za, naj glasuje! <stage>(54 poslancev.)</stage> Je kdo proti? <stage>(5 poslancev.)</stage></p>
               <p>Ugotavljam, da je glasovanje končano in da je predlog Vlade sprejet.</p>
               <p>Prehajamo na obravnavo in sprejem predloga zakona o načinu obračunavanja in izplačevanja plač.</p>
               <p>Želi predstavnik Vlade Republike Slovenije besedo? <stage>(Da.)</stage> Besedo ima Jožica Puhar, ministrica za delo, družino in socialne zadeve.</p>
            </sp>
            <sp xml:id="SDZ1-Redna-04-1993-02-24.sp48">
               <speaker>JOŽICA PUHAR:</speaker>
               <p>Hvala. Gospod predsednik, gospodje poslanci. Iz ocene gospodarske situacije oziroma predočitve gospodarske situacije in tudi pogleda o tej situaciji v letu 1993, smo vsi skupaj lahko dobili makroekonomski okvir tudi za pristop na področju plač. Jaz moram reči, da nam situacijo, kakršna je bila opisana na tem področju, povzročajo predvsem razkoraki v naših možnostih in pričakovanjih, ki so bila v preteklosti tudi kodificirana v kolektivnih pogodbah in se spričo drugačnega odvijanja možnosti gospodarjenja in tudi drugih okoliščin za to gospodarjenje niso mogle realizirati, in seveda tudi do razkoraka med tistim, kar je bilo tako normativno postavljeno, in med tistim, kar je bilo skozi ugotovljeni rezultat našega gospodarjenja možno uresničevati.</p>
               <p>Mi smo pričakovali, da bomo lahko razmerja uredili s socialnim paktom in smo si tudi v preteklem letu za to močno prizadevali, vendar mislim, da je prav ta faktor - torej drugačna pričakovanja od tistega, kar je možno - dosego takšnega pakta odmikalo. Računali smo tudi na spremembe kolektivnih pogodb, računali smo <stage>(moram reči)</stage> celo na to, da bomo poskušali te razkorake med normativnim in dejanskim odpraviti z ustrezno zakonodajo v izhodiščni plači, pri omejevanju plač na področju monopolistov, vendar nam stvari tudi v parlamentu v tem času niso stekle tako, kot bi pričakovali. In rezultati vseh teh medsebojnih napetosti, da tako rečem med enim in drugim, se kažejo v dinamiki plač.</p>
               <p>Ta pristop, ki ga danes predočamo, oziroma zakonski način interventnega urejanja smo uporabili predvsem zaradi tega, ker mislimo, da je potrebno na eni strani maksimalno podpreti prizadevanja drugih dveh socialnih partnerjev, da tudi ona dva nekaj prispevata na področju umirjanja rasti plač in sta se zaradi tega tudi pogovarjala o spremembi splošne kolektivne pogodbe za gospodarstvo; da je treba zagotoviti tudi dosti učinkovito kontrolo takšnega dogovora in da je treba pravila za usklajevanje rasti plač, ali sploh dinamike plač z inflacijo oz. z življenjskimi stroški razpotegniti na vse segmente v naši družbi, torej na vse segmente prejemnikov plač, pa seveda skozi drugo spremljajočo zakonodajo tudi na vse tiste, ki prejemajo neke individualne prejemke in so ti prejemki vezani na povprečno dinamiko plač.</p>
               <p>Material, ki ga imate danes pred seboj, se zaradi tega v svojem besedilu sklicuje na sprejeti aneks k splošni kolektivni pogodbi za gospodarstvo, ki sta ga podpisala Gospodarska zbornica in sindikati v ponedeljek, 22. tega meseca, in seveda opredeljuje tiste možnosti, ki so v tem aneksu določene kot maksimum možnega izplačevanja v tem času, ko interventni zakon velja. Ta rešitev je za gospodarstvo način prilagajanja, torej osnova, iz katere startamo, sta tam določeni, vendar smo mi morali v zakonskem tekstu osnovo podrobneje določiti, definirati, ker sicer ni možno spremljanje. Mi pa v zakonu predvidevamo pripravo pravilnika in na ta način seveda tudi možnost, da izplačila kontrolira Služba družbenega knjigovodstva pri vsakem posameznem subjektu. To mislim, da je pomembno poudariti, ker je kolektivna pogodba pogodbeno razmerje med partnerji, ki sicer zavezuje partnerje preko sprejetih obveznosti reprezentantov, ni pa popolnoma neobhodno, da zavezuje v posameznem koraku vsakega posameznega subjekta. Zaradi tega je učinkovita kontrola v tem trenutku oportuna.</p>
               <p>Za negospodarske dejavnosti predvideva zakon podoben način usklajevanja plač, kot ga imamo že dogovorjenega v splošni kolektivni pogodbi za negospodarstvo, vendar bi se ta uveljavljal šele v drugem polletju, medtem ko bi v prvem polletju ostale plače take, kot se bodo izplačevale na osnovi določene izhodiščne plače, skupaj z vsemi poračuni. Ta zakon opredeljuje tudi način izplačevanja regresa in jubilejnih nagrad, daje pa možnost, da tisti gospodarski subjekti, ki ustvarjajo več, ki so zmožni - tudi zaradi položaja na trgu - ustvariti več teh sredstev, del teh sredstev preko rezervacij med letom, ob koncu leta oziroma ob obračunu prelijejo v lastninsko obliko vseh zaposlenih. To naj bi bila hkrati tudi stimulacija za zaposlene, da ne pritiskajo na povečevanje plač bolj, kot pa je predvideno oziroma sploh možno v okviru rezultatov posameznega subjekta, oziroma kot je možno v okviru tistih izhodišč, ki jih predvideva tudi sporazum med partnerji, posebej med tema dvema partnerjema.</p>
               <p>Zakon predvideva, da Vlada lahko posreduje oziroma določa način izplačevanja plač v tistih subjektih, kjer neposredno sodeluje v sanaciji in prestrukturiranju, pri čemer poskuša na nek način legalizirati tudi vse tiste sklepe, ki danes že obstajajo, predvsem za tiste subjekte, kjer je šlo za podporo prestrukturiranju z odlaganjem prispevkov, ali s kakšnim drugim posegom na plačno področje. Zakon hkrati jemlje iz veljave tudi posamezne določbe kolektivnih pogodb, ki bi sicer lahko uresničevanje tega drugače določale in pa posebej določa način veljavnosti, ki je različen za posamezne subjekte, tako da bi za področje gospodarstva intervencija veljala toliko časa, dokler velja aneks k temu samoupravnemu sporazumu oziroma aneks k splošni kolektivni pogodbi za gospodarstvo. Pozneje računamo, da bi seveda lahko prišli ali do socialnega pakta ali do nove kolektivne pogodbe, to, kar tudi zelo vehementno zagovarjajo sindikati in zbornica in mi smo prepričani, da gre to v prilog tem prizadevanjem. Za negospodarstvo predvidevamo isto, čeprav kot možnost upoštevamo tudi lestvico, ki je dogovorjena zato, da se sredi poletja ne znajdemo brez možnosti eventualnega usklajevanja.</p>
               <p>Kakšna bo dejanska dinamika upočasnjevanja rasti plač po tako pripravljenem zakonu, je predvsem odvisno tudi od dejanske inflacije. Trdno smo prepričani, da je s takim pristopom možno doseči stagniranje realne rasti, možno doseči stimulativno vedenje tudi pri poslovodnih delavcih in možno doseči normalno pripravljanje kolektivnih pogodb tudi v vsebinskem smislu, tako na enem kot na drugem segmentu.</p>
               <p>Nenazadnje, jaz sem trdno prepričana, da tudi pripravljanje socialnega pakta, s katerim bi poleg tistih, ki imajo družbeni kapital, to je, ki poslujejo z več kot 50% družbenega kapitala, lahko pokrili tudi vse druge, ki imajo že nominirani kapital in seveda tudi tiste, ki sicer pod to intervencijo ne pridejo, je pa mislim predvsem pomembna politika cen in pa obvladovanje tistih, ki so na prostem oblikovanju cen. Jaz predlagam, da skupaj z vsem tistim, kar bodo poročali tudi poročevalci z delovnih teles, bilo je predlaganih nekaj amandmajev, mogoče bo danes še kaj, predlagano izven tega, da skupaj z vsem tem razpravljate in da seveda tak predloženi zakonski tekst tudi sprejmete. Hvala</p>
            </sp>
            <sp xml:id="SDZ1-Redna-04-1993-02-24.sp49">
               <speaker>PREDSEDNIK MAG. HERMAN RIGELNIK:</speaker>
               <p>Hvala ministrici Puharjevi.</p>
               <p>Danes je zasedal tudi Odbor za zdravstvo, delo, družino in socialno politiko in Odbor za gospodarstvo.</p>
               <p>Želita poročevalca besedo? Gospod Horvat. Bomo gospe dali prednost. Besedo ima gospa Lukačeva.</p>
            </sp>
            <sp xml:id="SDZ1-Redna-04-1993-02-24.sp50">
               <speaker>METKA KARNER-LUKAČ:</speaker>
               <p>Spoštovane poslanke in poslanci. Kot matični odbor, v katerega resor sodijo tudi plače, smo obravnavali oba predložena zakona. Prevladovalo je splošno stališče, da s takimi ukrepi najbrž ne bomo mogli dolgoročno reševati situacijo, in da bistveno ne bodo pripomogli k reševanju gospodarske situacije. Vendar pa se strinjamo, da je na tem področju pa le treba nekaj narediti.</p>
               <p>Odbor je sprejel številne amandmaje. Niste jih še dobili na klop. Dobili jih boste vsak čas. V glavnem smo dopolnili 3. člen, kjer se strinjamo, da bi bila osnova za izhodišče povprečna plača september, oktober, november plus koeficient. Potem še nekaj drugih amandmajev. V bistvu boste videli iz materiala to. Kot takšen predlagamo zakon poslancem, da o njemu razpravljajo in da ga sprejmejo.</p>
            </sp>
            <sp xml:id="SDZ1-Redna-04-1993-02-24.sp51">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospa Lukačeva. Besedo ima gospod Feri Horvat.</p>
            </sp>
            <sp xml:id="SDZ1-Redna-04-1993-02-24.sp52">
               <speaker>FRANC (FERI) HORVAT:</speaker>
               <p>Hvala gospod predsednik. Jaz bom nadaljeval tam, kjer sem prej končal. Rekel sem, da smo neke širše načelne debate vodili. Vendar smo povzeli ugotovitve začasnega telesa in ugotovili, da je predlagatelj velik del teh pripomb tudi upošteval pri tej verziji, ki jo sedaj obravnavamo. Opredelili smo se za to, da predlagamo zboru, da sprejme zakon skupaj z amandmaji. Tudi predvsem za to, da bi s pomočjo tega zakona, podprli in sankcionirali izvajanje aneksa, dogovorjenega med sindikati in delodajalci, ki ga je zastopala Gospodarska zbornica. Zagotovili bi s tem tudi doslednejše izvajanje. Torej ni v nasprotju, ampak je podpora začetku socialnega partnerstva in drugo, da bi preprečili nadaljevanje negativnih gibanj, ki so očitna, celo na tiste segmente, kjer smo se doslej lahko v določeni meri pohvalili, ali se je Vlada pohvalila z gibanji. Kakor koli smo lahko opravičeno nezadovoljni s tem, da nimamo celovitega programa makroekonomske politike in proračuna, kot je bilo v razpravi do slej rečeno, je dejstvo tako, da tega nimamo in da je verjetno realno pričakovati, da prej kot v dveh mesecih ne bomo tega uspeli prediskutirali in tudi sprejeti. V tem je zelo velika nevarnost, da bi se ti negativni trendi nadaljevali.</p>
               <p>Drugi predpogoj, ki ga je danes ponovno predstavnik Vlade, minister Kračun, zagotovil, da bo izpolnjen predpogoj, da imajo taki nepopularni ukrepi smisel samo v kontekstu ukrepov makroekonomske politike, torej kot anticipiranje celega spleta ukrepov, ki jih moramo dobiti, ker drugače, ne samo da so nepopularni taki ukrepi, tudi svojega materialnega efekta in smisla ne dosežejo. Mislimo, da v tem, ko podpiramo sprejem zakona, da to pomeni dodatno obvezo za Vlado, da pride čimprej s predlogom makroekonomske politike in proračuna, tako naravnanem, kot zahtevajo razmere in kot je tudi najavljeno.</p>
               <p>Odbor daje amandmaje. Ker ste jih dobili na mizo, jih ne bom bral, ampak daje amandmaje za to, da še bolj precizira osnovo - soglašamo tudi s to varianto, ki je v bistvu bila že prej, od septembra do novembra - da je ta osnova in način povečevanja še bolj precizirana, da je zagotovljena večja možnost kontrole, zato je v razpravi na odboru tudi sodelovala predstavnica SDK-ja. Poleg tega, kar zakon skupaj z amandmaji precizneje določa, bo treba tehniko izvajanja še natančneje opredeliti v pravilniku, dajemo amandma, ki bi naj pomagal, da bi se izognili špekulativnemu poračunu, kajti vemo, da so v januarju ponekod bila opravljena izplačila, ki so že anticipirala kakršno koli omejevanje in zamrzovanje in bi dejansko bilo nekorektno vzeti tisto kot osnovo, in da se s temi amandmaji zagotovi večja soodvisnost gibanja plač v gospodarstvu in negospodarstvu, vključno tudi s poslanci in tistimi, za katere je bil sprejet posebej zakon, kot na primer sodniki.</p>
               <p>Mi v tem smislu predlagamo tudi amandma, kar se tiče poslancev, predlagamo, da po potrebi še KVIAZ pogleda, ali je tako besedilo amandmajev, kot je dano, primerno in predvsem izvedljivo v povezavi z zakonom, ki ureja to vprašanje. Mislimo pa, da je ideja v redu, da bi morale tudi naše plače - osnova je določena - v svoji rasti deliti usodo gospodarstva in negospodarstva.</p>
               <p>Predlagamo, da se črta določilo 11. člena, ki pomeni administrativno poseganje v pogoje gospodarjenja gospodarskih subjektov, ko administrativno določa možnost gibanja nekaterih izdatkov, to je arzenalov ukrepov iz preteklosti, ko se je administrativno posegalo v potne stroške, v reprezentaco, v propagando in podobne zadeve. Ne samo, da taki ukrepi niso učinkoviti, da se jih da ubiti, dejansko so popolnoma v nasprotju s tržnim gospodarstvom in zato predlagamo, da se to v celoti črta, da pa se nadomesti z besedilom, ki ga dajemo v amandmaju, da se uvede restrikcija pri pavšalnih izplačilih kot nadomestilo za tovrstne izdatke, ker ocena SDK-ja je, da se to v veliko primerih dogaja, da se s tem kompenzirajo plače in ob sprejemu tega zakona je ta nevarnost, da bi se to dogajalo, še večja. Hvala lepa.</p>
            </sp>
            <sp xml:id="SDZ1-Redna-04-1993-02-24.sp53">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa gospodu Feriju Horvatu. Ugotavljam, da so zastopane vse poslanske skupine in pričenjam razpravo. Kdo želi besedo? Prosim, gospod Moge.</p>
            </sp>
            <sp xml:id="SDZ1-Redna-04-1993-02-24.sp54">
               <speaker>RUDI MOGE:</speaker>
               <p>Hvala za besedo! Spoštovane poslanke in poslanci! Predlagam, da bi sprejeli amandma k temu zakonu, in sicer amandma k 14. členu. 14. člen je v dikciji: "Od uveljavitve tega zakona dalje, ni možno obračunavati in izplačevati poračunov plač za pretekla obdobja, razen poračunov, ki so posledica odločitev Ustavnega sodišča Republike Slovenije". Amandmaju bi dodal, torej piko bi črtal in še naslednje besedilo: "... in poračunu, ki so posledica podpisanih podob med Vlado Republike Slovenije in sindikati". Če pogledate 14. člen, ta omogoča eksplicitno poračun le za delavce v državni upravi, saj je tako določilo Ustavno sodišče. Podpisane pogodbe, če se spomnite kasneje, so omogočile te poračune tudi delavcem v šolstvu, zdravstvu in socialnem varstvu in jim hkrati s tem dajejo enake pravice, kot delavcem v državni upravi.</p>
            </sp>
            <sp xml:id="SDZ1-Redna-04-1993-02-24.sp55">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, gospod Moge. Želi še kdo besedo? Prosim, gospa Lukač.</p>
            </sp>
            <sp xml:id="SDZ1-Redna-04-1993-02-24.sp56">
               <speaker>DR. METKA KARNER-LUKAČ:</speaker>
               <p>Ker je gospod pred mano obravnaval 14. člen, bi k temu členu še nekaj dodala. In sicer tako, da se za prvim odstavkom tega člena doda nov odstavek, ki se glasi: "Ne glede na določilo prejšnjega odstavka lahko pravne osebe izplačajo sredstva, namenjena za osebne dohodke iz dobička, če je tako izkazano v zaključnem računu in planu za leto 1992."</p>
               <p>Zakaj je to pomembno? Gospodarske organizacije so s svojim planom za leto 1992 obseg teh sredstev tudi predvidele za osebne dohodke iz dobička in so jih tudi ustvarile. Gre za primere, delavci namreč dobro vedo za ta sredstva, vedo, da so jih ustvarili, sedaj jih pa po tem zakonu ne bi mogli niti obračunati, niti izplačati. Zato vlagam ta amandma.</p>
            </sp>
            <sp xml:id="SDZ1-Redna-04-1993-02-24.sp57">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Gospod Peršak.</p>
            </sp>
            <sp xml:id="SDZ1-Redna-04-1993-02-24.sp58">
               <speaker>ANTON PERŠAK:</speaker>
               <p>Rad bi povedal, da sem član Odbora za zdravstvo, delo, družino in socialno politiko in sem marsikaj povedal že tam. Zato kot znan človek po svoji dobrosrčnosti ne bom vsega ponavljal. Nekaj stvari pa moram povedati kot stališče našega poslanskega kluba oziroma iz razprave na poslanskem klubu, ker se nam zdi to važno.</p>
               <p>Kot prvo. Jaz imam določeno nelagodje ob tem, da ponovno sprejemamo zakon, ki je zelo znan, tip kakršnih zakonov je znan iz prejšnji obdobjih, zlasti obdobij, ko smo živeli še v neki drugi državi in v nekem drugem sistemu, kjer je bil to dosti običajen sistem reševanja teh zagat. Spomnili se boste nekateri, da je lansko leto, tisti, ki ste bili takrat poslanci, bilo izrečenih precej besed, kako te vrste zakonov ne bo treba več v prihodnosti sprejemati. Ne glede na to bi povedal ugotovitev, da je ta zakon v neki točki dosti paradoksalen, kajti to je zakon, ki v delu ali vsaj v svoji polovici, kar je bilo že utemeljeno, pomeni zakon o nadzorovanju izvajanja kolektivne pogodbe med delodajalci in delojemalci.</p>
               <p>Nismo mislili, da bo ravno to sporazumevanje med delodajalci in delojemalci nadomestilo administrativno urejanje teh zadev in da se državi ne bo treba več vmešavati v te reči, kajti to je tudi v skladu z načelom avtonomije v gospodarstvu itd. Vendar je res, da se do neke mere to še da razumeti, glede na to, da ni pravega združenja delodajalcev, razen obrtne zbornice, še nimamo in gospodarska zbornica še ni tisto združenje delodajalcev v pravem pomenu besede.</p>
               <p>Vsekakor je to paradoksalna situacije, še zlasti, ker se bojimo, da utegne to pripeljati do čudne situacije, da bo za dva partnerja, ki sta sklenila pogodbo oziroma ta aneks, pravzaprav bolj pomemben postal odnos do zakonodajalca in da bo prišlo do klasične situacije, ki je znana iz preteklosti, da se vsi trudijo, kako najti luknjo v zakonu, ki nekaj dodatno ureja.</p>
               <p>Razumeti je mogoče tudi to, da država želi na tistem področju, kjer še ni na tak način pokrito s kolektivno pogodbo, mislim na kolektivno pogodbo za področje negospodarstva, to urediti s tem zakonom.</p>
               <p>Upajmo, da bo čimprej prišlo do te rešitve na ta normalen način na tem področju in da to ne bo potem več potrebno. Slednje se mi zdi še toliko bolj pomembno, ker bi vas rad posebej opozoril, poleg ostalih amandmajev, ki jih bo predlagal odbor, ki sem ga prej omenil na začetku in v imenu katerega je poročala gospa Lukačeva, torej še posebej bi rad opozoril na amandma k 20. členu. V tem členu je bila storjena ali predvidena ena situacija, ki bi jo lahko v tej klasični terminologiji imenovali nepravična. Zakon velja v tistem delu, ki se nanaša na aneks h kolektivni pogodbi za gospodarstvo v bistvu za prvo polletje letošnjega leta. Medtem ko v tistem delu, ki naj bi veljal za negospodarstvo, bi veljal v principu do konca leta, razen v primeru, da bi prej bila sklenjena kolektivna pogodba za negospodarstvo. Ker je zakon tako napisan, obstaja možnost, da ne bi bilo več takšnega interesa za sklenitev te kolektivne pogodbe in da bi prišlo do tega, da bi negospodarstvo bilo pol leta v precej slabši situaciji kot drugi del.</p>
               <p>Strinjam se z argumentom, ki je bil rečen, češ da je treba nehati s tisto logiko in principom usklajevanja plač negospodarstva z gospodarstvom. Zlasti zato, ker je cilj, da gospodarstvo v čim večji meri preneha biti družbeno. Zdi se mi, da je mogoče ta argument sprejeti samo pod pogojem, da se res prej uredi področje plač v negospodarstvu, ne pa, da mi pridemo do situacije, da konec junija ta zakon neha veljati za negospodarstvo, da tudi neha veljati tisti aneks, da pride do ekspanzije plač v gospodarstvu, s tem tudi do rasti cen itd., ljudje v negospodarstvu pa še naprej capljajo zadaj s svojimi dohodki.</p>
               <p>Zaradi tega bi posebej, če smem, apeliral na vas, da bi ta amandma podprli. Na koncu bi postavil eno vprašanje. Meni se to vprašanje postavlja kot laiku. Ali namerava vlada istočasno tudi na kakršenkoli način urejati vprašanje cen? Če bo prišlo do tega, da bodo po eni strani plače zamrznjene, vem, da bodo na nek način sledile, tudi v skladu s tem zakonom, ampak zaostajale bodo in če bo prišlo po drugi strani do ekspanzije cen, recimo da se sedaj podraži bencin za 30%, da se še kakšna druga stvar podraži, tako kot se je elektrika itd., bo prišlo do škarij in te škarje bodo zaradi principa zaostajanja vedno večje. To bo vplivalo na potrošnjo. Padec potrošnje pa tudi ni stimulativen za rast gospodarstva. Ampak najbrž jaz tega dobro ne razumem in bi prosil, če se mi malo pojasni. Hvala.</p>
            </sp>
            <sp xml:id="SDZ1-Redna-04-1993-02-24.sp59">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Peršak. Besedo ima gospod Toplak.</p>
            </sp>
            <sp xml:id="SDZ1-Redna-04-1993-02-24.sp60">
               <speaker>DR. LUDVIK TOPLAK:</speaker>
               <p>Hvala lepa. Spoštovani gospod predsednik, spoštovane poslanke in poslanci! Predhodni razpravljalec, poslanec Peršak, me je spodbudil v dveh točkah. Prvič. V njegovi razpravi glede pravnega značaja zakona o načinu obračunavanja in plačevanja plač in drugič glede vprašanja reguliranja cen. Mi moramo ugotoviti glede pravnega značaja, da je zakon popoln anahronizem. Da gre za zakon, ki spada v obdobje socialistične bolj ali manj planske ekonomije. Kaj pa praktično pomeni to politično? To je posebno vprašanje.</p>
               <p>Predvsem glede na to, da predlagatelj zakona, to je Vlada, ki je zelo nedosledna v zakonskih predlogih, ki jih imamo v teh kupih na mizi. Isti dan, na isti seji so predloženi zakoni s popolnoma kontradiktorno pravno filozofsko koncepcijo. In to je prav to, kar je gospod Peršak zastavil vprašanje, kako je pa s cenami? Na primer, zakon o zunanji trgovini uvaja popoln liberalizem, da ne rečemo temu anarholiberalizem, na področju uvoza blaga, tako kot nekateri drugi predpisi na področju iznosa deviz.</p>
               <p>V popolnem nasprotju s trendi, ki veljajo v drugih deželah s tržno ekonomijo, ta zakon uvaja administrativno planske intervencije in postavlja se mi vprašanje, ali so predlagatelji proučili korelacijo med plačami in storilnostjo oziroma produktivnostjo ali finančnimi pokazatelji kot rezultatom dela, korelacijo med plačami in pokojninami in predvsem moram ugotoviti dva trenda na isti seji in dvojna merila. Anarholiberalizem, v kolikor gre za uvoz in administrativni socializem, v kolikor gre za plače.</p>
               <p>S tem v zvezi bi predlagal dodatni sklep, da Vlada v roku 30 dni poda popolno poročilo glede korelacije med plačami in ekonomskimi pokazatelji proizvodnje, storilnosti, med plačami in</p>
               <p>pokojninami in kaj namerava na tem področju. Sprašujem Vlado, ne profesorja Bajta. Moje vprašanje je postavljeno Vladi. Ker v zakonu, namreč gospod Kopač kaže tukaj Bajtov Bilten Ekonomskega inštituta. Poslanci sprejemamo zakone, poslanci bomo odgovarjali državljanom, tudi konec koncev za posledice, nam pa odgovarja Vlada. Zato bi predlagal, da nam Vlada poda popolno poročilo in zlasti, kaj namerava na tem področju storiti, da s spodobnimi kontradiktornimi zakonskimi predlogi ne bomo v tem stilu nadaljevali. Konkretno dikcijo bom pri predsedstveni mizi dodatnega sklepa predložil. Hvala lepa.</p>
            </sp>
            <sp xml:id="SDZ1-Redna-04-1993-02-24.sp61">
               <speaker>PREDSEDNIK DR. HERMAN RIGELNIK:</speaker>
               <p>Gospoda Toplaka bi samo prosil za predlog sklepa. Kdo želi razpravljati? Prosim, gospod Pavlica.</p>
            </sp>
            <sp xml:id="SDZ1-Redna-04-1993-02-24.sp62">
               <speaker>MILOŠ PAVLICA:</speaker>
               <p>Kljub temu, da smo danes s strani Vlade slišali za mnogo argumentov, zakaj je treba te zakone sprejeti, osebno načelno nasprotujem, da se cena dela ureja z zakoni, še posebej, če so ti interventne narave in sprejeti na tako hiter način, kot jih bomo danes prisiljeni sprejemati. Za to je mnogo razlogov, povedal pa bi tri, ki se mi zdijo zelo pomembni v tem trenutku. Prvo je, da je že naša lastna zgodovina, pa tudi sicer zgodovina takih ukrepov v drugih državah pokazala, da so praviloma taki ukrepi neučinkoviti in da nimajo pravih rezultatov in so posledice po končanju njihove veljavnosti znane.</p>
               <p>Druga zadeva je to, da smo pred dvema dnevoma dobili podpisan aneks od socialnih partnerjev, ki ureja ta segment dela. Če Vlada, ki je ob nastopu rekla, da resno misli s konceptom socialnega partnerstva, to tudi resno misli, bi seveda morala podpreti način urejanja cene dela med socialnimi partnerji kot edini način; zavedam se pa rizikov in težav v tem trenutku, ki jih Vlada ima in lahko tudi razumemo gibanja, ki so. Če bi bilo kaj treba narediti, bi bilo treba po hitrem postopku sprejeti zakon o kolektivnih pogodbah, ki bi v bistvu sankcioniral izvajanje aneksa, tako ga pa danes sankcioniramo z interventno zakonodajo.</p>
               <p>In tretja zadeva, osebno še zdaleč nisem prepričan, da je Vlada do sedaj naredila vse za resno omejitev javne porabe. Če podatki, ki nam jih je včeraj povedal predsednik Gospodarske zbornice, držijo, da se je v januarju javna poraba povečala za več kot 30 odstotkov in da v obsegu sredstev pomeni: konkretno obseg sredstev za plače 20 milijard, obseg sredstev za javno porabo pa 50 milijard, osebno mislim, da so ključni prihranki možni na področju javne porabe in z interventnimi ukrepi javne porabe. In to kljub temu, da smo že danes slišali na odboru argument, ki drži, da rast plač posledično vpliva na močno povečevanje javne porabe.</p>
               <p>Mislim, da tu Vlada do sedaj vsega še ni naredila. Ker pa imamo zakon na dnevnem redu in v javni obravnavi, sem se z ostalimi kolegicami in kolegi v Odboru za socialne zadeve trudil, da seveda v mejah možnega izboljšamo ta zakon in v ta namen sem predlagal tudi kar nekaj amandmajev. Eden mi je vseeno ušel, pa bi ga sedaj poizkusil predlagati, ker je pač kratek in moram reči, da se, po konsultaciji z njimi, predstavniki Vlade z njim strinjajo. Predlagal bi, da se v 18. členu za besedicami "in socialne zadeve" vnesejo besede "ob sodelovanju podpisnikov aneksa." Gre za to, ko se izdelujejo navodila za izpolnjevanje tega zakona, da ministrstvo ob izdelavi teh navodil povabi k sodelovanju tudi podpisnike aneksa k splošni kolektivni pogodbi za gospodarstvo. Hvala lepa.</p>
            </sp>
            <sp xml:id="SDZ1-Redna-04-1993-02-24.sp63">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Kdo želi besedo? Prosim.</p>
            </sp>
            <sp xml:id="SDZ1-Redna-04-1993-02-24.sp64">
               <speaker>JANA PRIMOŽIČ:</speaker>
               <p>Gospod predsednik, poslanke in poslanci, zavedam se, da je sprejem te zakonodaje potreben, na žalost, in je nekakšen popravni izpit. Vlagam pa amandma k zakonu o načinu obračunavanja in izplačevanja plač, in sicer predlagam, da se v 3. členu doda nov drugi odstavek, ki se glasi: "Zavezanci iz prvega odstavka lahko vzamejo za osnovo tudi 85 % povprečne plače v gospodarstvu Slovenije za isto obdobje." Sedanja drugi in tretji odstavek postaneta tretji in četrti odstavek 3. člena z naslednjo obrazložitvijo.</p>
               <p>Vlada Republike Slovenije je avgusta 1992 sprejela sklep o načinu in pogojih odlaganja davkov in prispevkov v letu 1992. Z omenjenim sklepom je mogoče koristiti tudi kratkoročni kredit za 6 mesecev v obliki odloga plačila davkov in prispevkov. Ta kredit je imel ugodnejšo obrestno mero kot pa kratkoročni krediti pri bankah. Hkrati pa je bilo tem najemojemalcev kredita določeno, da plače v masi niso smele vseh 6 mesecev preseči 85 % zneska povprečne plače na delavca v gospodarstvu. Posledica tega pa je bila v nekaterih podjetjih, da je prišlo do zaostajanja za gospodarstvom že preko 30 % in zato vlagam ta amandma, na katerega naj Vlada da pojasnilo, lahko pa tudi ta amandma spremeni. Hvala.</p>
            </sp>
            <sp xml:id="SDZ1-Redna-04-1993-02-24.sp65">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospe Primožičeva. Želi še kdo besedo? Gospod Anderlič.</p>
            </sp>
            <sp xml:id="SDZ1-Redna-04-1993-02-24.sp66">
               <speaker>TONE ANDERLIČ:</speaker>
               <p>Spoštovani! Glede amandmaja k 6. členu drugi odstavek, smo mi v zakonu o sodniških plačah sprejeli natanko tako odločitev in ne vem, ali je to sploh potrebna odločitev ali ne, glede na to, če pogledate, o čemer smo včeraj ponovno odločali, gre za to, da je 50 % osnova in eskalacijska lestvica. V zakonu o sodniških plačah v 2. členu je to navedeno, zato ne vem, če je to smiselno še enkrat kot amandma sprejemati.</p>
               <p>Glede prvega odstavka je pa tudi nesporno jasno, da je komisija po pooblastilu Državnega zbora zmanjšala na 80 % in ker pač gre za družbeni kapital oziroma za sredstva iz proračuna, da se to tudi tako razume. Seveda pa mislim, da zaradi tega ni treba sklicevati komisije. Če bo to sprejeto, bo ravno tako v redu. Pa še v zvezi z 19. členom, glede na omejitve, ko je samo nad 50 % družbenega kapitala, vi imate pa zadnjo alineo, kjer je tudi -</p>
               <p>nimam zdaj tega pri sebi, v poročilu mislim, da je - če tisto pogledate, ali je skladno ali kaj je to. Zakon je treba pogledati. V zakonu, na zadnji strani. Stran 8, zadnja alinea - tistega dela prvega odstavka 46. člena, ki se nanašajo na višino izhodiščne plače iz 2. točke 47. člena kolektivne pogodbe med delavci in zasebnimi delodajalci. Kaj to pomeni? Ali se to ne nanaša na ta prvi del, ali je to pomota? Tu govori o zasebnih delodajalcih. Ali lahko to pojasnite! Hvala.</p>
            </sp>
            <sp xml:id="SDZ1-Redna-04-1993-02-24.sp67">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospod Anderlič. Ali želi še kdo razpravljati? - Prosim, gospa Pozsonec.</p>
            </sp>
            <sp xml:id="SDZ1-Redna-04-1993-02-24.sp68">
               <speaker>MARIA POZSONEC:</speaker>
               <p>Preden bi lahko oddala svoj glas "za" ali "proti", me zanima usoda ljudi, ki dobivajo 15.000 ali 17.000 SIT plače za cel mesec dela. Na žalost velik odstotek ljudi prejema takšne prihodke, ki jih niti ni mogoče tako imenovati. Mislim, da linearno teh plač ni mogoče znižati. Zanima me, kaj bo s temi ljudmi, ki dobivajo 15.000 in 17.000 SIT .</p>
            </sp>
            <sp xml:id="SDZ1-Redna-04-1993-02-24.sp69">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Besedo ima gospod Potrč.</p>
            </sp>
            <sp xml:id="SDZ1-Redna-04-1993-02-24.sp70">
               <speaker>MIRAN POTRČ:</speaker>
               <p>Gospod predsednik, ker bom ob drugem zakonu dvakrat spregovoril, samo po en stavek, mi dovolite, da to tukaj naredim, da se ne bi posebej oglašal. <stage>(Predsednik mu dovoli.)</stage></p>
               <p>Poslanci Združene liste smo včeraj predlagali, da bi o teh zakonih glasovali danes. Izgleda, da smo storili prav in zadovoljni smo, da je Vlada danes enega od obeh zakonov umaknila in predložila novega. To potezo Vlade štejemo za pozitivno. Verjamemo, da smo k njej tudi kaj prispevali, saj smo namreč jasno povedali, da soglašamo le z zakoni, ki bi utrdili princip dogovarjanja o plačah med delodajalci in sindikati in ki bi takšno dogovarjanje le sankcionirali, ne pa eventualno posegali v že doseženi sporazum. In končno, rekli smo, da lahko glede pokojnin sprejmemo le zakon, po katerem bodo tudi upokojenci delili povsem enako usodo kot drugi državljani, ne pa, da bi za njih veljale še neke posebne omejitve.</p>
               <p>Kot socialdemokratska stranka se še kako dobro zavedamo, da je težko gospodarsko in socialno situacijo mogoče obrniti na bolje le s socialnim sporazumevanjem, s čim večjo odgovornostjo vseh pomembnih dejavnikov družbe, ne pa le z enostranskimi odločitvami države, pa naj bi bile še tako dobre. Veseli nas, da je Vlada ta opozorila upoštevala in večina poslancev poslanske skupine Združene liste ocenjuje, da je predlog zakona, ki je pripravljen danes, v največji meri le sankcioniranje podpisanega aneksa k splošni kolektivni pogodbi za gospodarstvo, vsaj kar velja za ta del zakona.</p>
               <p>Ob tem je bila Vlada kooperativna tudi glede amandmajev, ki smo jih vložili na delovnih telesih. Večina amandmajev, tako k zakonu o plačah kot tudi k predlogu zakona o usklajevanju pokojnin, ki smo jih vložili, je bila sprejeta. Pričakujemo, da jih bo sprejel tudi Državni zbor. In če jih bo, menimo, da bodo predloženi zakoni po svoji vsebini tisti okvir, ki ga je mogoče podpreti.</p>
               <p>Ob tem pa želimo poudariti samo še eno: da je sprejem zakonov, čeprav nujen, lahko sprejemljiv le kot začetek aktivnosti Vlade pri reševanju gospodarskih in socialnih vprašanj. Intervencija na področju plač namreč ne more biti uspešna, če Vlada ne bo takoj - že v marcu - predložila celovite ukrepe ekonomske in socialne politike, ki bodo pripomogli k oživljanju gospodarstva, k povečanju izvoza, k aktivni politiki zaposlovanja, k uravnoteženju javne porabe, k nujnim spremembam v davčni politiki in podobno.</p>
               <p>Brez take politike, ki jo mora sprejeti Državni zbor ob sprejemu proračuna, bodo predvideni zakoni le slabo nadaljevanje prakse poseganja države v sfero plač in pokojnin. Taki ukrepi pa izolirano, kot je tudi že ugotovil Odbor za gospodarstvo, ne morejo biti uspešni.</p>
               <p>Na koncu tri konkretne stvari. Prvič, predlagam, da razmislimo in zato vlagam še en amandma, in sicer k 6. členu. Soglašam, da je možno sprejeti za družbene dejavnosti in za državno upravo glede na poračune, ki jih bodo ti delavci dobivali, dejstvo, da ostaja izhodiščni znesek do konca maja nespremenjen. Vendar se bojim, če ostane besedilo takšno, kot je in če bi, jaz pa ne vem, ali bo ali ne, ampak če bi eventualno po eskalacijski lestvici, ki je določena, prišlo do kakšnega povečanja plač v gospodarstvu, potem od junija dalje osnova za vse družbene dejavnosti ne bo upoštevana s tem povečanjem, ampak bo ostala enaka 23 tisoč. Mislim, da to ni dobro. Mislim, da bi bilo tisto razliko, če bo prišlo, prav prišteti, ne izplačati za nazaj, ampak prišteti kot višjo osnovo. Zato vlagam amandma k 6. členu, da se v drugi vrsti za besedami, v prvem členu tega zakona doda besedilo "povečano za rast plač pravnih oseb iz prve alinee 1. člena tega zakona v obdobju januar-maj 1993".</p>
               <p>Drugo, pregledal sem in tudi s predsednikom Odbora za gospodarstvo poskušal razčistiti. Bojim se, da je pri poročilu prišlo do ne vem česa, ali do napake ali nesporazuma. Namreč tako kot so izvršeni popravki k 3. členu zakona izgleda, da je pri osnovi september-november preteklega leta izpadel korekcijski faktor inflacije 1,08 in decimalke. Razumel sem, da to ni bilo mišljeno, ampak amandma je tako vložen. Prosim, da se amandma popravi, ker sicer bomo glasovali o nekem amandmaju, kjer bomo potem rekli, da smo nekaj drugega sprejeli, kar je bilo zares mišljeno.</p>
               <p>Opozarjam pa v zvezi s tem tudi na to, da predlagam osebno v posebno  oceno ali je res smotrno in potrebno, da se tako, kot je predloženo v amandmaju tega odbora na začetku 2. strani, k 3. členu naredita dva varovalna mehanizma. Enkrat varovalni mehanizem za povprečne plače september - november s to rastjo inflacije v tem obdobju. In drugič, še varovalni mehanizem, da to ne sme biti večje kot je bilo v januarju. Bojim se, da s tem posegamo v osnovna načela, čim bolj sankcionirati dosežen dogovor med sindikati in zbornico in pravzaprav dajemo neke osnove, kjer bi lahko prišli do nepotrebnih nesporazumov pri tolmačenju tega, kar nam najbrž ne bi koristilo. Hvala lepa.</p>
            </sp>
            <sp xml:id="SDZ1-Redna-04-1993-02-24.sp71">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospodu Potrču. Gospod Peršak, prosim.</p>
            </sp>
            <sp xml:id="SDZ1-Redna-04-1993-02-24.sp72">
               <speaker>ANTON PERŠAK:</speaker>
               <p>Jaz se opravičujem, da sem spet tu, ampak podobno kot gospod Potrč moram tudi jaz opozoriti na to, da je v poročilu našega odbora prišlo po mojem mnenju do nesporazuma, in to ravno v zvezi s tistim amandmajem, za katerega sem se jaz prej zavzel. Namreč, v amandmaju, če ga pogledate, na 4. strani poročila spodaj piše, da se doda nov tretji odstavek, ki se glasi: "Če se do konca leta 1993 sklene kolektivna pogodba" in tako naprej. To seveda pomeni natanko isto, kar v zakonu že piše v tem členu. Kajti to iz zakona sledi. Moj predlog na odboru je bil naslednji, kot sem prej razložil, da je to tudi restrikcija za to področje. S tem zakonom se določi do 30. junija, enako kot za gospodarstvo. Da se pa s tem amandmajem za primer, da se do takrat ne sklene kolektivna pogodba, predvidi, da se bo takrat to ponovno reševalo. Amandma bi se po v tistem, kar smo predlagali, upam, da bodo kolegi iz odbora to potrdili, moral glasiti tako: "Črta se druga alinea in se nadomesti z besedilom 20. člena", naj se nadomesti z besedilom: "Če se do 30. junija 1993 ne sprejme kolektivna pogodba za negospodarske dejavnosti, se plače v negospodarskih dejavnostih uredijo s posebnim zakonom." To je smisel, ker drugače smo samo v drugem besedilu napisali isto, kot je že pisalo v zakonu. Hvala.</p>
            </sp>
            <sp xml:id="SDZ1-Redna-04-1993-02-24.sp73">
               <speaker>PREDSEDNIK MAG. HERMAN RIGELNIK:</speaker>
               <p>Hvala. Prosim gospod Potrč in potem gospa Lukačeva.</p>
            </sp>
            <sp xml:id="SDZ1-Redna-04-1993-02-24.sp74">
               <speaker>MIRAN POTRČ:</speaker>
               <p>Jaz sem s strani članov odbora iz poslanske skupine Združene liste dobil takšno obvestilo, o katerem je sedaj gospod Peršak govoril. Ampak opozoril sem jih, da je najbrž gospod Peršak in odbor, če je bilo to sprejeto, spregledal nekaj drugega; da je namreč v takšnem primeru potrebno črtati tudi 6. člen. Nobenega smisla nima, da zakon velja do konca leta in da ima novo eskalacijsko klavzulo za julij mesec, ki velja samo za negospodarstvo, ker za gospodarstvo ne velja, če se sprejme amandma, ki ga je predlagal gospod Peršak. Prosim, da se tudi o tem razmisli, ker drugače bomo imeli med seboj neumno usklajene oziroma neusklajene člene.</p>
               <p>Tukaj samo to kaže, da bi najbrž bilo treba stvari še enkrat malo pregledati, da ne bi sprejemali neusklajenih stvari.</p>
            </sp>
            <sp xml:id="SDZ1-Redna-04-1993-02-24.sp75">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Potrču. Prosim gospa Lukačeva.</p>
            </sp>
            <sp xml:id="SDZ1-Redna-04-1993-02-24.sp76">
               <speaker> DR. METKA KARNER-LUKAČ:</speaker>
               <p>Pripomba gospoda Peršaka je upravičena. Res je bilo tako; prišlo je do napake samo s tega vidika, ker niste amandma vložili pismeno, ampak lahko pa tudi to drugi člani potrdijo, da je bilo tako mišljeno, 30.6.</p>
            </sp>
            <sp xml:id="SDZ1-Redna-04-1993-02-24.sp77">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Želi še kdo? Prosim gospod Horvat.</p>
            </sp>
            <sp xml:id="SDZ1-Redna-04-1993-02-24.sp78">
               <speaker>FRANC (FERI) HORVAT:</speaker>
               <p>V zvezi s pripombo poslanca Mirana Potrča na amandma k 3. členu bi rad pojasnil to, da je besedilo amandmaja v redu. Iz besedila, ki se glasi: "Brez poračunov za te mesece" izhaja, da ostali tekst, ki je v drugem odstavku 3. člena, ostane. Tukaj v poročilu je napačno, ko piše "za letnico 1992 postavi pika", in tako, da je treba črtati tole "postavi pika" in potem je zadeva v redu.</p>
            </sp>
            <sp xml:id="SDZ1-Redna-04-1993-02-24.sp79">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospodu Horvatu. Želi še kdo besedo? Prosim gospod Lavrinc.</p>
            </sp>
            <sp xml:id="SDZ1-Redna-04-1993-02-24.sp80">
               <speaker>MAKSIMILJAN LAVRINC:</speaker>
               <p>Nekaj bi predlagal. Torej, vsaj za sebe vem, da težko sledim vsem amandmajem, ki so bili predlagani. Še težje bi jih miselno v glavi skupaj sestavil tako, da bi glasoval za konsistentni zakon. Zato mislim, da bi bilo po moje korektno oziroma bolj pravilno, če bi si dali toliko časa, da se vsi amandmaji, torej, da se naredi nek pregled vseh amandmajev, da se pogleda vsaj to, da ne bomo sprejemali nekaj, kar bo samo s seboj v nasprotju.</p>
            </sp>
            <sp xml:id="SDZ1-Redna-04-1993-02-24.sp81">
               <speaker>PREDSEDNIK MAG. HERMAN RIGELNIK:</speaker>
               <p>Bomo naredili to gospod Lavrinc. Želi še kdo besedo? Ker ne želi nihče več razpravljati, zaključujem razpravo in prekinjam to točko s tem, da se sestane matično delovno telo in se opredeli do amandmajev. Do amandmajev se mora opredeliti tudi Vlada.</p>
               <p>Sedaj bi obravnavali še predlog naslednjega zakona in po razpravi prekinili točko, da se tudi do amandmajev k tej točki opredeli matično delovno telo in Vlada. Mislim namreč na predlog zakona o usklajevanju pokojnin in denarnih nadomestil za primer brezposelnosti v 1993.letu.</p>
               <p>Tako predlagam, da preidemo na <title>9. TOČKO DNEVNEGA REDA</title>, to je <title>PREDLOG ZAKONA O USKLAJEVANJU POKOJNIN IN DENARNIH NADOMESTIL ZA PRIMER BREZPOSELNOSTI V 1993. LETU</title>.</p>
               <p>Predlog zakona je predložila Vlada Republike Slovenije. Predlog zakona ste prejeli v ponedeljek. Želi predstavnik Vlade besedo? <stage>(Da.)</stage> Besedo ima Jožica Puhar, ministrica za delo, družino in socialne zadeve.</p>
            </sp>
            <sp xml:id="SDZ1-Redna-04-1993-02-24.sp82">
               <speaker>JOŽICA PUHAR:</speaker>
               <p>Spoštovani poslanci. Da bi zagotovili možnost izplačevanja pokojnin in ne spravili Zavoda za pokojninsko in invalidsko zavarovanje v letošnjem letu v takšne škripce, da bi vsak mesec iskal sredstva za zagotovitev izplačila, da bi obdržali tudi javno porabo na tem segmentu v nekih sprejemljivih okvirjih. Jaz moram reči, da niti nisem toliko predrzna, da bi lahko rekla, da bi jih eventualno v tem smislu zniževali. Da ne bi bilo treba zopet povečevati prispevkov in da bi ista pravila igre veljala za vse tiste, ki so vezani na neke pravice, ki izvirajo iz plač, predlagamo tudi zakon o usklajevanju pokojnin in denarnih nadomestil za primer brezposelnosti. To je interventen zakon, poseben zakon, ker nismo hoteli s takšno intervencijo odpirati obeh sistemskih zakonov in mislimo, da se da takšna intervencija, takšen začasen ukrep obenem urediti.</p>
               <p>Gre predvsem za to, da iz tistega, torej izhajajoč iz sedanje dosežene višine, uskladimo bodoče usklajevanje s tistim, kar se dogaja na področju plač. Tudi da določimo na pokojninskem in invalidskem področju tisto razmerje med povprečno plačo in povprečno pokojnino, ki ga mora skupščina določiti že na račun osnovnega sistemskega zakona, ki tako določa, da skupščina vsako leto določi razmerje. Tudi to poskušamo s tem urediti in računamo, če bo tak zakon, z eventualnimi dograditvami skozi amandmaje, sprejet da bomo na eni strani vzdržali s sredstvi, ki jih imamo planirane, zagotovili tekoča izplačila, ne da bi prizadeli populacijo upokojencev v pridobljenih pravicah in na ta način tudi obvladali vse segmente, ki se na plače navezujejo.</p>
               <p>Jaz predlagam, da ta zakon obravnavate in da ga tudi sprejmete. Kar sem govorila za pokojnine, velja za denarna nadomestila v času brezposelnosti. Oba ta prejemka se danes usklajujeta s statistično izkazano povprečno plačo in njeno rastjo. Ta povprečna plača ima svojo avtonomno dinamiko gibanja, ki je odvisna predvsem od procesov, ki se odigravajo v gospodarstvu ob sedanji situaciji in ob prestrukturiranju, sanacijah in podobnem. Gre za to, da število subjektov pada, število zaposlenih se močno zmanjšuje, kvalifikacijska struktura se dviga. Praviloma odpuščajo nekvalificirane delavce in tako povprečna plača raste, ne glede na to, da se masa plač ne povečuje s tako dinamiko. To je treba v interventnem času, torej to razdružbo, storiti in jaz predlagam, da to storimo s takim zakonom. Hvala.</p>
            </sp>
            <sp xml:id="SDZ1-Redna-04-1993-02-24.sp83">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa ministrici Puharjevi. Predlog zakona sta na skupni seji obravnavala začasni delovni telesi za gospodarske zadeve in socialne zadeve. Poročilo ste prejeli včeraj na klop. Danes sta sestala Odbor za zdravstvo, delo, družino in socialne zadeve in Odbor za gospodarstvo.</p>
               <p>Želijo poročevalci besedo? <stage>(Ne želijo.)</stage> Ugotavljam, da so zastopane vse poslanske skupine. Pričenjam razpravo. Kdo želi besedo? Gospod Sisinger.</p>
            </sp>
            <sp xml:id="SDZ1-Redna-04-1993-02-24.sp84">
               <speaker>IVAN SISINGER:</speaker>
               <p>Spoštovani predsednik, spoštovane poslanke in poslanci! Že na odboru, na katerem sem sodeloval, se je razprava glede tega zakona, ki je trajala kar precej časa, nanašala na to, da ste dobili v tem poročilu tudi potrditev amandmaja, ki sem ga vložil na sami seji odbora in ki sem ga predložil tudi našemu predsedstvu in vam, ki ste ga dobili na klop, v tej smeri, da je bil pri tem zakonu tudi odbor istega mišljenja in se strinjal - da gre, kot ste videli, za spremembo v 1. členu. Prišlo je samo do ene napake pri pisanju. Ne gre za besedo "ne glede", ampak se na začetku prvi člen spremeni in tako naprej, beseda "ne" prečrta in govorimo: "glede na določbo 160. člena zakona o pokojninskem in invalidskem zavarovanju se za obdobje od 1. marca in do 31. decembra 1993 <stage>(to pomeni za celotno leto)</stage> pokojnine, izplačane za februar 1993, usklajujejo tako, da se mesečno povečajo za odstotek povečanega obsega izplačanih osebnih dohodkov v Republiki Sloveniji". Iz tega sledi, da bodo tudi pokojnine, kot smo že prej povedali, deležne upočasnjene rasti usklajevanja, glede na sprejetje zakona, čim bomo sprejeli zakon o plačah in ostalih zadevah, da je tudi to v tej smeri vezano in da dejansko ne gre za nadaljevanje od 1. marca do 31. decembra 1993 za tako usklajevanje, kot je bilo doslej, kar dokazuje tudi sprememba tega 1. člena. Prav tako sem predlagal s tem amandmajem, s čimer je odbor soglašal, da se v tem primeru za področje pokojnin 2. in 3. člen spremenita oziroma se ne upoštevata in se črtata za področje upokojevanja.</p>
               <p>V zadnjem členu - v 4. členu, kot je že ministrica za delo povedala, da je Državni zbor dolžan določiti stopnjo. Bil je tudi dan predlog, da se beseda "največ" mora črtati in govorimo o tem, da se pokojnine, glede na razmerja, usklajujejo 85%, tako da ni več dileme, ali je to največ ali je najmanj, ampak 85%.</p>
               <p>Prosim tudi vas, ostale poslanke in poslanci, da vendarle dosežen dogovor na Odboru za socialno politiko in pokojninski sistem, kar smo dosegli in kar imate predloženo tudi v končnem besedilu teksta, pozneje upoštevamo pri sprejemu teh amandmajev in da na pokojninskem področju sprejmemo tako predlagano, vendarle upočasnjeno, usklajevanje kot je predlagano. Hvala.</p>
            </sp>
            <sp xml:id="SDZ1-Redna-04-1993-02-24.sp85">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospodu Sisingeru. Želi še kdo besedo? Prosim, gospa Simšič.</p>
            </sp>
            <sp xml:id="SDZ1-Redna-04-1993-02-24.sp86">
               <speaker>DANICA SIMŠIČ:</speaker>
               <p>Spoštovani! Jaz sem se na to temo oglasila že včeraj in v bistvu nasprotovala tako prejšnjemu, kot tudi temu zakonu. Kajti dandanes se je ravno v skladu v zvezi s pokojninskim zakonom izkazalo, da interventni zakon pravzaprav ni potreben, če upoštevamo osnovno sistemsko zakonodajo, to, kar določata 159. in 160. člen zakona o pokojninskem in invalidskem zavarovanju. Tako, da moram reči, da sem vesela, da smo se na odboru lahko v toliko uskladili, da smo določili to najnižjo oziroma mesečno stopnjo 85% in da je v bistvu vse tako, kot je v skladu z zakonom. Glede tega bi se rada samo toliko še oglasila, da je pametno, da smo se odločili tako, kajti če bi sprejeli zakon tak, kot je bil prej predlagan, bi bili potem upokojenci v bistvu dvakrat oškodovani.</p>
               <p>Ob tem bi rada navedla še podatek, da se pravzaprav navadno v javnosti pojavlja številka 86,9%, da je tak odnos med povprečno plačo in povprečno pokojnino. Glede na to, da pa je pokojnin za polno delovno dobo le 30% od vseh pokojnin, je pa treba seveda tak podatek nekoliko spremeniti in povedati, da gre za razmerje v bistvu 72% do 75%. Zato tak zakon, kakršen je, podpiram, ne glede na to, da se mi zdi, da ni potrebno sprejemati interventnega zakona v tem primeru. Hvala lepa.</p>
            </sp>
            <sp xml:id="SDZ1-Redna-04-1993-02-24.sp87">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospa Simšičeva. Želi še kdo besedo? Ker ne želi nihče več razpravljati, zaključujem razpravo.</p>
               <p>Prosil bi, da pred tem še glasujemo o predlogu, ki ga je dal gospod Anderlič, in sicer Odbor za gospodarstvo, ki predlaga, da se zadolži Komisijo za volitve, imenovanja in administrativne zadeve, da se do amandmajev k 6.a</p>
               <p>členu opredeli, medtem, ko predsednik Komisije za volitve, imenovanja in administrativne zadeve meni, da to ni potrebno.</p>
               <p>Dajem torej na glasovanje. Ali se mora Komisija za volitve, imenovanja in administrativne zadeve do amandmajev k 6.a členu opredeliti, ali ne? Govorim o zakonu o plačah.</p>
               <p>Prosim, da ugotovimo sklepčnost? <stage>(67 prisotnih.)</stage></p>
               <p>Kdo je za to, da se mora Komisija za volitve, imenovanja in administrativne zadeve opredeliti?</p>
               <p>Kdor je za, naj glasuje! <stage>(31 poslancev.)</stage> Je kdo proti? <stage>(24 poslancev.)</stage></p>
               <p>Ugotavljam, da je Komisija za volitve, imenovanja in administrativne zadeve zadolžena, da se mora opredeliti do amandmajev k 6.a členu.</p>
               <p>Postavljam vprašanje, ali je možno pričakovati, da bo matično telo opravilo potreben pregled in usklajevanje amandmajev do 19.00 ure in da nadaljujemo z razpravo in glasovanjem o amandmajih po 19.00 uri.</p>
               <p>Dejstvo je namreč, da danes zaseda tudi Državni svet in da smo naprosili predsednika Državnega sveta in Državni svet, da bi mu posredovali zakon v obravnavo. Ker če bi verjetno prišlo do suspenzivnega veta, bi potem lahko odločali danes ali jutri. Če temu ne bo tako, potem nastaja tukaj zagotovo proceduralni zaplet.</p>
               <p>Moj predlog je, da če nam bo uspelo dobiti pregled amandmajev in stališča delovnega telesa do 19. ure, bomo nadaljevali delo do zaključka. Ni možno do 18. ure.</p>
               <p>Prosim. Besedo ima Janez Kopač.</p>
            </sp>
            <sp xml:id="SDZ1-Redna-04-1993-02-24.sp88">
               <speaker>JANEZ KOPAČ:</speaker>
               <p>Hvala za besedo. Jaz predlagam, da se sedaj do amandmajev najprej opredeli Vlada. To bo trajalo približno eno uro. Po tem, ko se bo Vlada do njih opredelila, naj se prekine ta čas Državni zbor in ureja druge stvari.</p>
               <p>Potem, ko se Vlada do tega opredeli, se ta matični odbor sestane. Seja Državnega zbora se prekine in čim se to konča, lahko je pred 19. uro, ni pa nujno fiksirati, pač nadaljujemo z delom. Skratka predlagam, da čim več stvari opravimo, kolikor se da, in da so odmori čim krajši. Hvala.</p>
            </sp>
            <sp xml:id="SDZ1-Redna-04-1993-02-24.sp89">
               <speaker>PREDSEDNIK MAG. HERMAN RIGELNIK:</speaker>
               <p>Torej, po razgovoru z gospo Lukačevo menimo, da matično delovno telo potrebuje za to vsaj dve uri in predlagam, da si ta čas vzamemo, da se ob 19. uri dobimo in da ugotovimo stanje, ali delamo ali prekinemo s sejo.</p>
               <p>Jaz bi prosil, da tako ravnamo. Hvala lepa.</p>
            </sp>
            <stage type="time">(Seja je bila prekinjena ob 16.37 uri in se je nadaljevala ob 19.00 uri.)</stage>
            <sp xml:id="SDZ1-Redna-04-1993-02-24.sp90">
               <speaker>PREDSEDNIK MAG. HERMAN RIGELNIK:</speaker>
               <p>Besedo dajem gospe Karner-Lukač. Prosim, gospa Lukačeva.</p>
            </sp>
            <sp xml:id="SDZ1-Redna-04-1993-02-24.sp91">
               <speaker>METKA KARNER-LUKAČ:</speaker>
               <p>Ne glede na obljubo Vlade in tudi željo, da počakamo z delom do 18. ure, vam sporočam, da predstavnikov Vlade do tega časa še ni bilo na našem odboru. Mi smo kljub temu začeli z delom, in sicer odbor usklajuje amandmaje in se do njih opredeljuje. Predlagam, da ne bi danes poslancev več zadrževali, mi bomo z delom nadaljevali. Sprejeli bomo, ne glede na stališča Vlade, svoja stališča in potem lahko Vlada jutri da svoja mnenja o njih.</p>
               <p>Predlagam, da se danes razidemo. Pripravili bomo prečiščeno besedilo za to.</p>
            </sp>
            <sp xml:id="SDZ1-Redna-04-1993-02-24.sp92">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospe Lukačevi. S tem prekinjam sejo Državnega zbora. Z delom nadaljujemo jutri ob 10. uri, in sicer z razpravo in glasovanjem o amandmajih.</p>
            </sp>
            <stage type="time">(SEJA JE BILA PREKINJENA 24.2.1993 OB 19.04 URI IN</stage>
         </div>
      </body>
   </text>
</TEI>
