<?xml version="1.0" encoding="UTF-8"?>
<TEI xmlns="http://www.tei-c.org/ns/1.0" xml:id="SDZ1-Redna-38-1996-05-08">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref
                     target="http://creativecommons.org/licenses/by/4.0/">Creative Commons
                     Attribution 4.0 International License</ref>.</p>
               <p xml:lang="sl">To delo je ponujeno pod <ref
                     target="http://creativecommons.org/licenses/by/4.0/">Creative Commons Priznanje
                     avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">A418C2BEBDBE5DD1C1257832004838F6</idno>
               <idno type="URI">A418C2BEBDBE5DD1C1257832004838F6</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Redna-38-1996-05-08.DZ" n="38">
               <name>Redna</name>
               <date when="1996-05-08"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Redna-38-1996-05-08.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 8. MAJA OB 14.16 URI.)</stage>
            <sp xml:id="SDZ1-Redna-38-1996-05-08.sp1">
               <speaker>PODPREDSEDNIK VLADIMIR TOPLER:</speaker>
               <p>Spoštovane kolegice poslanke, spoštovani kolegi poslanci! Pričenjam nadaljevanje
                  38. seje Državnega zbora Republike Slovenije. Obveščen sem, da so zadržani in se
                  današnje seje ne morejo udeležiti naslednje poslanke in poslanci: Ivan Sisinger,
                  ki je tukaj, Janez Vindiš, Rafael Kužnik, Gabrijel Berlič, France Bučar, Janez
                  Podobnik, Irena Oman, Vika Potočnik. Prosim ostale, da potrdijo svojo prisotnost v
                  dvorani! Še vedno ugotavljamo prisotnost v dvorani! Še vedno ugotavljamo
                  prisotnost! Ugotavljam, da je navzočih 64 poslank in poslancev, zbor je sklepčen
                  in lahko odloča. Na sejo so vabljeni predstavniki Vlade Republike Slovenije in jih
                  lepo pozdravljam! Današnje nadaljevanje 38. seje bomo pričeli z obravnavo
                  prekinjene 33. točke dnevnega reda, to je predlog zakona o spremembah in
                  dopolnitvah zakona o volitvah v Državni zbor, zatem pa bomo prešli na obravnavo
                  prekinjene 30. točke dnevnega reda, to je predlog zakona o popravi krivic. Želijo
                  besedo predstavniki poslanske skupine SKD, ki je zahtevala odmor? Želite besedo po
                  odmoru, ki ste ga zahtevali? <stage>(Ne.)</stage> Torej prehajamo na <title>33.
                     TOČKO DNEVNEGA REDA - PREDLOG ZAKONA O SPREMEMBAH IN DOPOLNITVAH ZAKONA O
                     VOLITVAH V DRŽAVNI ZBOR</title>. Prosim, da si pripravite gradivo. Gospod
                  Anderlič - proceduralno? Izvolite. Vas pa prosim, da si pripravite gradivo za 33.
                  točko na klop. Prosim za mir v dvorani!</p>
            </sp>
            <sp xml:id="SDZ1-Redna-38-1996-05-08.sp2">
               <speaker>TONE ANDERLIČ:</speaker>
               <p>Spoštovani! Glede na to, da je skupina vodij poslanskih skupin nekajkrat
                  obravnavala vprašanje stališč k zakonu o spremembah zakona o volitvah v Državni
                  zbor, je pri več točkah prišlo do uskladitve, vendar ne pri vseh tistih
                  vprašanjih, o katerih je bilo mnenje, da bi jih bilo potrebno obravnavati in tudi
                  s tistimi določenimi popravki zakon popraviti, smo potem oblikovali skupni
                  predlog, da predlagamo Državnemu zboru, da to točko prekine in tudi da ne konča te
                  seje Državnega zbora pred štirinajstim, in da štirinajstega, ko bo zbor obravnaval
                  zahtevo 35 poslancev za razpis referenduma v zvezi z nekaterimi vprašanji ob
                  spreminjanju zakona o volitvah v Državni zbor, in da potem, ko bodo pojasnjena
                  predvsem nekatera vprašanja v zvezi s tem, tako časovno, kdaj referendum bo, s
                  katerimi vprašanji in da bi na tej osnovi tudi nadaljevali s to točko in
                  eventualno v prvem branju zakon o spremembah zakona o volitvah v Državni zbor tudi
                  sprejeli. Tako da predlagam, da to točko sedaj prekinemo, nadaljujemo z zakonom o
                  popravi krivic, z zakonom o volitvah pa takoj po izredni seji 14. maja. Hvala.</p>
            </sp>
            <sp xml:id="SDZ1-Redna-38-1996-05-08.sp3">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Takšen predlog dajem na glasovanje. Ugotovimo sklepčnost! Glasujemo o
                  proceduralnem predlogu, da to točko prekinemo in jo nadaljujemo po končani izredni
                  seji, ki bo 14. Ugotovimo sklepčnost! <stage>(65 prisotnih.)</stage></p>
               <p>Kdo je za? <stage>(57 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da smo predlog sprejeli.</p>
               <p>Smo pri <title>30. TOČKI DNEVNEGA REDA - PREDLOG ZAKONA O POPRAVI KRIVIC</title>.
                  Gradivo imate z dne 25.4., nov pregled. Smo pri 3. členu na strani 2. Ponovno
                  odpiram razpravo k 3. členu. Imamo amandmaje.</p>
               <p>Pod točko 1 amandma Združene liste. Matično delovno telo ne podpira.</p>
               <p>Pod točko 2 prav tako ista poslanska skupina. Delovno telo podpira.</p>
               <p>Pod točko 3 poslanska skupina Združene liste. Delovno telo podpira. Če je sprejet
                  ta amandma, je amandma pod točko 4 brezpredmeten.</p>
               <p>Pod točko 4 predlagatelj poslanska skupina Združene liste, Vlada ne podpira.</p>
               <p>Pod točko 5 poslanska skupina Socialdemokratske stranke Slovenije. Matično delovno
                  telo ne podpira, Vlada ne podpira.</p>
               <p>Pod 6 ista poslanska skupina. Vlada ne podpira.</p>
               <p>Pod točko 7 imamo poslansko skupino Socialdemokratske stranke. Delovno telo ne
                  podpira, Vlada ne podpira.</p>
               <p>Pod 8 imamo poslansko skupino Socialdemokratske stranke. Vlada podpira, delovno
                  telo podpira.</p>
               <p>Pod 9 imamo poslansko skupino Združene liste, Vlada podpira. Želi kdo o teh
                  amandmajih k 3. členu besedo? Gospod Pučnik, izvolite.</p>
            </sp>
            <sp xml:id="SDZ1-Redna-38-1996-05-08.sp4">
               <speaker>DR. JOŽE PUČNIK:</speaker>
               <p>Spoštovani! Socialdemokrati smo tukaj, k temu 3. členu predlagali tri amandmaje,
                  in sicer gre za to, da se k tem, tam navedenim in naštetim zakonom, ki so bili
                  zlorabljeni v procesih in se je tako z njimi kršilo temeljne človekove pravice,
                  dodajo še trije predpisi. To je prvi: zakon o kaznovanju zločinov in prestopkov
                  zoper slovensko narodno čast. Mislim, da tukaj niso potrebni moji argumenti.
                  Argumenti so vsebovani v celi vrsti odločitev našega Vrhovnega sodišča, to se
                  pravi Vrhovnega sodišča, ki je bilo izvoljeno po letu 1990. To Vrhovno sodišče je
                  vrsto teh sodb razveljavilo z razlogom, da se je tam kršila procedura, kakor tudi
                  odločanje in določanje materialne resnice. Iz obeh razlogov so bile te sodbe
                  razveljavljene in zaradi tega je s tem, po mojem prepričanju, podan dokaz, da se
                  je ta zakon, kakor vrsta drugih, zlorabljal proti državljanom in da so se s tem
                  kršile pravice državljanov.</p>
               <p>Naslednji amandma se nanaša na zakon o prekrških zoper javni red in mir. V 6.
                  členu tega zakona so podana zelo ohlapna določila, po katerih se obsodi po tem
                  zakonu o prekrških vsakdo, ki počne dejanja - kasneje lahko to še preberem - ki bi
                  kakorkoli lahko ovirala, kot so takrat imenovali, demokratičen razvoj, razvoj
                  ljudske oblasti in podobno. Ta pravila so se po vrsti zlorabljala in tudi s tega
                  področja je naše Vrhovno sodišče razveljavilo nekaj sodb in s tem tudi, po moje,
                  dokazalo, da se je ta zakon zlorabljal.</p>
               <p>Tretji predlog, ki ga z vsem razumevanjem podpira tudi odbor, ustrezno delovno
                  telo, je v tem, da se v točki 7 vključi 117. člen, in sicer je ta 117. člen
                  obravnaval tako imenovano združevanje zoper ljudstvo in državo, kakor je bilo to
                  formulirano, s čimer so bile inkriminirane vse oblike povezovanja in to še v času,
                  naj to poudarim, ta člen je veljal v času, ko je v bivši državi Jugoslaviji še
                  veljal zakon, da so politične stranke dovoljene. V tem času je pa istočasno
                  deloval ta 117. člen, ki je inkriminiral sleherno združevanje. Zato mislim, da je
                  potrebno, da te tri amandmaje sprejmemo. Hvala lepa.</p>
            </sp>
            <sp xml:id="SDZ1-Redna-38-1996-05-08.sp5">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Gospod Pukl, izvolite.</p>
            </sp>
            <sp xml:id="SDZ1-Redna-38-1996-05-08.sp6">
               <speaker>VITODRAG PUKL:</speaker>
               <p>Hvala za besedo, gospod predsedujoči! Gre predvsem za amandma, katerega je vložila
                  naša poslanska skupina pod točko 5. - zakon o kaznovanju zločinov in prestopkov
                  zoper slovensko narodno čast <stage>(Uradni list slovenskega Narodnoosvobodilnega
                     sveta in Narodne vlade Slovenije... in tako naprej)</stage>.</p>
               <p>Spoštovane kolegice in kolegi! Živimo sicer v času, ko se nekako pretirava s
                  človekovimi pravicami. Na včerajšnji seji Odbora za notranjo politiko in
                  pravosodje ni bil sprejet predlog za odpravo dopolnitev zakona o kazenskem
                  postopku, ker je po mnenju večine preveč omejeval človekove pravice, posebej
                  pravice tistih, ki so se prekršili proti zakonu, npr. ubijalci, posiljevalci in
                  podobno, ki bi lahko bili zadržani v zaporu le v primeru, če sicer drugače ne bi
                  bili sodnemu organu dosegljivi. Dobro, to je pač stvar današnjega gledanja na tako
                  dogajanje, bi pa le opozoril: človekove pravice so vseskozi bile enake. Kaznovanje
                  zločinov in prestopkov zoper slovensko narodno čast krši vse človekove pravice. Že
                  samo ime "slovenska narodna čast" je za kazensko pravo neuporabo, nedoločljivo.
                  Kaj je to narodna čast in kdo krši z zločinom ali s prestopkom to slovensko
                  narodno čast? Ta sodišča so potem, ko je bilo ustavljeno kaznovanje takih ljudi s
                  pobijanjem in ker so prišli pred sodišče, so bili kaznovani kot na tekočem traku
                  in če ni bilo nobenih dokazov, so pač bili obsojeni na izgubo narodne časti za
                  dobo 5 do 10 let, kar je imelo določene posledice.</p>
               <p>Na vsak način gre za revolucionarni zakon, ki nima ničesar skupnega s pravnim
                  pojmovanjem v našem svetu niti takrat niti sedaj in bi bilo, če hočemo odpraviti
                  dejansko krivice, ki so bile prizadete, upoštevati tudi osebe, ki so bile
                  kaznovane po tem zakonu. Zato priporočam, da ob glasovanju resno premislite in ne
                  potrdite tistih anomalij, ki so se dejansko dogajale v našem pravosodju takoj po
                  t.i. osvoboditvi leta 1945. Hvala lepa.</p>
            </sp>
            <sp xml:id="SDZ1-Redna-38-1996-05-08.sp7">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Razpravo zaključujem. Prehajamo na odločanje.</p>
               <p>Na glasovanje dajem amandma pod točko 1. Poslanska skupina Združene liste
                  Socialnih demokratov, vlada podpira. Ugotovimo sklepčnost! <stage>(56
                     prisotnih.)</stage></p>
               <p>Kdo je za? <stage>(32 poslancev.)</stage> Je kdo proti? <stage>(16
                     poslancev.)</stage></p>
               <p>Ugotavljam, da je amandma sprejet.</p>
               <p>Pod točko 2 imamo amandma, prav tako poslanske skupine Združene liste socialnih
                  demokratov; Vlada podpira. Ugotovimo sklepčnost! <stage>(64
                  prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(17
                     poslancev.)</stage></p>
               <p>Ugotavljam, da je amandma sprejet.</p>
               <p>Pod točko 3 ista poslanska skupina; Vlada podpira. Ugotovimo sklepčnost!
                     <stage>(61 prisotnih.)</stage></p>
               <p>Kdo je za? <stage>(28 poslancev.)</stage> Je kdo proti? <stage>(19
                     poslancev.)</stage></p>
               <p>Ugotavljam, da je amandma sprejet.</p>
               <p>Amandma pod točko 4 je s tem brezpredmeten.</p>
               <p>Imamo amandma pod točko 5 poslanske skupine Socialdemokratske stranke Slovenije;
                  delovno telo ne podpira, Vlada ne podpira. Ugotovimo sklepčnost! <stage>(64
                     prisotnih.)</stage></p>
               <p>Kdo je za? <stage>(30 poslancev.)</stage> Je kdo proti? <stage>(32
                     poslancev.)</stage></p>
               <p>Ugotavljam, da amandma ni sprejet.</p>
               <p>Pod točko 6 prav tako amandma poslanske skupine Socialdemokratske stranke
                  Slovenije; Vlada ne podpira. Obrazložitev glasu, gospod Pučnik, izvolite.</p>
            </sp>
            <sp xml:id="SDZ1-Redna-38-1996-05-08.sp8">
               <speaker>DR. JOŽE PUČNIK:</speaker>
               <p>Spoštovani! Glasoval bom za ta amandma, kajti tukaj gre za zakon, ki ga je
                  sprejela Vlada Republike - Ljudske republike Slovenije, in ki je pooblaščal Vlado
                  in posamezne ministre, da predpišejo predpise za kršitev od njih izdanih uredb,
                  pri čemer je bila predvidena kazen, ki je bila tukaj dopuščena, poleg denarne tudi
                  kazen odvzema prostosti oziroma prisilnega dela do enega leta. To se pravi,
                  upravni organ je sam izrekal zaporne kazni in to je po mojem eklatantna kršitev
                  nekih osnovnih pravil v nekem pravnem sistemu; torej, vsekakor bi morali, po mojem
                  prepričanju, ta amandma sprejeti. Hvala lepa.</p>
            </sp>
            <sp xml:id="SDZ1-Redna-38-1996-05-08.sp9">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ugotovimo sklepčnost! <stage>(64 prisotnih.)</stage></p>
               <p>Kdo je za? <stage>(28 poslancev.)</stage> Je kdo proti? <stage>(35
                     poslancev.)</stage></p>
               <p>Ugotavljam, da amandma ni sprejet.</p>
               <p>Imamo amandma pod točko 7, predlagatelj je poslanska skupina Socialdemokratske
                  stranke; delovno telo ne podpira, Vlada ne podpira. Ugotovimo sklepčnost!
                     <stage>(62 prisotnih.)</stage></p>
               <p>Kdo je za? <stage>(30 poslancev.)</stage> Je kdo proti? <stage>(36
                     poslancev.)</stage></p>
               <p>Ugotavljam, da amandma ni sprejet.</p>
               <p>Pod točko 8 imamo amandma poslanske skupine Socialdemokratske stranke; matično
                  delovno telo podpira, Vlada podpira. Ugotovimo sklepčnost! <stage>(65
                     prisotnih.)</stage></p>
               <p>Kdo je za? <stage>(58 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je amandma sprejet.</p>
               <p>Pod točko 9 imamo amandma Združene liste. Vlada podpira. Ugotovimo sklepčnost!
                     <stage>(60 prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(27
                     poslancev.)</stage></p>
               <p>Ugotavljam, da je amandma sprejet.</p>
               <p>Dajem na glasovanje tako spremenjen 3. člen. Ugotovimo sklepčnost! <stage>(68
                     prisotnih.)</stage></p>
               <p>Kdo je za? <stage>(53 poslancev.)</stage> Je kdo proti? <stage>(4
                     poslanci.)</stage></p>
               <p>Ugotavljam, da je člen sprejet.</p>
               <p>Smo pri 4. členu. Imamo amandma, ki ga je vložila poslanska skupina Slovenskih
                  krščanskih demokratov. Najprej bomo glasovali o njem, bil je ravnokar vložen. K 4.
                  členu: doda se nov tretji odstavek, ki se glasi - tega amandmaja ni v pregledu,
                  zato ga bom prebral - "Za bivšega političnega zapornika se na podlagi tega zakona
                  šteje tudi oseba, ki je ob uveljavitvi tega zakona slovenski državljan, ki so ji
                  bile neupravičeno, iz političnih razlogov odvzete državljanske pravice, ali je
                  morala pod vplivom sile in resne grožnje za dlje časa zapustiti stalno
                  prebivališče na ozemlju sedanje Republike Slovenije, ker ni imela drugih
                  možnosti". Dosedanji tretji odstavek, postane četrti odstavek.</p>
               <p>Pod točko 1 imate amandma Skupine samostojnih poslancev, Vlada ga ne podpira.</p>
               <p>Potem imamo pa nov 4.a člen, ki ga predlaga poslanska skupina SKD in ga delovno
                  telo ne podpira. Želi kdo besedo o amandmajih in o 4. členu? Gospod Nace Polajnar,
                  poslanci pa na klopi še nimajo amandmaja, ki ga je tik pred razpravo predlagala
                  poslanska skupina Slovenskih krščanskih demokratov. Izvolite.</p>
            </sp>
            <sp xml:id="SDZ1-Redna-38-1996-05-08.sp10">
               <speaker>IGNAC POLAJNAR:</speaker>
               <p>Spoštovani gospod predsedujoči, poslanke in poslanci, predstavniki Vlade! Gre
                  ponovno za tisti člen oziroma za dopolnilo, o katerem smo govorili že na zadnjič
                  prekinjeni seji. Mi smo zadnjič zahtevali odmor tudi zato, da smo to dopolnilo
                  sedaj še popravili. Pričakovali smo, da bo Vlada morda našla še kakšno boljšo
                  rešitev. Sami smo sedaj iskali še boljšo formulacijo in jo nekoliko popravili in
                  upam, da je ta formulacija taka, da ne bo vzbujala, recimo, pomislekov pri
                  nekaterih, ki so rekli, da formulacija o političnih preganjancih, taka kakršna je,
                  lahko pomeni marsikaj, lahko bi pomenila tudi kaj takega, kar ne bi bilo dobro, da
                  bi vključili v ta zakon. Naše pripričanje je, da sedaj ta formulacija, kot je
                  tukaj zapisana, vendarle odstranjuje te strahove in prosim, da podprete ta nov
                  tretji odstavek k 4. členu. Istočasno pa naj povem, da umikamo dopolnilo z dne
                  24.4. za 4.a člen. Reči je treba še to. Nekoliko nam je res žal, da Vlada tukaj,
                  kljub temu, da je bila prvi predlagatelj dopolnila o političnih preganjancih, da
                  tokrat ni imela več posluha ali pa volje, da bi vendarle prišli do neke
                  formulacije, ki bi bila dovolj jasna, obenem pa seveda tudi taka, ki bo pomenila
                  tudi operacionalizacijo tega, kar želimo. Mi smo prepričani, da je to naše
                  dopolnilo sedaj napisano v pravo smer in da mogoče za tretje branje še kaj
                  dopolniti, v kolikor bo dopolnjevati potrebno. Gre seveda za kategorijo, o kateri
                  sem jaz zadnjič govoril. V tem času sem dobil še nekaj klicev ljudi, ki so bili po
                  vojni prizadeti in ki mi pripovedujejo, da niso uvrščeni v nobeno teh kategorij.
                  Ko mi povedujejo svojo zgodbo, jim jaz moram verjeti, da se jim je zgodila
                  krivica. In to nezaslišana krivica. Ni napisana v nobeni sodni odločbi, niso bili
                  ne v delovnem taborišču, niso bili ne v zaporu, niso pa smeli delati ali pa so jih
                  odpeljali v polje. Za to pa nimajo nobenih dokumentov. Oprostite, to je zame
                  krivica. In če se ne bomo znali tudi tem ljudem vsaj opravičiti, tudi preko tega
                  zakona, potem zanje tudi nismo nič naredili. Ti ljudje ne pričakujejo toliko
                  denarja, pričakujejo pa, da se bo jasno povedalo, da so tudi ti bili politično
                  preganjani. Hvala lepa.</p>
            </sp>
            <sp xml:id="SDZ1-Redna-38-1996-05-08.sp11">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Umaknjen je amandma, ki ga imate k 4. členu pod
                  točko 2, to, da bi se dodal nov 4.a člen. To je poslanska skupina SKD umaknila.
                  Želi še kdo besedo? <stage>(Ne.)</stage></p>
               <p>Najprej dajem na glasovanje amandma <stage>(ga bom še enkrat prebral)</stage>;
                  nimate ga v pregledu: doda se nov tretji odstavek, ki se glasi: "Za bivšega
                  političnega zapornika se na podlagi tega zakona šteje tudi oseba, ki je ob
                  uveljavitvi tega zakona slovenski državljan, ki so ji bile neupravičeno iz
                  političnih razlogov odvzete državljanske pravice, ali je morala pod vplivom sile
                  ali resne grožnje za dalj časa zapustiti stalno prebivališče na ozemlju sedanje
                  Republike Slovenije, ker ni imela drugih možnosti." Glasujemo o tem amandmaju.
                  Ugotovimo sklepčnost! <stage>(69 prisotnih.)</stage></p>
               <p>Kdo je za? <stage>(28 poslancev.)</stage> Je kdo proti? <stage>(33
                     poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem amandma Skupine samostojnih poslancev; vlada ne podpira;
                  amandma imate pod točko 1 v pregledu k 4. členu. Ugotovimo sklepčnost! <stage>(66
                     prisotnih.)</stage> Glasujemo o amandmaju pod točko 1 k 4. členu, ki ga imate v
                  pregledu, predlaga ga Skupina samostojnih poslancev.</p>
               <p>Sprašujem, kdo je za? <stage>(25 poslancev.)</stage> Je kdo proti? <stage>(35
                     poslancev.)</stage></p>
               <p>Ugotavljam, da amandma ni sprejet.</p>
               <p>Pod točko 2 je bil umaknjen.</p>
               <p>Na glasovanje dajem 4. člen. Ugotovimo sklepčnost! <stage>(68
                  prisotnih.)</stage></p>
               <p>Kdo je za? <stage>(51 poslancev.)</stage> Je kdo proti? <stage>(4
                     poslanci.)</stage></p>
               <p>Ugotavljam, da je člen sprejet.</p>
               <p>Smo na 5. strani pregleda, pri 5. členu; pred naslovom imamo dva amandmaja,
                  predlaga ju poslanska skupina SKD. Pod točko 1 - matično delovno telo podpira,
                  vlada podpira. Pod točko 2 imamo prav tako amandma poslanske skupine SKD, matično
                  delovno telo in Vlada podpirata.</p>
               <p>Prejeli smo še amandmaje, ravnokar, k 5.a, 5.b, 5.c, 5.d, 5.e in 5.f členu, niso v
                  pregledu. Mislim, da je prav, da se razmnožijo in da jih dobite na klop. Predlagam
                  20 minut odmora. Prosim, da smo čez 20 minut, to je ob 15.00 uri v dvorani.
                  Prekinjam sejo.</p>
            </sp>
            <stage type="time">(Seja je bila prekinjena ob 14.44 uri in se je nadaljevala ob 15.06
               uri.)</stage>
            <sp xml:id="SDZ1-Redna-38-1996-05-08.sp12">
               <speaker>PODPREDSEDNIK VLADIMIR TOPLER:</speaker>
               <p>Še vedno ugotavljamo prisotnost v dvorani! Še vedno ugotavljamo prisotnost v
                  dvorani! Prosim, da zasedete svoja mesta. Še vedno ugotavljamo prisotnost!
                     <stage>(45 prisotnih.)</stage> Prosim, da znova ugotovimo prisotnost v dvorani
                  in ponovno prosim vse, da zasedete svoja mesta! Še vedno ugotavljamo prisotnost!
                  Ugotavljam, da je navzočih 55 poslank in poslancev. Smo pri 5. členu. Imamo
                  amandma k naslovu pred 5. členom. Želi kdo besedo o naslovu pred 5. členom?
                  Predstavnik Vlade, prosim.</p>
            </sp>
            <sp xml:id="SDZ1-Redna-38-1996-05-08.sp13">
               <speaker>JOŽE TRATNIK:</speaker>
               <p>Hvala lepa za besedo. Spoštovani! V obrazložitvi tega amandmaja je navedeno, da
                  Vlada podpira amandma. Vlada je tak amandma podpirala, dokler je šlo za jasno
                  definicijo političnih preganjancev; ta pa sedaj ni bila sprejeta, torej je tak
                  naslov popolnoma neustrezen. S tem se seveda tudi spremeni podpora vsem
                  amandmajem, ki sledijo pod 5.a, b, in pa podobno točko, ker je Vlada dala pogojno
                  soglasje k temu, da bi bila definicija političnih preganjancev popolnoma jasna in
                  da to ne bi obremenjevalo tekočih proračunskih sredstev. Hvala lepa.</p>
            </sp>
            <sp xml:id="SDZ1-Redna-38-1996-05-08.sp14">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Potrč, potem gospod Polajnar. Gospod Potrč, izvolite.</p>
            </sp>
            <sp xml:id="SDZ1-Redna-38-1996-05-08.sp15">
               <speaker>MIRAN POTRČ:</speaker>
               <p>Hvala lepa. Mene veseli sedaj to jasno stališče Vlade, ker sem prej mislil
                  marsikaj vprašati, ampak sedaj, hvala bogu, ni treba. Rekel bi pa vsebinsko samo
                  naslednje. Kar zadeva te člene, poznamo njihovo vsebino. Prepisani so dovolj
                  korektno iz zakona o žrtvah vojnega nasilja, s tem da je treba povedati, da če so
                  sprejeti tako, pomeni, da se vsem, ki bi dobili pravice na podlagi zakona o
                  popravi krivic, daje več pravic, kot žrtvam vojnega nasilja. Zaradi tega, ker se
                  jim dajejo vse pravice, ki jih imajo žrtve, plus odškodnina. In to odškodnina, ki
                  je napisana deloma v tem zakonu oziroma odškodnina, ki jo je možno uveljaviti za
                  vse tiste, kjer je šlo za sodne postopke, tudi z zahtevo za varstvo zakonitosti
                  oziroma z obnovo postopka in kjer je višina odškodnine bistveno večja, kot je po
                  tem zakonu predvidena. Po mojih informacijah in odgovorih na nekatera poslanska
                  vprašanja, ki so s tem v zvezi bila postavljena, znese približno 1000 mark mesečno
                  za prestano kazen in predstavlja za državni proračun preko milijarde stroškov. Ne
                  polimiziram s tem, ali je 1000 mark veliko ali malo za prestan zapor. Hočem samo
                  povedati, da bi s tem materialno dajali bistveno večje pravice, kot smo jih
                  opredelili v zakonu o žrtvah vojnega nasilja. Jaz mislim, da to ni
                  sprejemljivo.</p>
               <p>In drugo. Amandma k 7. členu, ker sta povezana, je napisan zelo spretno. Pove
                  namreč, da se sredstva za plačilo odškodnine po 5. členu zagotavljajo v skladu za
                  poplačilo vojne odškodnine, kar je točno. Ne pove pa tistega, kar je prejšnji
                  amandma jasno povedal, vse ostale pravice pa iz državnega proračuna, ker drugače
                  tudi ni mogoče. Preprosto ni mogoče zdravstveno varstvo, zdravljenje, potne
                  stroške, pokojninsko dobo, ugodnejše pogoje upokojevanja in podobno reševati
                  drugače, kot preko državnega proračuna, ker je pač tako v sistemu urejeno.</p>
               <p>In zadnje, kar se ne nenaša na vsebino, bi pa rad to povedal. Menim, da je takšno
                  vlaganje amandmajev ob zakonu, ki ga imamo 5 mesecev v proceduri, sicer formalno
                  možno. V bistvu pa pomeni zlorabo procedure. Za tako resno stranko, kot so
                  Slovenski krščanski demokrati, bi pričakoval sposobnost, da lahko korektne
                  amandmaje vložijo tudi vsaj en dan prej, ko o njih odločamo, če gre za zakon, ki
                  ga vsi poznamo dolgo časa, ne pa da nam dajo na klop in moramo zaradi tega delati
                  odmore in zavlačevati brez potrebe sejo Državnega zbora. Hvala.</p>
            </sp>
            <sp xml:id="SDZ1-Redna-38-1996-05-08.sp16">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Polajnar ima besedo. Prosim za mir v dvorani!</p>
            </sp>
            <sp xml:id="SDZ1-Redna-38-1996-05-08.sp17">
               <speaker>IGNAC POLAJNAR:</speaker>
               <p>Hvala lepa. Najprej res repliko gospodu Potrču. Glejte, gospod Potrč, če bi Vlada
                  nekoliko bolj prisluhnila tistemu, kar smo se mi z Vlado pogovarjali, ne bi bilo
                  nam treba vlagati amandmajev ne pet minut pred dvanajsto, ne pet minut po
                  dvanajsti in tudi ne en teden prej ali pa 14 dni prej, ker bi to lahko naredila
                  Vlada brez tega, da se zdaj mi tule trudimo, pa skušamo še nekaj narediti. Gospod
                  Tratnik je govoril o tem, da zdaj Vlada ne podpira več tega našega dopolnila k 5.
                  členu. Ja, rekel bi takole. Mi smo imeli veliko pogovorov tudi z Vlado, prav o tem
                  vprašanju, in navsezadnje mi je zdaj nekoliko žal, da predstavnik Vlade vendarle
                  ni bil prej tukaj in povedal vsaj to, zakaj Vlada, recimo, ni mogla ali pa ni
                  znala najti boljše formulacije za politične preganjance, kot smo jo naredili mi,
                  se je pa načelno strinjala, da ta kategorija v tem zakonu je; in samo za to gre
                  zdaj. Gre za to, da bi to kategorijo na nek način ohranili v tem zakonu, da jo pa
                  seveda lahko popravimo. In dopolnilo k temu 5. členu v bistvu napotuje prav na to,
                  da bi to kategorijo v zakonu zdaj ohranili. Ker je bila tu tudi beseda o tem,
                  koliko novih pravic oziroma koliko...</p>
            </sp>
            <sp xml:id="SDZ1-Redna-38-1996-05-08.sp18">
               <speaker>PODPREDSEDNIK VLADIMIR TOPLER:</speaker>
               <p>Samo malo, gospod Polajar! Kolegice in kolegi, prosim za malo več posluha v
                  dvorani! Izvolite.</p>
            </sp>
            <sp xml:id="SDZ1-Redna-38-1996-05-08.sp19">
               <speaker>IGNAC POLAJNAR:</speaker>
               <p>Vidim, da sem nezanimiv za ta Državni zbor, mislim pa, da stvari sicer morda niso
                  zanimive, so pa pomembne za Slovenijo. Gre preprosto za to, da smo se očitno zdaj,
                  ko gre za ta vprašanja, razšli tudi z Vlado, ki je morda nekaj časa še bila
                  prepričana, da je mogoče te stvari urediti. Ne vem pa, kdo je bil tisti, ki jo je
                  zdaj prepričal, da tega ni mogoče narediti. Bili so namreč tudi strokovni
                  argumenti za to, da vendarle to kategorijo povzamemo v tem zakonu; strokovni
                  argumenti tudi s tega stališča, da bi vsi ti, ki zdaj niso zajeti, v bistvu morali
                  biti zajeti tudi pri vprašanju, ko gre za vse tiste ugodnosti, ki jih imajo žrtve
                  vojnega nasilja, o čemer je govoril gospod Potrč. Gospod Potrč, reči moram tudi
                  tole. Vi pravite, bodo imeli večje ugodnosti kot žrtve vojnega nasilja - ni res!
                  Nekaterih ugodnosti sploh ne bodo imeli, ki jih žrtve vojnega nasilja imajo, če bo
                  zakon sprejet tako, kot je zdaj tule. Pa četudi bi bil z našimi dopolnili, še
                  vedno ne bi imeli nič več pravic. Imeli bi zgolj tudi tiste pravice, ki jih imajo
                  žrtve vojnega nasilja. In naše prepričanje je, da so žrtve vojnega nasilja seveda
                  upravičene do stvari, ki smo jih z zakonom uredili, ampak to je bilo v vojni. Naše
                  prepričanje pa je, da v miru, ko smo imeli tako imenovano demokracijo, ko smo
                  imeli tako imenovano pravno državo, ljudje pa so trpeli, umirali, bili zaprti,
                  tudi tem ljudem moramo popraviti krivice; pa ni bilo vojnega nasilja, bilo je
                  nasilje države, in to lastne države, kar je na nek način še hujše. In zato se mi
                  zdi, da nekateri tukaj nočete razumeti, za kaj v bistvu gre. Hvala lepa.</p>
            </sp>
            <sp xml:id="SDZ1-Redna-38-1996-05-08.sp20">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Razpravljamo pa o naslovu pred 5. členom.
                     <stage>(Ne.)</stage> Razpravo zaključujem.</p>
               <p>Na glasovanje dajem amandma pod točko 1, ki ga imate na strani 5, k naslovu, pred
                  5. členom; predlagatelj je poslanska skupina SKD. Matično delovno telo podpira,
                  Vlada pa, kot smo slišali, ga ne podpira. Ugotovimo sklepčnost! <stage>(59
                     prisotnih.)</stage></p>
               <p>Kdo je za? <stage>(24 poslancev.)</stage> Je kdo proti? <stage>(34
                     poslancev.)</stage></p>
               <p>Ugotavljam, da amandma ni sprejet.</p>
               <p>Sedaj pa imamo amandmaje za novi 5/a člen, za novi 5/b člen, za novi 5/c člen in
                  za novi 5/e in za novi 5/f člen; imamo tudi amandma pred novim 5. členom, ki ga
                  imate v pregledu, pod točko 2 je pa umaknjen. Je umik. Umaknjen je amandma, ki ga
                  imate na strani 5 v pregledu po točko 2. Predlagatelj, poslanska skupina je
                  umaknila. Imamo pa nove amandmaje za nove člene pred 5. členom. Najprej dajem v
                  razpravo novi 5/a člen. Želi kdo besedo? ...<stage>(Pripombe iz klopi.)</stage>...
                  Jaz dajem pred 5. členom novi 5/a člen v razpravo. Želi kdo besedo? Gospod
                  Polajnar, izvolite.</p>
            </sp>
            <sp xml:id="SDZ1-Redna-38-1996-05-08.sp21">
               <speaker>IGNAC POLAJNAR:</speaker>
               <p>Hvala lepa. Da ne bo nesporazuma. Lahko da gre tukaj za nekatere tehnične
                  nerodnosti. Upam, da se bodo dale popraviti, tako da bo stvar korektna. Gre pa res
                  za dopolnila pred 5. členom. Kaj je pa bistvo teh dopolnil? Bistvo teh dopolnil
                  je, o čemer sem jaz že govoril prej tukaj. Namreč mi smo se z Vlado precej časa
                  pogovarjali o tem, na kakšen način naj bi tem žrtvam povojnega političnega nasilja
                  vendarle tudi zagotovili pravice, ki jih imajo žrtve vojnega nasilja. Te pravice
                  smo mi definirali v 5.a členu. Naštete so od 1 do 7. Takrat so se predstavniki
                  Vlade, moram pa reči, da smo se pogovarjali precej strokovno in so sami tudi bili
                  prepričani, da na nek način bo ta kategorija s temi pravicami morala biti zajeta.
                  In predstavniki Vlade so takrat sami rekli, da bodo preverili, ali te kategorije
                  lahko vnesejo, ali so že na nek način upoštevane v zakonih, ki do sedaj že veljajo
                  za te stvari; socialno zavarovanje, zdravstveno zavarovanje, žrtve vojnega nasilja
                  in tako naprej. Upam, da je Vlada tudi to preverjala, koliko lahko te kategorije
                  na nek način že sedaj prenesemo v tiste zakone. Ker pa nismo prepričani, da se to
                  da narediti, smo mi predlagali, da je tudi v tem zakonu to jasno zapisano, tako
                  kot to stoji jasno zapisano o žrtvah vojnega nasilja. In je res, kar pravi gospod
                  Potrč, da so to prepisani členi iz zakona o žrtvah vojnega nasilja. Ne povsem
                  tako, ampak v veliki meri pa. To drži. Zapisano je pa zato, ker smo prepričani, da
                  te pravice, ki gredo tistim, morajo iti tudi tem. Bom rekel bolj preprosto. Ne
                  vidim nobenega razloga, zakaj ne bi tudi žrtve povojnega nasilja imele pravic, ki
                  danes, že desetletja gredo, recimo, španskim borcem. Jaz vas prosim, da ta
                  dopolnila podprete. Če se bo izkazalo v tem času do tretjega branja, da gre za
                  pravice, ki so zajete v drugi zakonodaji, bomo še vedno lahko te stvari potem
                  uredili drugače. Če pa sedaj to spustimo, bo pa seveda zelo dolga pot, da bomo tem
                  ljudem te pravice, ki jih tudi pričakujejo, in prepričan sem, da bi jih z vso
                  upravičenostjo takrat vendarle mogli pripeljati v ta zakon. Zato vas prosim za
                  podporo. Povem naj še - aha, tisto dopolnilo smo pa že umaknili. Rekel bi samo še
                  tole, zakaj smo tako rešitev predlagali. Zato, ker je Vlada sama napisala v svojem
                  stališču do naših dopolnil, da bi bilo to treba urediti na način, kot smo mi zdaj
                  tule v teh dopolnilih predlagali. Hvala lepa.</p>
            </sp>
            <sp xml:id="SDZ1-Redna-38-1996-05-08.sp22">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? <stage>(Ne.)</stage> Razpravo zaključujem. V
                  kolikor ni sprejet amandma, novi 5.a člen, so ostali amandmaji potem
                  brezpredmetni.</p>
               <p>Na glasovanje dajem novi 5.a člen. Ugotovimo sklepčnost! <stage>(61
                     prisotnih.)</stage></p>
               <p>Kdo je za? <stage>(24 poslancev.)</stage> Je kdo proti? <stage>(35
                     poslancev.)</stage></p>
               <p>Ugotavljam, da amandma ni sprejet; s tem so ostali členi brezpredmetni.</p>
               <p>Smo pri 5. členu. Imamo amandma pod točko 1, predlagatelj poslanska skupina
                  Socialdemokratske stranke Slovenije; matično delovno telo ne podpira, Vlada ne
                  podpira. Besedo dajem gospodu Pučniku, izvolite.</p>
            </sp>
            <sp xml:id="SDZ1-Redna-38-1996-05-08.sp23">
               <speaker>DR. JOŽE PUČNIK:</speaker>
               <p>Spoštovani! Pri tem amandmaju gre za zagotovilo, da bi se tudi upravičencem po tem
                  zakonu izplačevale odškodnine v isti višini, kakor je to danes sodna praksa.
                  Poglejte, če danes nekoga sodišče po krivici obsodi in se ga zapre in on iz tega
                  uveljavlja odškodnino, dobiva tu to odškodnino po nekem določenem kriteriju, v
                  neki višini. Pogoji, recimo, odvzema prostosti danes in odvzema prostosti v 40., v
                  50. ali 60. letih, se pa seveda bistveno razlikujejo. Da bi pa zaradi tega
                  odškodnino takrat postavljali nižje, kakor je tu postavljena za danes, za to ni in
                  ne more biti nobenega razumnega razloga. Zato je v tem amandmaju določeno, da bi
                  višina odškodnine bila enaka sedaj uveljavljeni sodni praksi. Hvala lepa.</p>
            </sp>
            <sp xml:id="SDZ1-Redna-38-1996-05-08.sp24">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo  besedo? <stage>(Ne.)</stage> Razpravo zaključujem.</p>
               <p>Na glasovanje dajem amandma k 5. členu. Ugotovimo sklepčnost! <stage>(58
                     prisotnih.)</stage></p>
               <p>Kdo je za? <stage>(21 poslancev.)</stage> Je kdo proti? <stage>(30
                     poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem 5. člen. Ugotovimo sklepčnost! <stage>(56
                  prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(5
                     poslancev.)</stage></p>
               <p>Ugotavljam, da je člen sprejet.</p>
               <p>Smo na strani 6 pregleda, imamo amandma pod točko 1, poslanska skupina
                  Socialdemokratske stranke; delovno telo se ni opredelilo, ker podpira amandma
                  Vlade. Če je sprejet ta amandma, je amandma pod točko 2 brezpredmeten, pod točko 2
                  je amandma Vlade, odbor podpira. Pod točko 3 imamo amandma gospoda Lapa na amandma
                  Vlade; delovno telo ne podpira, Vlada ne podpira. Pod točko 4 je amandma Vlade;
                  delovno telo podpira. Če je sprejet ta amandma, je pod točko 5 in 6 brezpredmeten.
                  Pod točko 5 imamo amandma gospoda Lapa in pod točko 6 amandma poslanske skupine
                  SND.</p>
               <p>Potem imamo še nov 6.a in nov 6.b člen; predlagatelj je gospod Lap. Vlada in
                  delovno telo ne podpirata.</p>
               <p>Želi kdo o 6. členu in o sedmih amandmajih besedo? Razpravo zaključujem.</p>
               <p>Najprej dajem na glasovanje amandma pod točko 1; predlagatelj je poslanska skupina
                  Socialdemokratske stranke Slovenije. Delovno telo se ni opredelilo, ker podpira
                  amandma Vlade; Vlada ga ne podpira, če je sprejet ta amandma, je amandma pod točko
                  2 brezpredmeten. Ugotovimo sklepčnost! <stage>(63 prisotnih.)</stage></p>
               <p>Kdo je za? <stage>(17 poslancev.)</stage> Je kdo proti? <stage>(37
                     poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem amandma pod točko 2; predlagatelj je Vlada, odbor podpira.
                  Ugotovimo sklepčnost! <stage>(64 prisotnih.)</stage></p>
               <p>Kdo je za? <stage>(44 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je amandma pod točko 2 sprejet.</p>
               <p>Na glasovanje dajem amandma na amandma Vlade; predlagatelj je gospod Lap.
                  Ugotovimo sklepčnost! <stage>(61 prisotnih.)</stage></p>
               <p>Kdo je za? <stage>(13 poslancev.)</stage> Je kdo proti? <stage>(28
                     poslancev.)</stage></p>
               <p>Ugotavljam, da amandma na amandma ni sprejet.</p>
               <p>Na glasovanje dajem amandma pod točko 4; predlagatelj je Vlada, delovno telo
                  podpira. Ugotovimo sklepčnost! <stage>(59 prisotnih.)</stage></p>
               <p>Kdo je za? <stage>(47 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo amandma sprejeli.</p>
               <p>S tem sta amandmaja pod točko 5 in 6 brezpredmetna.</p>
               <p>Na glasovanje dajem 6. člen. Ugotovimo sklepčnost! <stage>(60
                  prisotnih.)</stage></p>
               <p>Kdo je za 6. člen? <stage>(44 poslancev.)</stage> Je kdo proti?
                     <stage>(Nihče.)</stage></p>
               <p>Ugotavljam, da smo 6. člen sprejeli.</p>
               <p>Na glasovanje dajem amandma za 6.a in 6.b člen; predlagatelj je gospod Lap;
                  delovno telo in Vlada ne podpirata. Ugotovimo sklepčnost! <stage>(63
                     prisotnih.)</stage></p>
               <p>Kdo je za? <stage>(12 poslancev.)</stage> Je kdo proti? <stage>(30
                     poslancev.)</stage></p>
               <p>Ugotavljam, da amandma ni sprejet.</p>
               <p>Smo pri 7. členu. V pregledu imamo amandma pod točko 1, ki ga predlaga poslanska
                  skupina SKD; delovno telo ne podpira, Vlada ne podpira. Že prej pa ste dobili na
                  klop amandma k 7. členu: prvi odstavek se spremeni, tako da se glasi: "Sredstva za
                  plačilo odškodnine po 5. členu se zagotavljajo v Skladu za poplačilo vojne
                  odškodnine." Želi kdo besedo? Umik amandmaja, ki je v pregledu, gospod Polajnar?
                  Hvala lepa. Torej, razpravljamo samo o amandmaju, ki ga imate na klopi in ga ni v
                  pregledu. Želi kdo besedo o amandmaju k 7. členu? <stage>(Ne.)</stage> Razpravo
                  zaključujem.</p>
               <p>Na glasovanje dajem amandma, ki se glasi: prvi odstavek se spremeni, tako da se
                  glasi: "Sredstva za plačilo odškodnine po 5. členu se zagotavljajo v Skladu za
                  poplačilo vojne odškodnine." Ugotovimo sklepčnost! <stage>(62
                  prisotnih.)</stage></p>
               <p>Kdo je za? <stage>(22 poslancev.)</stage> Je kdo proti? <stage>(28
                     poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem 7. člen. Ugotovimo sklepčnost! <stage>(63
                  prisotnih.)</stage></p>
               <p>Kdo je za? <stage>(44 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo člen sprejeli.</p>
               <p>Na strani 9 imamo amandma k 8. členu, da se doda nov 8.a člen. Predlagatelj je
                  poslanska skupina SKD; delovno telo podpira, Vlada podpira. Želi kdo besedo?
                     <stage>(Ne.)</stage></p>
               <p>Dajem amandma na glasovanje. Ugotovimo sklepčnost! <stage>(64
                  prisotnih.)</stage></p>
               <p>Kdo je za? <stage>(27 poslancev.)</stage> Je kdo proti? <stage>(30
                     poslancev.)</stage></p>
               <p>Ugotavljam, da amandma ni sprejet.</p>
               <p>O 8. členu ni treba glasovati, ker je to bil nov 8.a člen.</p>
               <p>K 11. členu imamo dva amandmaja. Prvega predlaga Odbor za notranjo politiko in
                  pravosodje; Vlada podpira. Drugega prav tako isti odbor in ga Vlada podpira. Želi
                  kdo besedo o amandmajih in o 11. členu? <stage>(Ne.)</stage></p>
               <p>Na glasovanje dajem amandma pod točko 1. Ugotovimo sklepčnost! <stage>(63
                     prisotnih.)</stage></p>
               <p>Kdo je za? <stage>(46 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo amandma sprejeli.</p>
               <p>Na glasovanje dajem drugi amandma, isti predlagatelj, Vlada podpira. Ugotovimo
                  sklepčnost! <stage>(62 prisotnih.)</stage></p>
               <p>Kdo je za? <stage>(47 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je amandma sprejet.</p>
               <p>Na glasovanje dajem tako spremenjen 11. člen. Ugotovimo sklepčnost! <stage>(61
                     prisotnih.)</stage></p>
               <p>Kdo je za? <stage>(49 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je člen sprejet.</p>
               <p>Na glasovanje in v razpravo dajem 13. člen in amandma pod točko 1 na strani 10.
                  Predlagatelj je Vlada, delovno telo podpira. Želi kdo besedo? Sprejemamo amandma k
                  13. členu. Ugotovimo sklepčnost! <stage>(55 prisotnih.)</stage></p>
               <p>Kdo je za? <stage>(43 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da je amandma sprejet.</p>
               <p>Na glasovanje dajem 13. člen. Ugotovimo sklepčnost! <stage>(48
                  prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je člen sprejet.</p>
               <p>V razpravo dajem 16. člen in amandma Vlade, ki ga delovno telo podpira. Želi kdo
                  besedo? <stage>(Ne.)</stage> Ugotovimo sklepčnost! <stage>(60
                  prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo amandma sprejeli.</p>
               <p>Na glasovanje dajem spremenjen 16. člen. Ugotovimo sklepčnost! <stage>(53
                     prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je člen sprejet.</p>
               <p>Smo pri 26. členu. Amandma predlaga Odbor za notranjo politiko in pravosodje.
                  Vlada podpira. Želi kdo besedo? <stage>(Ne.)</stage> Amandma dajem na glasovanje.
                  Ugotovimo sklepčnost! <stage>(61 prisotnih.)</stage></p>
               <p>Kdo je za? <stage>(44 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je amandma sprejet.</p>
               <p>Na glasovanje dajem spremenjen 26. člen. Ugotovimo sklepčnost! <stage>(64
                     prisotnih.)</stage></p>
               <p>Kdo je za? <stage>(40 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je člen sprejet.</p>
               <p>Smo pri 33. členu. Imamo amandma poslanske skupine Združene liste. Vlada podpira.
                  Želi kdo besedo? Amandma dajem na glasovanje. Ugotovimo sklepčnost! <stage>(62
                     prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(6
                     poslancev.)</stage></p>
               <p>Ugotavljam, da je amandma sprejet.</p>
               <p>Na glasovanje dajem 33. člen. Ugotovimo sklepčnost! <stage>(57
                  prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(5
                     poslancev.)</stage></p>
               <p>Ugotavljam, da smo člen sprejeli.</p>
               <p>V razpravo dajem 35. člen in amandma poslanske skupine Združene liste. Gospod
                  Jagodnik, izvolite - se opravičujem, dvignili ste roko! Vlada amandma podpira.
                  Želi kdo besedo? <stage>(Ne.)</stage> Ugotovimo sklepčnost! <stage>(59
                     prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(5
                     poslancev.)</stage></p>
               <p>Ugotavljam, da je amandma sprejet.</p>
               <p>Na glasovanje dajem spremenjeni 35. člen. Ugotovimo sklepčnost! <stage>(51
                     prisotnih.)</stage></p>
               <p>Kdo je za? <stage>(33 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da smo člen sprejeli.</p>
               <p>Smo pri 36. členu. Imamo dva amandmaja. Prvega predlaga poslanska skupina
                  Socialdemokratske stranke; delovno telo se ni opredelilo, ker podpira amandma
                  Vlade, Vlada ga ne podpira. Pod 2 pa imamo amandma Vlade, delovno telo podpira.
                  Želi kdo besedo? Gospod Pučnik, izvolite.</p>
            </sp>
            <sp xml:id="SDZ1-Redna-38-1996-05-08.sp25">
               <speaker>DR. JOŽE PUČNIK:</speaker>
               <p>Spoštovani! Glede na vse zavlačevanje v zvezi s tem zakonom, pa tudi glede na to,
                  da je Vlada v tem predlogu sprejela tisti znameniti predlog gospoda Potrča,
                  namreč, da se ureditev izplačevanja odškodnine iz tega zakona izključi, lahko
                  pričakujemo, da bo prišlo do velikega zavlačevanja, kajti zakon brez tistega
                  dodatka, to se pravi po predlogu Vlade, zakon brez zakona o plačilu - saj ne vem,
                  kako se točno imenuje, skratka, zakon, ki naj ne bi urejal izplačevanje
                  odškodnine, je seveda ta zakon čista deklaracija, ki v bistvu ne omogoča ničesar.
                  Zato bi bilo že zato, da se Vlado in tudi zakonodajalca prisili, da bi tudi drugi
                  zakon bil čimprej sprejet, ustrezen sprejem tega zakona, da dokler tega drugega
                  zakona ne bo, se uporablja zdaj uveljavljena sodna praksa za izplačevanje
                  odškodnine. Hvala lepa.</p>
            </sp>
            <sp xml:id="SDZ1-Redna-38-1996-05-08.sp26">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Gospod Potrč, izvolite.</p>
            </sp>
            <sp xml:id="SDZ1-Redna-38-1996-05-08.sp27">
               <speaker>MIRAN POTRČ:</speaker>
               <p>No, ker sem bil ravno omenjen, drugače se ne bi oglasil, in to omenjen po krivem,
                  namreč, ampak ni važno. Jaz bi rad samo to rekel, da tole, kar ta člen predlaga,
                  je, po mojem prepričanju, vsebinsko nepotrebno, in to najbrž tudi predlagatelji
                  vedo. Če kdorkoli na podlagi razveljavljene sodne odločbe dobi pravico do
                  odškodnine in jo zahteva, jo lahko zahteva pred sodiščem, lahko pa pride tudi do
                  poravnave, ki jo pač sklene potem ustrezni vladni organ; običajno je to
                  Ministrstvo za pravosodje. In te poravnave se bodo sklepale na podlagi
                  razveljavljenih sodnih odločb ali pa umaknjenih obtožnic, na enak način kot zdaj.
                  In moram reči, mi ni razumljivo, in pomembno je to povedati zaradi tega, ker če ta
                  predlog ne bo sprejet, da se ne bo kje v javnosti ustvaril vtis, da so pa tisti,
                  ki so glasovali proti, onemogočili, da se odškodnine izplačujejo. Ni res!
                  Odškodnine se bodo izplačevale kot doslej. Po novem zakonu, odškodnine, ki jih ne
                  bo določalo sodišče, ampak poseben upravni organ, posebna komisija, pa bodo res
                  čakale do takrat, dokler ne bo zakon sprejet; to pa je točno. Hvala.</p>
            </sp>
            <sp xml:id="SDZ1-Redna-38-1996-05-08.sp28">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Razpravo zaključujem. Prehajamo na odločanje.
                  Najprej dajem na glasovanje amandma k 36. členu pod točko 1. Ugotovimo sklepčnost!
                     <stage>(61 prisotnih.)</stage></p>
               <p>Kdo je za? <stage>(21 poslancev.)</stage> Je kdo proti? <stage>(31
                     poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem amandma pod točko 2. Ugotovimo sklepčnost! <stage>(59
                     prisotnih.)</stage></p>
               <p>Kdo je za? <stage>(46 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo amandma sprejeli.</p>
               <p>Na glasovanje dajem 36. člen. Ugotovimo sklepčnost! <stage>(57
                  prisotnih.)</stage></p>
               <p>Kdo je za sprejem 36. člena? <stage>(39 poslancev.)</stage> Je kdo proti?
                     <stage>(3 poslanci.)</stage></p>
               <p>Ugotavljam, da smo 36. člen sprejeli.</p>
               <p>V razpravo dajem vse preostale člene, h katerim niso bili vloženi amandmaji. Želi
                  kdo besedo? Ugotovimo sklepčnost! Glasujemo o vseh... Gospod Polajnar,
                  izvolite.</p>
            </sp>
            <sp xml:id="SDZ1-Redna-38-1996-05-08.sp29">
               <speaker>IGNAC POLAJNAR:</speaker>
               <p>Hvala lepa. Jaz bom podprl člene, imam pa vendarle vprašanje za Vlado. Mi smo
                  namreč o dodatnih sklepih, ko smo obravnavali zakon v prvem branju, sprejeli tudi
                  ta dodatni sklep: "Vlada naj do druge obravnave zakonov o popravi krivic Državnemu
                  zboru predlaga tudi besedilo posebne izjave, s katero bi se Republika Slovenija
                  kot pravni naslednik prejšnje države vsem prizadetim opravičila za storjene
                  krivice." Sprašujem, ali je bilo to pripravljeno in če ni bilo, zakaj ni bilo
                  pripravljeno. Pričakujem, da bomo tudi ta sklep Državnega zbora vendarle, oziroma
                  da ga bo Vlada uresničila. Hvala lepa.</p>
            </sp>
            <sp xml:id="SDZ1-Redna-38-1996-05-08.sp30">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Bo Vlada morda odgovorila? V kolikor ne, bo morda potem. Želi kdo
                  razpravo o preostalih členih? <stage>(Ne.)</stage> Dajem vsem preostale člene na
                  glasovanje. Ugotovimo sklepčnost! <stage>(58 prisotnih.)</stage></p>
               <p>Kdo je za? <stage>(52 poslancev.)</stage> Je kdo proti? <stage>(4
                     poslanci.)</stage></p>
               <p>Ugotavljam, da so preostali členi sprejeti.</p>
               <p>Smo pri naslovu zakona. Vlado prosimo, da bo potem odgovorila. Mi pa smo pri
                  naslovu zakona. Želi kdo besedo o naslovu zakona? In dajem naslov zakona na
                  glasovanje. Ugotovimo sklepčnost! O naslovu zakona. Obrazložitev glasu, gospod Ivo
                  Hvalica, prosim.</p>
            </sp>
            <sp xml:id="SDZ1-Redna-38-1996-05-08.sp31">
               <speaker>IVO HVALICA:</speaker>
               <p>Hvala lepa. Spoštovani! Glasoval bom proti naslovu zakona, ker ta naslov zakona ni
                  tisto, kar je sicer bilo sprejeto v posameznih členih. Glasoval bi za, če bi se ta
                  zakon imenoval "zakon o delni popravi krivic". Hvala lepa.</p>
            </sp>
            <sp xml:id="SDZ1-Redna-38-1996-05-08.sp32">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Obrazložitev gospoda Pučnika, prosim.</p>
            </sp>
            <sp xml:id="SDZ1-Redna-38-1996-05-08.sp33">
               <speaker>DR. JOŽE PUČNIK:</speaker>
               <p>Spoštovani! Glasoval bom proti temu naslovu zakona. Ta zakon bi se moral glasiti
                  "zakon o popravi krivic komunističnega nasilja". Te krivice ni počenjal kdorkoli.
                  Teh krivic niso počenjali stari Slovani ali celjski grofi, temveč čisto določen
                  sistem v določenem političnem obdobju, z določeno politično elito, ki je
                  pravzaprav ta sistem urejala. Zato je to znova eden od primerov, kako se z zakonom
                  ščiti neka politična garnitura, ki je pomenila čisto gotovo eno največjih
                  katastrof za razvoj slovenskega naroda. Zato se še znova nekje ohranja beseda
                  komunist, komunizem in podobno kot neka rezervna ideologija, ki bi se upam da, po
                  neupravičenem pričakovanju nekaterih, lahko že jutri znova privezala na ta ali oni
                  politični prapor. Zato mislim, da je ta naslov slab, neustrezen, da zamegljuje
                  pogled za realnost, za žalostno realnost, ki jo ta zakon obravnava in zato bom
                  glasoval proti temu naslovu. Hvala lepa.</p>
            </sp>
            <sp xml:id="SDZ1-Redna-38-1996-05-08.sp34">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo obrazložiti svoj glas? Še vedno ugotavljamo prisotnost.
                     <stage>(62 prisotnih.)</stage></p>
               <p>Kdo je za tak naslov zakona? <stage>(37 poslancev.)</stage> Je kdo proti?
                     <stage>(21 poslancev.)</stage></p>
               <p>Ugotavljam, da je naslov zakona sprejet.</p>
               <p>Še sklep, da zakon za tretjo obravnavo pripravi predlagatelj; dajem ga na
                  glasovanje. Ugotovimo sklepčnost! <stage>(67 prisotnih.)</stage></p>
               <p>Kdo je za? <stage>(49 poslancev.)</stage> Je kdo proti? <stage>(5
                     poslancev.)</stage></p>
               <p>Ugotavljam, da smo sklep sprejeli.</p>
               <p>Prosim predstavnike vlade, da bi odgovorili na vprašanje, ki ga je postavil gospod
                  Polajnar. Gospod Tratnik, prosim, potem pa imamo še dva dodatna sklepa.</p>
            </sp>
            <sp xml:id="SDZ1-Redna-38-1996-05-08.sp35">
               <speaker>JOŽE TRATNIK:</speaker>
               <p>Iz svojega vidika lahko to povem, da je bila Vlada obveščena o tem, seznanjena s
                  stališčem Državnega zbora in da pripravlja tako izjavo. Kdaj bo in kako bo ta
                  izjava, ta hip ne morem povedati, najbrž pa bo s tekstom za tretje branje skupaj
                  predložena.</p>
            </sp>
            <sp xml:id="SDZ1-Redna-38-1996-05-08.sp36">
               <speaker>PODPREDSEDNIK VLADIMIR TOPLER:</speaker>
               <p>Hvala lepa predstavniku Vlade. Na glasovanje in v razpravo dajem dva predloga
                  dodatnih sklepov. Prvega predlaga poslanska skupina SKD, prav tako drugega. Želi
                  kdo besedo o prvem sklepu? Imate jih na 12. strani pregleda. Gospod Pučnik,
                  izvolite.</p>
            </sp>
            <sp xml:id="SDZ1-Redna-38-1996-05-08.sp37">
               <speaker>DR. JOŽE PUČNIK:</speaker>
               <p>Podpiram ta sklep in samo upam, da ga bo Vlada tudi realizirala. Doslej smo že
                  nekajkrat doživeli, da so bili sklepi sprejeti, ki pa niso bili uresničeni. Naj
                  samo dva stavka ob tej stvari povem, neodvisno od politične smeri, ki jo
                  zastopamo, te politične smeri so seveda nasprotujoče in normalno je tako, da niso
                  povsem enotne. Samo tukaj gre za neko temeljno stvar, ki je temeljna vrednota
                  zahodne civilizacije. Mrtve ljudi in njihova grobišča je potrebno označiti na
                  najbolj skromen način. Osebno nasprotujem vsakemu razmetavanju denarja za
                  kakršnekoli luksuzne označitve. Ampak čisto preprosta plošča, ki pove, da so tukaj
                  pokopani ljudje, slovenski državljani. To je osnovna zahteva naše civilizacije. In
                  če mi pri takih stvareh ne bomo našli enotnega stališča, kako ga naj potem najdemo
                  v drugih bolj protislovnih vprašanjih, s katerimi se ukvarjamo. Hvala lepa.</p>
            </sp>
            <sp xml:id="SDZ1-Redna-38-1996-05-08.sp38">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Gospod Kopše.</p>
            </sp>
            <sp xml:id="SDZ1-Redna-38-1996-05-08.sp39">
               <speaker>JOŽEF KOPŠE:</speaker>
               <p>Glasoval bom za, ker je primer, vsaj na našem področju, na mariborskem Pohorju,
                  kdor to pozna, da posamezniki sami postavljajo. Imamo križ, na katerem je napis
                  tudi v nemščini. In da bi bilo to urejeno z zakonom in na tak način, kot je kolega
                  Pučnik tu rekel, je nujno potrebno sprejeti ta sklep in sem za. Hvala lepa.</p>
            </sp>
            <sp xml:id="SDZ1-Redna-38-1996-05-08.sp40">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Polajnar, izvolite.</p>
            </sp>
            <sp xml:id="SDZ1-Redna-38-1996-05-08.sp41">
               <speaker>IGNAC POLAJNAR:</speaker>
               <p>Spoštovani. Saj se morda res zdi nekomu že odveč, ko toliko govorimo o teh
                  stvareh, ampak vendarle mislim, da nismo ne v tem Državnem zboru, ne ta Vlada, ne
                  v slovenski državi opravili nekaterih temeljnih dejanj, ki bi pomenila zares pot k
                  slovenski narodni spravi in eno temeljnih dejanj je gotovo to. Mislim, da je
                  naloga države, da to opravi, da primerno označi ta grobišča. Doslej se je namreč
                  dogajalo, da smo imeli vse mogoče označitve grobišč po Sloveniji. Nekatera
                  grobišča, vsaj kolikor je meni znano, pa še sploh niso bila niti ne tako ne
                  drugače označena in bi bilo prav, da bi država tu bolj trdno postavila stvari, ker
                  bi se potem gotovo stvari hitreje in bolj primerno uredile. Jaz sem namreč
                  prepričan, da je slabo, da tudi ni nekega organiziranega opravila, ko tako stvar
                  delamo.</p>
               <p>Drugo, ta naš drugi sklep, da naj Vlada do konca leta pripravi in javno objavi
                  število in seznam po vojni pobitih oseb, bi lahko kdo rekel, naj to da
                  preiskovalna komisija za preiskavo povojnih množičnih pobojev. Lahko bi tudi dala,
                  ampak po vsem, kar se je zdaj v komisiji dogajalo, se mi vedno bolj zdi, da je
                  morda Vlada zadnje pribežališče, ki bi ji to uspelo na nek način narediti. Zakaj
                  pravim zadnje pribežališče? Morda, pravim, pa je kje skrit ta zaklad, oprostite
                  temu izrazu, ki skriva ta imena in ki bi tudi povedal, koliko je bilo teh imen.
                  Zato smo dali tudi ta dva sklepa, ker smo prepričani, da je to kamenček k tistemu,
                  kar mi ves čas govorimo, da bomo končno nehali govoriti o preteklosti, ampak bomo
                  o njej, recimo temu, spravno razmišljali. Hvala lepa.</p>
            </sp>
            <sp xml:id="SDZ1-Redna-38-1996-05-08.sp42">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Potrč.</p>
            </sp>
            <sp xml:id="SDZ1-Redna-38-1996-05-08.sp43">
               <speaker>MIRAN POTRČ:</speaker>
               <p>Hvala lepa. Združena lista Socialnih demokratov je na svojem kongresu izrecno
                  obsodila izvensodne povojne množične poboje. Hkrati je v svojem sklepu jasno
                  rekla, da je potrebno v mejah možnosti popraviti storjene krivice in da je treba
                  izraziti vso pieteto na ta način pobitim. Zato se mi zdi predlog sklepa, ki so ga
                  predlagali Slovenski krščanski demokrati utemeljen in ga v celoti podpiramo.
                  Hvala.</p>
            </sp>
            <sp xml:id="SDZ1-Redna-38-1996-05-08.sp44">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? <stage>(Ne.)</stage></p>
               <p>Sklep pod točko 1 dajem na glasovanje. Ugotovimo sklepčnost! <stage>(67
                     prisotnih.)</stage></p>
               <p>Kdo je za? <stage>(61 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo sklep sprejeli.</p>
               <p>Na glasovanje dajem sklep pod točko 2, ista poslanska skupina. Gospod Potrč,
                  prosim.</p>
            </sp>
            <sp xml:id="SDZ1-Redna-38-1996-05-08.sp45">
               <speaker>MIRAN POTRČ:</speaker>
               <p>Hvala lepa. Jaz bi prosil, če so predstavniki sekretariata - so tukaj - ali je
                  možno brez soglasja prizadetih objavljati sezname? Sprašujem. Če je, nimam nobenih
                  pomislekov, bojim se pa, da je to na nek način skregano z varstvom osebnih
                  podatkov. Nimam nič proti objavi števila in tudi seznamov, kjer se soglasje dobi,
                  bi pa samo to dopolnil kolega Polajnarja, da bo najbrž ne samo po krivdi odnosov v
                  komisiji, ampak po krivdi objektivnih podatkov, ki jih doslej imamo, najbrž tudi
                  Vlada imela kar veliko težavo, da bo do konca leta objavila število. Če ji uspe,
                  bom zelo vesel, da ga bomo dobili in da se bomo nehali pogovarjati o tem, kakšno
                  zares je; bojim se pa, da ko ga bo Vlada dala, da se bo razprava o tem
                  nadaljevala, ampak to je pač stvar Vlade. Hvala.</p>
            </sp>
            <sp xml:id="SDZ1-Redna-38-1996-05-08.sp46">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Predstavnik sekretariata? <stage>(Ne.)</stage>
                  Želi kdo drug besedo? <stage>(Ne.)</stage> Ugotovimo sklepčnost! <stage>(64
                     prisotnih.)</stage></p>
               <p>Kdo je za? <stage>(51 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo sklep sprejeli.</p>
               <p>S tem zaključujem to točko dnevnega reda. Skladno s proceduralnim predlogom, ki
                  smo ga sprejeli prej, prekinjam to sejo. Sejo nadaljujemo po izredni seji, ki je
                  sklicana za 14 t.m. O nadaljevanju seje boste obveščeni. Nasvidenje.  </p>
            </sp>
            <stage type="time">(SEJA JE BILA PREKINJENA 8. MAJA 1996 OB 15.59 URI IN</stage>
         </div>
      </body>
   </text>
</TEI>
