<?xml version="1.0" encoding="UTF-8"?>
<TEI xmlns="http://www.tei-c.org/ns/1.0" xml:id="SDZ1-Redna-34-1995-09-19">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">2F8EF2721E4BFAE0C1257832004838F1</idno>
               <idno type="URI">2F8EF2721E4BFAE0C1257832004838F1</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Redna-34-1995-09-19.DZ" n="34">
               <name>Redna</name>
               <date when="1995-09-19"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Redna-34-1995-09-19.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 19. SEPTEMBRA 1995 OB 10.08 URI.)</stage>
            <sp xml:id="SDZ1-Redna-34-1995-09-19.sp1">
               <speaker>PREDSEDNIK JOŽEF ŠKOLČ:</speaker>
               <p>Spoštovani kolegi poslanci, gospe in gospodje! Želim vam dobrodošlico v začetku jesenskega dela zasedanj in vas hkrati prosim, da počasi zasedete svoja mesta. Pričel bom z nadaljevanjem 34. seje Državnega zbora Republike Slovenije. Obveščen sem, da so zadržani in se današnje seje ne morejo udeležiti naslednji poslanci in poslanke:  gospa Vika Potočnik od 10. ure do 11.15 ure, dr. Bojan Korošec, dr. Leo Šešerko, dr. Vladimir Topler, gospod Miroslav Mozetič, gospa Nada Skuk, dr. Janko Predan za popoldanski del seje, gospod Vitodrag Pukl, gospod Igor Bavčar in mag. Igor Omerza.</p>
               <p>Prosim, da ugotovimo prisotnost v dvorani. Ugotavljamo prisotnost. Hkrati ugotavljam, da poleti niste imeli s kom govoriti, da je tak šum v dvorani. (47 prisotnih.) Zbor je sklepčen in lahko odloča.</p>
               <p>Na sejo sem vabil predstavnike Vlade Republike Slovenije in jim seveda lepo pozdravljam.</p>
               <p>Za nadaljevanje 34. seje Državnega zbora so nam ostale naslednje točke dnevnega reda. Prosil bi vas, da pozorno poslušate, ker je to hkrati vrstni red, po katerem bomo dnevni red obravnavali. Hvale vredno.</p>
               <p>Za nadaljevanje 34. seje Državnega zbora so nam ostale naslednje točke dnevnega reda:</p>
               <p>6.b - Predlog zakona o začasni oprostitvi plačila posebnega prometnega davka od alkoholnih pijač zaradi omilitve posledic škode, povzročene z neurjem, točo in burjo;</p>
               <p>- v hitrem postopku predlog zakona o spremembah in dopolnitvah zakona o RTV Slovenija;</p>
               <p>- v prvi obravnavi predlog zakona o spremembah in dopolnitvah zakona o Agenciji Republike Slovenije za plačilni promet, nadziranje in informiranje; sicer tretja obravnava znotraj hitrega postopka;</p>
               <p>- predlog zakona o spremembah in dopolnitvah zakona o privatizaciji pravnih oseb v lasti Sklada Republike Slovenije za razvoj in obveznostih Agencije Republike Slovenije za prestrukturiranje in privatizacijo v hitrem postopku;</p>
               <p>-  predlog zakona o začasnem delnem zadržanju vračanja premoženja cerkvam in drugim verskim skupnostim oziroma rodovom, razen vračanja sakralnih objektov, druga in tretja obravnava v okviru hitrega postopka, ki pa smo jo s sklepom zbora preložili na konec seje; in potem po vrsti od 21. točke do konca.</p>
               <p>Dolžan sem vas opozoriti, da nas je poslanec gospod Ivo Hvalica opozoril oziroma protestiral, da je v prečiščenem dnevnem redu 34. seje pod 19. točko, to je predlog zakona o lastninskem preoblikovanju igralnic, v drugi obravnavi, EPA5 napačno navedena letnica ob številki Poročevalca, namesto 1995 mora biti 1994.  V obeh primerih številka 17/94 z dne 5.5.1994. Poslankam in poslancem se v službah za napako opravičujejo.</p>
               <p>Današnje nadaljevanje bomo pričeli torej z obravnavo prekinjene <title>6.B TOČKE DNEVNEGA REDA - PREDLOG ZAKONA O ZAČASNI OPROSTITVI PLAČILA POSEBNEGA PROMETNEGA DAVKA OD ALKOHOLNIH PIJAČ, ZARADI OMILITVE POSLEDIC ŠKODE POVZROČENE Z NEURJEM, S TOČO IN BURJO</title>, po hitrem postopku, ter potem po dnevnem redu dalje. Delali bomo do 12.30 in kasneje od 14. ure do 17. ure vsak dan, do zaključka seje. Prehajamo torej na 6.b točko dnevnega reda. Predlog zakona, ki sem ga ravnokar prebral, je v obravnavo zboru predložila skupina poslancev Janez Podobnik, Ivo Hvalica, Borut Pahor, Miroslav Geržina, Zoran Madon in Marijan Poljšak. In sprašujem predstavnika predlagateljev, če želi besedo? Gospod Madon. Hkrati pa kolege poslance naprošam, da zasedanje svoja mesta in omogočijo normalen pričetek dela.</p>
            </sp>
            <sp xml:id="SDZ1-Redna-34-1995-09-19.sp2">
               <speaker>ZORAN MADON:</speaker>
               <p>Hvala! Spoštovani, jaz se opravičujem v imenu gospoda Janeza Podobnika, kot prvega podpisanega in  tudi predlagatelja tega zakona, ker je odsoten s seje Državnega zbora. Hkrati sam sebe opravičujem, da nisem uspel dobiti gradiva in se pripraviti na to točko. Nisem pričakoval, da bo ta točka že kar prva točka na današnji seji. Bom pa poskušal nekoliko nevezano nekaj stvari povedati.  </p>
               <p>Na tej seji smo v juliju mesecu na odborih in komisijah opravili razpravo o zakonu o oprostitvi plačevanja posebnega prometnega davka na alkoholne pijače oziroma na vino. In v tej razpravi mislim, da se je pokazala potreba po sprejetju tega zakona.  V juliju mesecu je na Primorskem divjalo neurje, kakršnega v tej naši pokrajini ne pomnimo desetletja, če ne rečem stoletje. To je bilo neurje z močnim orkanskim vetrom in ta veter je predvsem veliko škodo napravil v kmetijstvu. Problem je tudi v tem, da kmetijske kulture, še posebno trajni nasadi, vinogradi in sadovnjaki niso zavarovani za primer škode po takšnem neurju, kot je orkanski veter. Nasadi na Primorskem so zavarovani za škodo po toči, ne pa za škodo, nastalo po neurju z močnim vetrom, z burjo. Tako je vsa škoda  ocenjena v več milijardah, ki se je nekako prenesla na breme samih proizvajalcev, kmetov in seveda tudi predelovalne industrije. Predelovalna industrija pa najbolj  vinskim kletem, ki predelujejo grozdje.</p>
               <p>Škoda, ki se kaže v vinskih kleteh je ta:  v vinogradih je nastalo okrog 30%  škode, se pravi 30% manj pridelka in s tem bo tudi v kleteh toliko manjši odkup. Fiksni stroški v kleteh so seveda ostali isti oziroma bodo na enoto proizvoda, na enoto litra vina v kleteh veliko večji kot bi bili, če bi bil odkup grozdja normalen. Zaradi te posebne škode, ki je nastala v kleteh, smo predlagatelji pripravili zakon, s katerim poskušamo sanirati to škodo, ki nastane v vinskih kleteh. Naš namen s tem zakonom je sanirati le to škodo, ki nastaja v vinskih kleteh, vso drugo škodo pa upamo, da bo Vlada s svojimi ukrepi ustrezno sanirala.</p>
               <p>Vinske kleti, kot sem rekel, bodo trpele najmanj 30% manjši odkup, seveda pa, ker bo proizvodnja grozdja na Primorskem izredno manjša, se bo povečal tudi tako imenovani črni odkup grozdja oziroma plasiranje grozdja na črni trg ali za domačo porabo in pričakovati je, da bo v kleteh še veliko manjši odkup kot za 30%, manjši v primerjavi z lanskim letom. V kolikor sprejmemo ta zakon, ki je predlagan, da oprostimo plačevanje 90 tolarjev trošarine po litru vina, bodo imele te kleti možnost, da postavijo višjo odkupno ceno za kilogram grozdja in s tem bodo imele možnost privabiti večje količine grozdja tudi v klet in na ta način nekako sanirati to škodo, ki nastaja pri njih. S tem, ko bodo uspele kleti odkupiti večjo količino grozdja, bo šla tudi večja količina grozdja skozi organiziran trg, se pravi, da bo davčno zajeta.</p>
               <p>Sam zakon ne bo imel večjih posledic na proračun. Bo sicer za okrog 150 milijonov, če se prav spomnim, kakršna je dikcija zakona, manjši priliv na račun trošarine, vendar bo zaradi večjega organiziranega odkupa grozdja tudi večji priliv od drugega prometnega davka in s tem se bo, po našem prepričanju, zgodilo to, da bo vsota ali davki, ki bodo v večji meri pritekli v proračun, pokrili to, kar bo proračun izgubil na račun trošarine. Po prepričanju predlagateljev je zakon potreben, ne glede na to, da sanira le del škode in to posredno škodo, da pa bo potrebno vso ostalo škodo pri samih pridelovalcih, proizvajalcih sanirati z ukrepi, ki jih je že predlagala Vlada. V kolikor pa ne bodo dovolj ti ukrepi, razmišljamo sami predlagatelji tega zakona, da bi v bodoče pripravili tudi drugi zakon, s katerim bi poskušali razrešiti in sanirati škodo, nastalo pri samih pridelovalcih, proizvajalcih tako na primer na Primorskem kot drugje v Sloveniji.</p>
               <p>Med razpravami v Državnem zboru smo predlagatelji sam zakon na pobudo nekaterih poslancev in odborov razširili tudi na druge pokrajine, na druge predele v Sloveniji, kjer se je dogajala škoda po neurjih v juniju in juliju mesecu, tako da zajema zakon vsa ta področja, kjer je tudi divjala toča v teh mesecih in smo vključili tudi druge kleti, ki bi bile oproščene plačevanja trošarine. Skratka, apeliram, da zakon sprejmemo in na ta način pokažemo našo pripravljenost tistim, ki so doživeli neurje, ki so doživeli to škodo pomagamo, najprej bomo pomagali vinskim kletem, kasneje, v tem času pa upam, da bodo povrnitev škode dobili tudi ostali proizvajalci. Toliko. Hvala lepa.</p>
            </sp>
            <sp xml:id="SDZ1-Redna-34-1995-09-19.sp3">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Predlog zakona je obravnaval Odbor za finance kot matično delovno telo in prosim poročevalca, da predstavi mnenje odbora o predlogu zakona.</p>
            </sp>
            <sp xml:id="SDZ1-Redna-34-1995-09-19.sp4">
               <speaker>JANEZ KOPAČ:</speaker>
               <p>Hvala za besedo. Odbor za finance je obravnaval navedeni predlog zakona in v razpravi ugotovil oziroma v razpravi je bilo poudarjeno, da je prometni davek po ustavi in zakonih vir državnega proračuna. V obrazložitvi predlaganega zakona pa piše, da naj bi se z začasno oprostitvijo plačila posebnega prometnega davka omogočila višja odkupna cena grozdja, kar v resnici po posledicah pomeni pridobivanje konkurenčnega položaja pridelovalcev grozdja oziroma vina na račun nekaterih pridelovalcev, na račun države. Predlagana rešitev tudi ni v skladu z načelom nevtralnosti prometnega davka in s predlaganim zakonom se bodo, po mnenju odbora, sredstva iz tega naslova prelila v vinske kleti in ne vinogradnikom proizvajalcem, ki so dejansko bili oškodovani zaradi neurja, na podlagi katerega je nastal ta predlog zakona.</p>
               <p>Kljub temu je kasneje v razpravi odbor načeloma podprl predlog zakona, vendar predlagal povsem drugačne rešitve in z amandmaji pravzaprav zakonski tekst napisal na novo. Tako predlagamo, da se spremeni 1. člen, da se za 2. členom doda nov 1.a člen, pardon, da se za 1. členom doda nov 1.a člen s celotnim besedilom in da se v 2. členu, ki govori o tem, kdaj se zakon uveljavi, predvidi, da zakon velja naslednji dan po objavi v Uradnem listu, kajti predlagatelji so ga vložili kot interventnega, napisali pa, da velja 15 dan po objavi v Uradnem listu. Tako smo na odboru, kljub načelni opredelitvi proti rešitvam, kakršne izhajajo iz zakona, predlog zakona, tako preoblikovanega, z večino glasov vseeno podprli.</p>
               <p>Poleg tega pa predlagamo Državnemu zboru v sprejem sklep, po katerem Državni zbor nalaga Vladi Republike Slovenije, da v roku enega meseca predloži Državnemu zboru predlog zakona o sanaciji naravnih nesreč.</p>
               <p>Ta predlog sklepa izhaja iz diskusije na odboru, ki je pokazala oziroma, ki je opozorila na splošno znano dejstvo. Neurja, kakršnakoli že oziroma naravne nesreče so nepredvidljiv pojav in večje škode pač vedno nastajajo in bodo nastajale. In imeti poseben interventni zakon za vsak tak dogodek posebej, je seveda nesmiselno obremenjevanje, tako izvršne kot zakonodajne oblasti in vse to se je izkazalo tudi že v diskusiji o zakonu o varstvu pred naravnimi in  drugimi nesrečami, če sem pravilno povzel naslov. Že takrat je Vlada napovedala predlog zakona o sanaciji naravnih nesreč, ki bi na trajnejši, neinterventen način predvideval instrumente, s katerimi lahko država v takih primerih pomaga. No, na žalost tega predloga zakona še vedno nimamo, navkljub obljubi, ki je potekla že pred mnogimi meseci. Predlagamo torej, da se Vlado dodatno še enkrat zadolži, da izpolni svojo obljubo. Upam, da bo ta sklep upoštevan. Sicer pa, ne glede na to manjšinsko stališče nekaterih članov odbora, tudi moje osebno, ki smo predlogu zakona nasprotovali, v imenu večine članov odbora predlagam Državnemu zboru, da predlog zakona sprejme in da seveda sprejme amandmaje odbora, kajti če ti amandmaji ne bi bili sprejeti, potem zakon, tako kot so predlagali predlagatelji, tehnično sploh ni izvedljiv in ne bi koristil nikomur. Hvala lepa.</p>
            </sp>
            <sp xml:id="SDZ1-Redna-34-1995-09-19.sp5">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Želi besedo predstavnik Sekretariata za zakonodajo in pravne zadeve? (Ne želi.) Želi besedo predstavnik Vlade? Izvolite. Besedo dajem državni sekretarki v Ministrstvu za finance gospe Milojki Kolar. Prosil bi pa, kolegi poslanci in poslanke, za mir v dvorani.</p>
            </sp>
            <sp xml:id="SDZ1-Redna-34-1995-09-19.sp6">
               <speaker>MILOJKA KOLAR:</speaker>
               <p>Hvala za besedo. Zakon o posebnem prometnem davku od alkoholnih pijač, ki je bil uveden 1.3.1994, določa, da se plačuje posebni davek v višini 900 tolarjev na hektoliter vina oziroma 9 tolarjev na liter vina. Vlada nasprotuje omenjenemu predlogu zakona predvsem iz naslednjih razlogov.</p>
               <p>1. Davek ima značaj trošarine, za katero velja temeljno pravilo, da mora veljati nevtralno, kar pomeni, da morajo biti zaradi davka davčni zavezanci na trgu v enakopravnem položaju. Prav v predlogu omenjenega zakona bodo davčni zavezanci v različnem tržnem položaju, ker bo vino iz določenega geografskega območja neobdavčeno, iz drugega pa obdavčeno.</p>
               <p>2. Sedanja ureditev omogoča enakopraven položaj davčnih zavezancev, medtem ko omenjeni predlog zakona o oprostitvi plačila posebnega zakona od alkoholnih pijač to pravilo odpravlja, kar pomeni že to, kar sem navedla pod točko 1.</p>
               <p>Vlada je nadalje že sprejela določene ukrepe, ki se nanašajo na odpravo posledic neurij in burje ter zagotovila sredstva iz proračunske rezerve za sofinanciranje nujnih ukrepov za preprečitev nadaljnje škode. Vse omenjene škode se v državah rešujejo skozi odhodkovno stran proračuna za odpravo omenjenih posledic neurij, burje, toče, ker bi se s tem najbolj direktno in najbolj pravično zagotovila prizadetim ustrezna pomoč. Za odpravo neurij je bilo v letu 1995  iz proračuna izplačanih že 272 milijonov. Za odpravo neurja in toče je bilo prav tako v letošnjem letu izplačano milijardo 185 milijonov. V letu 1994 je za odpravo suše prav tako bilo izplačanih že 600 milijonov. Ti podatki so iz odhodkovne strani proračuna za potrditev tega, kar sem ravnokar rekla za način reševanja omenjenih posledic.</p>
               <p>Nadalje pa bi želeli poudariti, da posredne dajatve nimajo vloge, s katero bi se zagotavljalo reševanje elementarnih nesreč, ampak imajo predvsem fiskalno vlogo, se pravi, pripraviti oziroma pridobiti prihodke v proračun. Dejanske oprostitve davka ni deležen tisti davčni zavezanec, ki je dejansko prizadet zaradi elementarne nesreče, to pa so predvsem proizvajalci grozdja, ne pa predelovalci grozdja. Zaradi vsega navedenega Vlada ne podpira sprejema zakona o začasni oprostitvi plačila posebnega davka od alkoholnih pijač, ker meni, da sistem obdavčevanja proizvodov in storitev na trgu ni sistemski instrument, s katerim se urejuje sanacija elementarnih nesreč. Hvala.</p>
            </sp>
            <sp xml:id="SDZ1-Redna-34-1995-09-19.sp7">
               <speaker>PREDSEDNIK JOŽEF ŠKOLČ:</speaker>
               <p>Hvala. Sprašujem, če želijo besedo predstavniki poslanskih skupin? (Ne.) Besedo dajem poslankam in poslancem. Gospod Oman.</p>
            </sp>
            <sp xml:id="SDZ1-Redna-34-1995-09-19.sp8">
               <speaker>IVAN OMAN:</speaker>
               <p>Spoštovani! Rad bi samo opozoril, da se je med tem zgodila še ena naravna nesreča. Ne vem, ali nič manjša ali celo večja, kot je bila tista z burjo. To je bilo deževje pred dobrim tednom, ko je samo v občini Železniki ocenjena škoda nad milijardo tolarjev. V samem središču mesta Železniki je bila cesta uničena, da ne govorim o Davči, ki je bila popolnoma odrezana od sveta in ena od domačij je to še vedno. Še vedno ni dostopna. Nekatere domačije je zasul zemeljski plaz, uničena cesta. Treba je misliti tudi na sanacijo takih škod. Zato pozdravljam predlog gospoda Kopača, naj se sprejme zakon o sanaciji škod po naravnih nesrečah. Mislim, da je to prava rešitev. Hvala.</p>
            </sp>
            <sp xml:id="SDZ1-Redna-34-1995-09-19.sp9">
               <speaker>PREDSEDNIK JOŽEF ŠKOLČ:</speaker>
               <p>Hvala. Gospod Henigman.</p>
            </sp>
            <sp xml:id="SDZ1-Redna-34-1995-09-19.sp10">
               <speaker>BENJAMIN HENIGMAN:</speaker>
               <p>Hvala, gospod predsednik. Spoštovani! Tudi sam bi rad dodal informacijo, s katero ste gotovo že seznanjeni. Naravna nesreča se je zgodila tudi v južnem delu Slovenije, točno ob izviru reke Kolpe in Čabranke v občini Osilnica v prvih dneh meseca septembra. Tukaj imam dopis občine, s katerim me naprošajo, da naj poskušam posredovati v Državnem zboru za odpravo tako imenovane elementarne nesreče. Iz zapisnika je razvidno, da je občinska komisija ugotovila škodo na kmetijskih površinah v znesku 14 milijonov 800 tisoč. Iz zapisnika Ministrstva za okolje in prostor, Uprave Republike Slovenije za varstvo narave, pa je ocenjena škoda v znesku 100 milijonov tolarjev in dodatna škoda Hidrovoda Kočevje, Ribnica v znesku milijon 80 tisoč tolarjev. To skupaj znese 115 milijonov 880 tisoč tolarjev. Zadeva je problematična z vidika, ker je to znesek, ki praktično desetkrat presega občinski proračun. S tem ne želim reči, da je sanacija elementarne nesreče samo v pristojnosti občine. Mislim, da to ni tako, vendar je zadeva alarmantna in bi bilo smiselno, da tudi to elementarno nesrečo vključimo v sistemski zakon, o katerem smo danes že nekaj slišali. Zato bi podprl predlog matičnega delovnega telesa, Odbora za finance in monetarno politiko, da Vlada do konca oktobra pripravi poseben zakon za reševanje elementarnih nesreč. Hvala lepa.</p>
            </sp>
            <sp xml:id="SDZ1-Redna-34-1995-09-19.sp11">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Gospod Malovrh.</p>
            </sp>
            <sp xml:id="SDZ1-Redna-34-1995-09-19.sp12">
               <speaker>JURIJ MALOVRH:</speaker>
               <p>Spoštovani gospod predsednik, kolegi in kolegice, en lep dober dan. O predlogu tega zakona bi dejal nekaj. Takrat je bilo prizadeto predvsem sadjarstvo in vinogradništvo na Goriškem in na Primorskem. Jaz bom sicer ta zakon podprl, še bolj bom pa podprl predlog, ki ga je predlagalo matično delovno telo. Pa vendar, poplava, ki je prizadele predvsem štajerski del in to, kar je povedal gospod Oman, tudi Gorenjsko, je  prizadela kmetijske površine v času, ko kmetijski pridelki še niso bili pospravljeni pod streho. Tako je povsem uničena na našem področju, v Dolinah, silažna koruza, ker je blatna, ostala krma in pa trevinje, ker je povsem zablateno. Veliko škode je tudi na komunalni infrastrukturi. Sprožili so se plazovi, novi plazovi, obnovili stari plazovi, tako da bi Vlada morala dejansko pripraviti zakon, ki bo upošteval vse vrste naravnih nesreč v takih primerih, ne pa, da se rešuje samo en segment v naši majhni državici. Hvala lepa.</p>
            </sp>
            <sp xml:id="SDZ1-Redna-34-1995-09-19.sp13">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Kolegi poslanci in poslanke, jaz bi vas opozoril, da ne razpravljamo o škodah, ampak o spremembi zakona o posebnem prometnem davku od alkoholnih pijač, ki poskuša reševati del problemov, ki so jih škode povzročile. Tako da bi veljalo to diskusijo ločevati med seboj. Želi še kdo besedo? Gospod Protner.</p>
            </sp>
            <sp xml:id="SDZ1-Redna-34-1995-09-19.sp14">
               <speaker>MAG. JOŽE PROTNER:</speaker>
               <p>Hvala lepa. Gospod predsednik, kolegice in kolegi! Zelo kratko želim povedati to, da zakon podpiram v takšni dikciji, kot ga predlaga Odbor za finance. Se pravi z dvemi ali, v kolikor se ne motim, so trije amandmaji, če vključimo še naziv zakona.</p>
               <p>Zakaj je to izboljšanje od osnovnega predloga pa mogoče tudi tistih amandmajev, ki jih je obravnaval Odbor za kmetijstvo in gozdarstvo? Zaradi tega, ker vendarle najprej širi področje oziroma območja, kjer je škoda nastala, to pomeni, da se ne omejuje samo na primorske občine, ampak povsod v Sloveniji, kjer je nastala škoda zaradi neurja oziroma toče. In drugo, da je ni omejil časovno, ampak v letu 1995. Mislim, da je to bistveno izboljšanje zakona. Drugo, kar želim povedati je pa to, da zavračam prav vse ostale amandmaje. Tiste, ki sem jih sam podpisal oziroma vložil umikam, ostale pa zavračam ker so v glavnem usmerjeni tako, da se oddaljujejo od namena. Namen vendarle je v tej specifični problematiki, seveda, s tem zakonom, da interveniramo v kleteh, kjer se bodo zaradi manjšega pridelka povečali fiksni stroški na enoto proizvoda. To pomeni vse, kar želimo mi delno vrniti, ali pa po amandmaju kolega Kopača celo v celoti pridelovalcem. Vemo pa, da je Vlada že za sanacijo, delno sanacijo škode namenila sredstva in da je v pripravi sistemski zakon, potem pomeni da vse to lahko konzumiramo v tistem zakonu s tem, če se držimo osnovnega namena da z odpisom trošarine ustvarimo pogoje, da ne bodo za pridelovalce slabši pogoji.</p>
               <p>Če to dvoje potem zaključim  v tretjo mojo ugotovitev. Ob sprejemu zakona, ki ga podpiram na vsak način, mislim, da je potrebno podpreti sklep, ki ga je prav tako Odbor za finance na koncu sprejel, da zaveže Državni zbor Vlado, tu je bilo v času, ko je nastalo poročilo, to se pravi pred našimi parlamentarnimi počitnicami, da zavezuje s sklepom Državni zbor Vlado, da v roku enega meseca predloži Državnemu zboru predlog zakona o sanaciji naravnih nesreč. Povedano je bilo, da je ta zakon v marsičem specifičen, zato sem prepričan, da ta zakon, s katerim bi Vlado zavezali s sklepom, da ga pripravi, da te specifično problematiko ne bomo verjetno uspeli konzumirati. Zato bi zakon podprl, se pravi v tem, da podpremo amandmaje odbora, ki napravijo zakon tudi operativen in da zakon sprejmemo.</p>
            </sp>
            <sp xml:id="SDZ1-Redna-34-1995-09-19.sp15">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Želi še kdo? Gospod Geržina.</p>
            </sp>
            <sp xml:id="SDZ1-Redna-34-1995-09-19.sp16">
               <speaker>MIROSLAV GERŽINA:</speaker>
               <p>Hvala lepa za besedo, gospod predsednik. Spoštovani! Kot sopodpisnik zakona bi rad povedal nekaj stvari. Strinjam se, da je zakon razširjen na celo letošnje leto, na vso Slovenijo, da se doda tudi posledice in škodo od toče, ker nenazadnje, v precejšnem delu tistih območjih na Primorskem, kjer je bilo neurje z burjo, je bila kasneje še toča. In moram povedati, da je bila  na obsežnem delu še enkrat burja, ki sicer ni bila toliko močna kot prvikrat, prvikrat je pihala tudi 160 na uro, drugič pa je bila blaga burja 140, 135 na uro. No, mislim da je ta zakon potreben, ne glede na to, da se tudi strinjam, da se pripravi poseben zakon o vseh škodah, ki so v naši državi. Letošnje leto je, bi rekel skoraj specifično leto in se kar iz regije v regijo ponavljajo, iz tedna v teden ujme.</p>
               <p>Mislim, da je ta zakon specifičen zaradi tega, ker edino od vina, se pravi od grozdja, od izdelkov od grozdja se plačuje poseben davek. Pridelovalci in predelovalci, ki bodo imeli zaradi tega večje stroške in manj prihodka, dajo pa posebne davke, je pa prav, da se jim oprosti plačevanje tega davka, zato da v bistvu lahko preživijo, da ne zapadejo v recesijo, prvi in drugi ker že tako so cene grozdja nizke. No, cene grozdja,  se bodo zaradi manjše količine grozdja  takoj dvigale. Mislim pa, da imajo tako ceno predelovalci kot pridelovalci in bi vložil amandma namesto tega, ki ga je vložil gospod Kopač, ko pravi da bi morali ves ostanek, ki nastane zaradi manjšega plačevanja davka, dati za povečanje grozdja. Sam trdim in se strinjam s tistimi, ki pravijo, da se bo cena grozdja letos dvignila zaradi tega, ker je manjša količina in normalno, da se bo poskušalo na črno prodajati tudi od tistih, ki so redni pridelovalci in kooperanti  kleti, da bodo poskušali od njih spraviti dobre vrste grozdja na črni trg. Zato bi predlagal v svojem amandmaju, da se za prvim odstavkom, kjer govori o škodi in tako naprej, doda še en odstavek, ki se glasi: "Da se sorazmerno prihranku sredstev od prodaje vin zaradi oprostitve plačila posebnega prometnega davka, zavezanci za plačilo posebnega prometnega davka, proizvajalci, to so proizvajalne pravne osebe dolžne za polovico prihranka regresirati zaščitna sredstva in gnojila, sorazmerno škodi, povzročeni oddajnikom grozdja."</p>
               <p>Obrazložitev sem že dal, se pravi škodo so imeli tako prvi kot drugi in da bi zagotovili, da bi nekaj dobili tudi neposredni pridelovalci, ki bodo imeli tudi škodo, ker predvsem v burji, v neurju z burjo je bil  poškodovan tudi les oziroma mladike, ki naj bi rodile drugo leto. Kar je bilo polomljeno, drugo leto tudi ne bo prihodka, potrebno je pa še dodatno škropiti in pognojiti,da se trte obnovijo, da se okrepijo, drugače bo še naslednja leta škoda. Zato predlagam, da sprejmete ta amandma in da podprete ves ta zakon pravim jaz, specifičen, čeprav pravim, da se strinjam tudi s pripravo posebnega zakona o škodi, povzročeni kmetijstvu. Vemo, da je kmetijstvo pod posebnim udarom, ni pod streho, po večini je malenkost pod streho, pod kakšnimi polivinilastimi prostori, drugače je pa na udaru in mislim, da ga je treba drugače obravnavati kot druge proizvodnje. Proizvodnje so tudi, če pride do ujme, kot je bilo zadnjič - škoda v tovarni, za kar sem slišal, da se bo povrnila, ampak te škode pa niso zavarovane - tam ne dobiš iz zavarovalnine - in prizadene predvsem predelovalce in pridelovalce in da bi normalno potekala naša kmetijska proizvodnja vina. Mislim, da smo zdaj v vzponu kvalitete in prodaje na zunanjem trgu in bi bilo nerodno, da bi prepustili zdaj vse skupaj sami sebi in da se vse skupaj zruši samo vase. Zato še enkrat pravim, da bi to podprli. Hvala.</p>
            </sp>
            <sp xml:id="SDZ1-Redna-34-1995-09-19.sp17">
               <speaker>PREDSEDNIK JOŽEF ŠKOLČ:</speaker>
               <p>Hvala. Besedo dajem gospodu Jancu.</p>
            </sp>
            <sp xml:id="SDZ1-Redna-34-1995-09-19.sp18">
               <speaker>BRANKO JANC:</speaker>
               <p>Hvala za besedo, gospod predsednik. Lepo pozdravljeni! Rad bi povedal, da nasprotujem zakonu o začasni oprostitvi plačila posebnega prometnega davka, kajti obstaja bojazen, v kolikor bi sprejeli ta zakon, da bomo prišli do točke, ko bi vsaka krajevna skupnost in vsaka hruška ali jabolko predlagala svoj zakon. V Sloveniji se je pač zgodila naravna nesreča - ali je bila to toča, ali je bila to burja. Vidimo, da so bile v zadnjem času tudi poplave, ki so prizadele večji del Slovenije in ne samo Primorsko, povzročile so veliko škodo v kmetijstvu. Parcialni zakon, ki bi oprostil plačila prometnega davka samo pri alkoholnih pijačah oziroma pri vinih, bi bil izredno diskriminatorski do drugih kmetijskih dejavnosti, zato mislim, da je nelogično in tudi neodgovorno od Državnega zbora, v kolikor bo sprejel takšen zakon. Škoda po toči, ki je bila, vsaj kolikor imamo podatkov do začetka meseca julija, je bila v posameznih delih Slovenije bistveno večja kot je bila na Primorskem. Škoda se ocenjuje preko - vsaj v Posavju - 3,5 milijarde tolarjev in ta škoda ni bila samo v vinogradih temveč tudi v sadjarstvu, jagodičevju in tudi pri žitaricah. Zaradi tega podpiram sistemsko ureditev tega vprašanja, ki bo urejal vprašanje tako škod v kmetijstvu kot tudi škod v komunal, infrastrukturi, na katero je opozoril tudi gospod Oman in drugi razpravljavci. Hvala.</p>
            </sp>
            <sp xml:id="SDZ1-Redna-34-1995-09-19.sp19">
               <speaker>PREDSEDNIK JOŽEF ŠKOLČ:</speaker>
               <p>Hvala. Besedo dajem gospodu Horvatu.</p>
            </sp>
            <sp xml:id="SDZ1-Redna-34-1995-09-19.sp20">
               <speaker>FRANC (FERI) HORVAT:</speaker>
               <p>Hvala za besedo, gospod predsednik. Spoštovane kolegice in kolegi! Podpiram predlog zakona, čeprav se dobro zavedam, da ne pomeni celovitega reševanja problema. Podpiram ga predvsem zato, ker pomeni uresničevanje znanega načela, da ko se zgodi nesreča, da tisti, ki hitro da, dvakrat da. S tem, da je vse pomanjkljivosti in vse, kar s tem ni rešeno, je pa treba upoštevati pri zakonu o celovitem  reševanju posledic škode, vključno s škodami, ki so nastale po poplavi, na katere je opozoril kolega Oman in še drugo, kar se bo še eventualno zgodilo. Podpiram drugi amandma, ki širi oprostitev trošarine na vso Slovenijo. Pri večini ostalih amandmajev iz podobnih razlogov, ki jih je že navedel kolega Protner, pa bi bil restriktiven, kajti druge zadeve, razen tega, kar precizira sam zakon oziroma samooprostitev trošarine, druge zadeve pa mislim, da bi bilo treba upoštevati potem pri zakonu, ki bo reševal celovito odpravo oziroma saniranje posledic naravnih nesreč. Hvala lepa.</p>
            </sp>
            <sp xml:id="SDZ1-Redna-34-1995-09-19.sp21">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Besedo dajem gospodu Džubanu.</p>
            </sp>
            <sp xml:id="SDZ1-Redna-34-1995-09-19.sp22">
               <speaker>GEZA DŽUBAN:</speaker>
               <p>Hvala lepa, gospod predsednik. Zakon podpiram v primeru, da sta sprejeta prva dva amandmaja in seveda zadnji, ki je za mene sicer bolj lepotnega značaja. Še vedno sem prepričan, da je tretji amandma, katerega sem vložil, dosti bolj konkreten, slovenski in upošteva tudi delež oprostitve prometnega davka, vendar, glede na to, da smo nekatera določila prenesli v pristojnost Vlade in njeno presojo, menim, da amandma odbora, ki je povzel pravzaprav v nekem smislu vsebino mojega, z dodatkom kolega Kopača potem pokriva te zadeve, o katerih govorim. Amandma na amandma odbora kolega Kopača sicer lahko povzroči komplikacije pri realizaciji tega določila, vendar bo do neke mere reševal tudi primarno pridelavo. Ne strinjam se z željo gospoda Geržine, ki pravi, da bi olajšave prenesli na repromaterial, ki lahko povzroči dodatne komplikacije pri razdelitvi teh sredstev in se bodo začela izgubljati in deliti na način, ki ne bo učinkovit. V primerih, kjer gre za pridelovalca in predelovalca v eni osebi, bodisi fizično ali pravno je potem to pravzaprav vseeno, ker gre za isto firmo ali za istega pridelovalca. V primerih, kjer sta to dve ločeni osebi, pravna in fizična recimo, da je pridelovalec kmet, predelavo pa ima državna klet, potem lahko pride tukaj do nejasnosti in amandma gospoda Kopača delno sanira zadeve in da bi bila potem pridelava grozdja tudi deležna teh oprostitev. Če pa še naprej to začnemo deliti, zadevo nekoliko zakompliciramo in menim, da predlog gospoda Geržine, ki je verjetno dobronameren, ni sprejemljiv. Hvala lepa.</p>
            </sp>
            <sp xml:id="SDZ1-Redna-34-1995-09-19.sp23">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Želi še kdo besedo? Gospod Hvalica.</p>
            </sp>
            <sp xml:id="SDZ1-Redna-34-1995-09-19.sp24">
               <speaker>IVO HVALICA:</speaker>
               <p>Hvala lepa. Spoštovani! Dober dan vsem in dobrodošli po počitnicah. Predlog zakona seveda podpiram. Podpiram pa tudi zelo pomemben sklep odbora, da bi Državni zbor sprejel zakon o sanaciji naravnih nesreč, ravno zaradi tega, da bi se potem izognili vsakokratnemu reševanju takšnih in podobnih problemov. V sklepu, ki je predviden, bi dodal še to, da mora biti nujno takšen zakon opremljen tudi z ustreznimi finančnimi posledicami, ki morajo biti ocenjene in da mora biti to vsebovano v novem proračunu za leto 1996, in jasno, potem tudi v vseh naslednjih. Hvala lepa.</p>
            </sp>
            <sp xml:id="SDZ1-Redna-34-1995-09-19.sp25">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Gospod Madon.</p>
            </sp>
            <sp xml:id="SDZ1-Redna-34-1995-09-19.sp26">
               <speaker>ZORAN MADON:</speaker>
               <p>Spoštovani, v svojem imenu in v imenu predlagateljev povem, da predlagatelji podpiramo vse amandmaje, ki jih je Odbor za finance in kreditno monetarno politiko sprejel in tudi podpiramo sklep, ki ga je ta odbor oblikoval, to je, da Vlada Republike Slovenije v roku enega meseca predloži Državnemu zboru predlog zakona o sanaciji naravnih nesreč. Še enkrat povem, da s tem zakonom rešujemo posredno škodo in ne rešujemo direktne škode. Rešujemo posredno škodo v vinskih kleteh, kjer je posredna škoda tudi v največji meri nastala. Da s tem zakonom omogočimo, in dobro je, da ga še danes sprejmemo, omogočimo vinskim kletem oblikovati nekoliko višjo odkupno ceno grozdja in na ta način bodo imele vinske kleti možnost, da zajamejo večje količine grozdja v tržno prodajo, v trg večjo količino grozdja in na ta način tudi zajamejo večje davke, kot bi, če bi imeli nižjo ceno grozdja. Tako da tudi argumenti, ki govorijo, da bo proračun s tem obremenjen, ne držijo. Toliko kot bo zaradi večje cene in večjega odkupa v kleteh, bo večji priliv davkov, za toliko računamo, da bo tudi potem proračun prikrajšan na odhodkovni strani s tem, ko ne bo priliva v proračun na račun trošarine. Kot sem rekel, predlagatelji soglašamo, da se zakon razširi na vso Slovenijo, da rešujemo tako neurje na Primorskem, kot točo, ki je nastala drugje po Sloveniji in seveda da rešujemo ta del, ki je nastal zlasti v vinogradništvu. Vse drugo pa je možno še razrešiti v naslednjem zakonu, ki naj bi ga pa Vlada pripravila. Hvala.</p>
            </sp>
            <sp xml:id="SDZ1-Redna-34-1995-09-19.sp27">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Gospod Jug.</p>
            </sp>
            <sp xml:id="SDZ1-Redna-34-1995-09-19.sp28">
               <speaker>MAG. JANEZ JUG:</speaker>
               <p>Kolegi poslanci. Ko sem poslušal to razpravo, sem imel tak fini občutek, namreč da naša Vlada zelo dobro pozna psihologijo Slovencev. Iz kakšnega razloga? Ker je točno vedela, če bodo Primorci vložili, bodo Štajerci ali pa tisti doli proti, in ne bomo nič naredili. Mislim, da je to najslabše, kar se lahko v Državnem zboru naredi. To, kar je rekel Feri Horvat, tisti, ki hitro da, dvakrat da. Hitro da; poglejte, ali je ta naravna nesreča oziroma toča, pa burja, pa tako dalje, že tisočletja tolče po tej slovenski zemlji, če sem tako malo demagoga. In naj sedaj pride Vlada z rešitvijo, da bo sprejela nek krovni zakon, ki bo vse te zadeve reševal, in tako dalje in dalje. To je najbolj nizkoten odgovor, ki se ga lahko spomnimo. Mi bi zahtevali od Vlade, že davno bi morala prinesti te zadeve, pa reševati skupni problem Slovencev, kadar bo nastopil. Zato seveda podpiram zakon in podpiram tudi amandmaje, ki so vloženi, da se reši ta škoda. Naprej bomo pa videli, kako bomo delali. Naj se pa sedaj med seboj spremo na račun tistega gori, tistega doli. Vlada je tista, ki bi morala priti in to rešiti. Hvala lepa.</p>
            </sp>
            <sp xml:id="SDZ1-Redna-34-1995-09-19.sp29">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Želi še kdo razpravljati? Gospod Baškovič.</p>
            </sp>
            <sp xml:id="SDZ1-Redna-34-1995-09-19.sp30">
               <speaker>MILAN BAŠKOVIČ:</speaker>
               <p>Hvala lepa. Rad bi samo toliko interveniral, da bi opozoril na sistemski problem, ki se tu pojavlja, ne v samem zakonu, ampak v namenih, da se z novim zakonom ureja situacija varstva pred naravnimi nesrečami in, kaj tudi sklep, ki je bil dodatno sprejet na odboru, nalaga Vladi. Ni jasno kaj se naj ureja v tem zakonu, kakšne so njegove dimenzije in usmeritve ob tem, da smo ravnokar, lansko leto sprejeli sistemski zakon, ki to vse ureja in na to smo tudi v našem mnenju tudi opozorili, glede tega, kakšne rešitve prihajajo v poštev in smo pokazali, da je treba tudi predloženi zakon vendarle opazovati. Čeprav ima s finančnega vidika svoje posebnosti, ampak z vidika ureditve škode in teh nesreč in njegovih posledic imamo še en sistem, ki pa je urejen v naši zakonodaji in bi kazalo tudi to pot ubirati v podobnih in širših primerih. Mislim na zakon o varstvu pred naravnimi nesrečami, ki je bil oktobra lansko leto sprejet in velja. To materijo, po moji oceni, sistemsko zajema, cel sistem postavlja, najprej zelo na splošno, ima tam ogromno členov, 128, in je to vse urejeno. Če posebej opozorim na to, da tukaj imamo naloge države posebej urejene v 36. členu in je med temi alineami tudi ocenjevanje škode, ki jo povzročijo naravne in druge nesreče, pomoč pri odpravljanju posledic naravnih in drugih nesreč itn. Potem pa imamo še nekaj glede občin, kaj lahko občine storijo na tem področju.</p>
               <p>Imamo 41. člen, ki govori o nacionalnem programu, ki bi moral biti sprejet glede varstva pred naravnimi nesrečami. Tega še nimamo. Ta nacionalni program potem predvideva tudi letne načrte varstva pred naravnimi nesrečami.</p>
               <p>Če opozorim na 117. člen tega sistemskega zakona, ki govori o tem, kako se zagotavlja sredstva za pomoč pri odpravljanju škode itn. in druga potrebna sredstva se zagotavljajo v proračunu republike Slovenije in kako do te realizacije pride. Gre za posebno državno komisijo in potem odloča Vlada o realizaciji na podlagi vseh teh dokumentov, ki jih ta zakon predvideva.</p>
               <p>Potem je še posebna določba 727. člena, ki pravi: "Sredstva za pomoč pri odpravljanju posledic naravnih nesreč se v skladu z 117. členom zakona zagotovijo iz proračuna Republike Slovenije od 1.1.1995 dalje". Na to opozarjam, da ne bi pozabili na ta zakon, ki sistem vzpostavlja in tudi daje izhodišča za reševanje katastrof. Zato bi rad, da se ta sklep, ki nalaga Vladi poseben zakon, sooči z veljavno zakonodajo, da se vidi, kaj pravzaprav naj bi bilo, poleg tega, kar že imamo in kaj je treba sproti ukrepati. Samo to sem hotel opozoriti. Hvala lepa.</p>
            </sp>
            <sp xml:id="SDZ1-Redna-34-1995-09-19.sp31">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Želi še kdo razpravljati? Če ne želi, zaključujem. Se opravičujem. Gospod Geržina.</p>
            </sp>
            <sp xml:id="SDZ1-Redna-34-1995-09-19.sp32">
               <speaker>MIROSLAV GERŽINA:</speaker>
               <p>Hvala lepa za besedo. Še enkrat se opravičujem, tudi jaz, da še enkrat, ampak gospod Baškovič me je izzval. Res je, da imamo veliko lepega in dobrega, od strategije naprej napisano. Res je pa tudi, da je bilo zdaj, v tem trenutku, praktično bi rekli, nič, zanemarljivo na razpolago pri Vladi za tiste, ki so bili najbolj prizadeti. Enkratno škropljenje bi moralo biti že takoj po neurju opravljeno, so ga opravili ljudje na svoje stroške, dodatno investirali. To bi bilo tisto, da bi takoj dali, kot je bilo že danes rečeno, kar dvakrat damo. Ampak to je tudi, da damo sedaj, sedaj bi bil še čas, po trgatvi bo treba še enkrat škropiti in pognojiti, kot sem že omenil. Moram še enkrat poudariti, s tem, ko sprejmemo ta zakon, privabimo več zaradi večje cene, več grozdja do predelovalcev in hkrati pokrijemo tisto, kar zdaj odškrnemo državnemu proračunu, po drugi strani notri v proračun. To je čista zadeva, jasna, enkratna in mislim, da je to treba pač sprejeti. Hvala lepa.</p>
            </sp>
            <sp xml:id="SDZ1-Redna-34-1995-09-19.sp33">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Želi še kdo razpravljati? Če ne, zaključujem splošno razpravo in prehajamo k obravnavi po členih. Večina diskusij je bila tudi zdaj usmerjena v to smer in najprej dajem v obravnavo in sprejem amandmaje k 1. členu in 1. člen. Želi še kdo dodatno o tem govoriti? Če ne, potem prehajamo h glasovanju o amandmajih.</p>
               <p>Naprej bomo glasovali o amandmajih na amandma odbora. Tukaj imamo dva amandmaja, enega je predlagal gospod Kopač in ga imate v pregledu, drugega je pred nekaj minutami prebral gospod Geržina in bi ga prosil, glede na to, da se bojim, da bom naredil kakšno napako pri branju, če ga ponovno prebere. Druge poslance bi pa prosil, da se za prihodnje poslužujejo služb zbora, da oddajo amandmaje v tipkopisu.</p>
            </sp>
            <sp xml:id="SDZ1-Redna-34-1995-09-19.sp34">
               <speaker>MIROSLAV GERŽINA:</speaker>
               <p>Hvala lepa, gospod predsednik. Jaz bi tudi reagiral prej hitreje in čistopis oddal pravočasno.</p>
            </sp>
            <sp xml:id="SDZ1-Redna-34-1995-09-19.sp35">
               <speaker>PREDSEDNIK JOŽEF ŠKOLČ:</speaker>
               <p>Gospod Geržina, samo preberite ga, bo popolnoma zadosti.</p>
            </sp>
            <sp xml:id="SDZ1-Redna-34-1995-09-19.sp36">
               <speaker>MIROSLAV GERŽINA:</speaker>
               <p>Bom, samo ste rekli, se je tudi name nanašalo namreč, pa bom povedal zakaj pač. Jaz sem dobil prejle gradivo na mizo, ko sem prihajal sem in sem pač reagiral tako hitro, kot sem mogel. Ne, dobro, ne bi polemiziral, pač nisem oddal in bom še enkrat prebral. Namreč, 1. člen, ta spremenjeni ali pa osnovni namen je, da se ne plačuje poseben davek. Se pravi, od tega imajo...</p>
            </sp>
            <sp xml:id="SDZ1-Redna-34-1995-09-19.sp37">
               <speaker>PREDSEDNIK JOŽEF ŠKOLČ:</speaker>
               <p>Gospod Geržina, jaz sem vas prosil samo, če preberete, nič drugega. Razprava je zaključena. Nisem znal za vami prebrati in bi vas prosil, če to lahko preberete, potem pa bom odprl razpravo o amandmajih.</p>
            </sp>
            <sp xml:id="SDZ1-Redna-34-1995-09-19.sp38">
               <speaker>MIROSLAV GERŽINA:</speaker>
               <p>Hvala. To je amandma na amandma odbora, matičnega delovnega telesa, k 1. členu. Za prvim odstavkom se doda nov drugi odstavek, ki se glasi: "Sorazmerno prihranku sredstev od prodaje vin zaradi oprostitve plačila posebnega prometnega davka, so zavezanci za plačilo posebnega prometnega davka, to so proizvajalne pravne osebe, dolžni za polovico prihranka regresirati zaščitna sredstva in gnojila, sorazmerno škodi, povzročeni oddajnikom grozdja". Se pravi, govorili o posredni škodi. Posredna škoda je tudi proizvodnja - to razlaga, obrazložitev - posredna škoda je tudi proizvodnja v drugem letu in mislim, da je treba...</p>
            </sp>
            <sp xml:id="SDZ1-Redna-34-1995-09-19.sp39">
               <speaker>PREDSEDNIK JOŽEF ŠKOLČ:</speaker>
               <p>Hvala. Gospod Geržina, spet ste... Tisto, za kar sem vas prosil ste opravili. Ni potrebe.</p>
            </sp>
            <sp xml:id="SDZ1-Redna-34-1995-09-19.sp40">
               <speaker>MIROSLAV GERŽINA:</speaker>
               <p>Hvala lepa, ni potrebe. Brez obrazložitve.</p>
            </sp>
            <sp xml:id="SDZ1-Redna-34-1995-09-19.sp41">
               <speaker>PREDSEDNIK JOŽEF ŠKOLČ:</speaker>
               <p>Hvala tudi vam. V razpravo torej dajem amandmaje in 1. člen, druge imate v pregledu, ki ga imate tudi že zelo dolgo na razpolago. Želi kdo razpravljati? Gospod Zagožen.</p>
            </sp>
            <sp xml:id="SDZ1-Redna-34-1995-09-19.sp42">
               <speaker>DR. FRANC ZAGOŽEN:</speaker>
               <p>Hvala lepa. Jaz bom podprl te amandmaje, s tem, da ste zavezani seveda, da ta zakon z amandmaji dosega samo en cilj, pomagati le tem in naj bi zagotovil čim večji odstotek odkupa v območjih, kjer bo pridelek zmanjšan. Dejstvo pa je, da s tem ne bodo dobili odškodnine ravno tisti pridelovalci, ki so bili najbolj prizadeti, ker če naj bi z zakonom dosegli višjo odkupno ceno, ta seveda nič ne pomaga tistim, ki nimajo nič prodati, ampak bolj tistim, ki so imeli manjšo škodo, to bo morala Vlada seveda upoštevati in na druge načine sanirati škodo pridelovalcev.</p>
               <p>Rad bi pa vsaj eno pojasnilo. Tukaj je na tretji strani v pregledu amandma k 2. členu. Piše pa, da se za drugim členom doda nov 1.a člen...</p>
            </sp>
            <sp xml:id="SDZ1-Redna-34-1995-09-19.sp43">
               <speaker>PREDSEDNIK JOŽEF ŠKOLČ:</speaker>
               <p>To bomo kasneje. Zdaj smo pri prvem členu, gospod Zagožen.</p>
            </sp>
            <sp xml:id="SDZ1-Redna-34-1995-09-19.sp44">
               <speaker>DR. FRANC ZAGOŽEN:</speaker>
               <p>No, ampak če gre za 1.a člen, potem bo to najbrž tudi amandma k 1. členu.</p>
            </sp>
            <sp xml:id="SDZ1-Redna-34-1995-09-19.sp45">
               <speaker>PREDSEDNIK JOŽEF ŠKOLČ:</speaker>
               <p>Ne, 1.a pomeni, da gre za 1. členom nov člen.</p>
            </sp>
            <sp xml:id="SDZ1-Redna-34-1995-09-19.sp46">
               <speaker>DR. FRANC ZAGOŽEN:</speaker>
               <p>Dobro, če gre to tako... Hvala.</p>
            </sp>
            <sp xml:id="SDZ1-Redna-34-1995-09-19.sp47">
               <speaker>PREDSEDNIK JOŽEF ŠKOLČ:</speaker>
               <p>Lahko bi to isto tudi pri 1. Imate prav, ampak upoštevajmo poročilo odbora. Želi še kdo razpravljati? Gospa Breda Pečan. Hkrati bi pa prosil gospoda Kopača, da pove, če je to napaka, da bi morali o 1.a členu v bistvu razpravljati, tako kot je gospod Zagožen korektno opozoril že pri 1. členu.</p>
            </sp>
            <sp xml:id="SDZ1-Redna-34-1995-09-19.sp48">
               <speaker>BREDA PEČAN:</speaker>
               <p>Hvala lepa za besedo. Povedala bom,  kako bom glasovala v zvezi z amandmajema k 1. členu, prvima dvema, ki so v pregledu amandmajev. Podprla bom amandma odbora, glasovala pa bom proti amandmajem gospoda Kopača, zaradi tega, ker mislim, da ta amandma povzroči, da zakon v celoti zgreši svoj namen. Ta zakon namreč v osnovi nima namena pomagati pridelovalcem grozdja, to je že naloga Vlade, ki je  tudi svoj del svoje naloge že izvedla, s tem, da je pomoč pridelovalcem grozdja že nakazala, tako je bilo vsaj pri razpravi povedano. Namen tega zakona je, da pomaga premostiti predelovalcem oziroma proizvajalcem vina obdobje, ki ga bodo morali prebiti v času, ko bodo količine grozdja premajhne, da bi lahko pokrivali fiksne stroške, ki nastajajo ne glede na to, koliko grozdja je kletem prodano. Zaradi tega mislim, da je smisel, da Vlada in v Vladi Ministrstvo za kmetijstvo, gozdarstvo in prehrano ter Ministrstvo za finance operativno določata način reševanja te problematike, da pa Državni zbor določi samo princip, kako se bo situacija sanirala, da je to pravi način in mislim, da je zaradi tega smiselno podpreti vse tri amandmaje odbora, torej tudi k 1. členu, da bi tako ta zakon dosegel polni smisel in cilj, ki je bil pravzaprav postavljen takrat, ko je bil zakon predlagan v obravnavo. Hvala.</p>
            </sp>
            <sp xml:id="SDZ1-Redna-34-1995-09-19.sp49">
               <speaker>PREDSEDNIK JOŽEF ŠKOLČ:</speaker>
               <p>Hvala. Ali želi še kdo razpravljati? Gospod Geržina. Najprej o 1. členu, potem bomo o 1.a in potem še o 2.</p>
            </sp>
            <sp xml:id="SDZ1-Redna-34-1995-09-19.sp50">
               <speaker>MIROSLAV GERŽINA:</speaker>
               <p>Hvala. Zdaj bom pa razpravljal, ker mi prej ni bilo dovoljeno. Za razliko od gospe Pečanove mislim, da je posredna škoda in fiksni stroški tudi pri neposrednih proizvajalcih. Če je treba dodatno gnojiti, dodatno škropiti, so to fiksni stroški, še zlasti, če ni nič pridelka. Strinjam se z njo, da sem proti amandmaju gospoda Kopača, ki je čisto v drugo smer, ampak jaz pa malo več kot moralno obvezujem predelovalce, se pravi, te organizacije, kar one že stalno delajo iz tega naziva, vina in dobička od vina, da jih moralno obvežemo, da tudi tistim svojim kooperantom, ki so stalni pridelovalci in oddajniki grozdja, omogočijo zmanjšati fiksne stroške. Zato predlagam, da podprete moj amandma. Hvala.</p>
            </sp>
            <sp xml:id="SDZ1-Redna-34-1995-09-19.sp51">
               <speaker>PREDSEDNIK JOŽEF ŠKOLČ:</speaker>
               <p>Hvala. Ali želi še kdo razpravljati? (Ne.) Prehajamo h glasovanju. Najprej bomo glasovali o dveh amandmajih na amandma odbora in ugotavljam sklepčnost za glasovanje o amandmaju na amandma odbora, ki ga je vložil predlagatelj gospod Kopač in ga imate v pregledu na 1. strani. Ugotovimo sklepčnost! (60 prisotnih.)</p>
               <p>Kdo je za? (24 poslancev.) Je kdo proti? (24 poslancev.)</p>
               <p>Ugotavljam, da amandma ni sprejet.</p>
               <p>Na glasovanje dajem amandma na amandma odbora, ki ga je vložil gospod Geržina in ga je prej prebral. Nimate ga v pregledu. Ugotovimo sklepčnost! (61 prisotnih.)</p>
               <p>Kdo je za? (25 poslancev.) Je kdo proti? (29 poslancev.)</p>
               <p>Ugotavljam, da amandma ni sprejet.</p>
               <p>Na glasovanje dajem amandma odbora, ki v celoti spreminja 1. člen. Ugotovimo sklepčnost! (64 prisotnih.)</p>
               <p>Kdo je za? (52 poslancev.) Je kdo proti? (6 poslancev.)</p>
               <p>Ugotavljam, da je člen spremenjen.</p>
               <p>Tako ni potrebno več glasovati o ostalih amandmajih k 1. členu.</p>
               <p>Dajem v razpravo amandma oziroma 1.a člen. Gre pa za amandma, da se doda 1.a člen, kar je opozoril prej gospod Zagožen in kar sem preslišal v poročilu gospoda Kopača. Želi kdo razpravljati o predlogu za nov 1.a člen? (Ne želi.) Ugotovimo sklepčnost! (59 prisotnih.)</p>
               <p>Kdo je za? (36 poslancev.) Je kdo proti? (12 poslancev.)</p>
               <p>Ugotavljam, da je 1.a člen sprejet.</p>
               <p>V razpravo dajem amandma k 2. členu in 2. člen. Želi kdo besedo? (Ne želi.) Torej, glasujemo najprej o amandmaju. Ugotovimo sklepčnost! (65 prisotnih.)</p>
               <p>Kdo je za? (42 poslancev.) Je kdo proti? (8 poslancev.)</p>
               <p>Ugotavljam, da je amandma sprejet.</p>
               <p>Na glasovanje dajem 2. člen. Ugotovimo sklepčnost! (63 prisotnih.)</p>
               <p>Kdo je za? (38 poslancev.) Je kdo proti? (7 poslancev.)</p>
               <p>Ugotavljam, da je 2. člen sprejet.</p>
               <p>Imamo tudi amandma k naslovu zakona. Sprašujem, če želi kdo razpravljati o amandmaju in o naslovu zakona? (Ne želi.) Ugotovimo sklepčnost! (63 prisotnih.)</p>
               <p>Kdo je za amandma k naslovu zakona? (39 poslancev.) Je kdo proti? (3 poslanci.)</p>
               <p>Ugotavljam, da je amandma sprejet.</p>
               <p>Na glasovanje dajem naslov zakona. Ugotovimo sklepčnost! (52 prisotnih.)</p>
               <p>Kdo je za? (42 poslancev.) Je kdo proti? (8 poslancev.)</p>
               <p>Ugotavljam, da je naslov zakona sprejet.</p>
               <p>Prehajamo k tretji obravnavi. Sprašujem, če želi kdo vložiti amandmaje? V skladu s poslovnikom, seveda. Želi kdo? Poslanska skupina SKD bo vložila amandma v istem tekstu, ki ga je prej v drugi obravnavi predlagal poslanec gospod Geržina.Torej vložen je amandma k 1. členu. Prosil bi gospoda Geržina, da ga ponovno prebere in potem bom odprl razpravo o tem amandmaju. Drugih vloženih amandmajev ni bilo.</p>
            </sp>
            <sp xml:id="SDZ1-Redna-34-1995-09-19.sp52">
               <speaker>MIROSLAV GERŽINA:</speaker>
               <p>Hvala lepa za besedo. Za prvim odstavkom, to je v 1. členu, za prvim odstavkom 1. člena se doda nov drugi odstavek, ki se glasi: "Sorazmerno prihranku sredstev od prodaje vin zaradi oprostitve plačila posebnega prometnega davka, so zavezanci za plačilo posebnega prometnega davka, to so proizvajalne pravne organizacije, dolžni za polovico prihranka regresirati zaščitna sredstva in gnojila, sorazmerno škodi, povzročeni oddajnikom grozdja".</p>
            </sp>
            <sp xml:id="SDZ1-Redna-34-1995-09-19.sp53">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Želi kdo razpravljati o tem amandmaju? Izvolite.</p>
            </sp>
            <sp xml:id="SDZ1-Redna-34-1995-09-19.sp54">
               <speaker>MIROSLAV GERŽINA:</speaker>
               <p>Če smem, to se pravi še enkrat. Posredno škodo, ki jo imajo tudi neposredni proizvajalci, tudi, mislim, da je pravilno, da od prihranka, ki ga imajo te organizacije, dajo del tega tudi tistim. Če ne, drugo leto bo slabša proizvodnja in ne bodo v enakopravnem položaju kot tisti, ki jih letos ni prizadelo. Hvala lepa.</p>
            </sp>
            <sp xml:id="SDZ1-Redna-34-1995-09-19.sp55">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. K besedi se je javil gospod Džuban.</p>
            </sp>
            <sp xml:id="SDZ1-Redna-34-1995-09-19.sp56">
               <speaker>GEZA DŽUBAN:</speaker>
               <p>Hvala lepa, gospod predsednik. Menim, da je brez enega teh dveh amandmajev na amandma zakon defekten, ker v celoti prepušča sredstva, eventualno, če bomo zakon sprejeli seveda, kletem. Kolega Protner je tolmačil, da nastajajo zaradi tega izpada določeni izpadi glede fiksnih stroškov v kleteh, vendar, ali amandma kolega Kopača ali pa Geržine, prenaša del tako pridobljenih sredstev oziroma zaradi oprostitve tega prometnega davka tudi tistim, ki so bili dejansko in direktno  prizadeti od toče in burje v vinogradih. Osnovni del zakona, ki bi bil sprejet brez tega dopolnila tega sploh ne zagotavlja in kleti ne obvezuje, da bi del tako pridobljenih sredstev prenašala direktno v proizvodnjo, tam, kjer je toča nastala. Jaz sem se sicer zavzemal za prvi amandma kolega Kopača, vendar ker tudi tega nismo sprejeli, podpiram sedaj ta amandma, ki sicer lahko povzroči nekaj komplikacij v smislu, kot sem govoril pri delitvi teh sredstev, ki jih na določenih lokacijah ne bo veliko.In iz teh razlogov, da naredimo zakon, če ga bomo seveda potem na koncu sprejeli, konkretnejši s tem dopolnilom, ki je sedaj predloženo. Tako da bom pač zdaj to dopolnilo sam podprl. Hvala lepa.</p>
            </sp>
            <sp xml:id="SDZ1-Redna-34-1995-09-19.sp57">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Besedo dajem gospodu Baškoviču.</p>
            </sp>
            <sp xml:id="SDZ1-Redna-34-1995-09-19.sp58">
               <speaker>MILAN BAŠKOVIČ:</speaker>
               <p>Hvala lepa. Jaz bi opozoril samo na  tehnični problem, ki se lahko pojavi, če ne bo čisto jasno, za kaj gre. Če delamo mi potem zakon za objavo,  moramo vedeti kaj sprejemamo. Tukaj imamo sedaj predlog, da se da nov drugi odstavek za prvim. Matični amandma, na katere se to sicer veže, ki ga je Kopač podpisal, kot tukaj piše predlagatelj, je imel potem še dodatek: drugi odstavek postane tretji odstavek. Sedaj smo drugi odstavek že sprejeli, v amandmaju je pa številka dve, v prejšnji "rundi" drugi, in to je to pooblastilo Vladi, da določi območje iz prvega odstavka. Če ta drugi odstavek nadomestimo z novim drugim odstavkom, odpade potem tisto pooblastilo. Ampak namen to ni. Je pa samo nerodno in bi bilo treba razumeti, da gre za drugi odstavek, ki ne nadomesti drugega, ampak dosedanji drugi postane tretji, tako da ta dodatek bi moral biti, da bi bila stvar jasna. Ali napisat, ali pa razumeti, da gre samo za to. Ne pa da ..... (ne dokonča stavka). Če pa je za drugim, je najbrž stvar potem jasnejša. "Paše" pa gotovo za prvim. No to je druga stvar. Samo, da ne bi izostalo. Hvala lepa.</p>
            </sp>
            <sp xml:id="SDZ1-Redna-34-1995-09-19.sp59">
               <speaker>PREDSEDNIK JOŽEF ŠKOLČ:</speaker>
               <p>Gospod Geržina popravlja, da bi bilo to za drugim in bi bil ta tehnični nesporazum odpravljen. K besedi se je javil gospod Peterle.</p>
            </sp>
            <sp xml:id="SDZ1-Redna-34-1995-09-19.sp60">
               <speaker>ALOJZ PETERLE:</speaker>
               <p>Spoštovani gospod predsednik, poslanke in poslanci. Mislim, da tukaj ne gre za to, katera linija bo zmagala v parlamentu, ampak kako bomo čimbolj pravični do prizadetih ljudi. In mislim, da ta amandma rešuje zadevo ravno po tej plati. Če bi bilo potrebno kakšno usklajevanje, si vzemimo pač pet minut časa za to, ampak mislim, da stališče, ki ga je sedaj dal poslanec Geržina, da naj bo to tam, kjer bo najbolj prav, rešuje zadevo.</p>
            </sp>
            <sp xml:id="SDZ1-Redna-34-1995-09-19.sp61">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Želi še kdo o tem amandmaju razpravljati? (Ne želi.) Dajem ta amandma poslanske skupine SKD k prvemu členu na glasovanje. Ugotovimo sklepčnost! ( 61 prisotnih.)</p>
               <p>Kdo je za? (41 poslancev.) Je kdo proti? (5 poslancev.)</p>
               <p>Ugotavljam, da je amandma sprejet.</p>
               <p>Na glasovanje dajem še predlog zakona v celoti. Oziroma sprašujem sekretariat, če vidi kakšen problem v konsistentnosti zakona? Ne vidi. Gospod Jančar bo obrazložil svoj glas.</p>
            </sp>
            <sp xml:id="SDZ1-Redna-34-1995-09-19.sp62">
               <speaker>JANEZ JANČAR:</speaker>
               <p>Hvala lepa. Lep pozdrav! Glasoval bom proti zakonu, zato ker se mi zdi, da je zelo krivičen. Gospod Peterle, vi ste govorili katera linija bo zmagala. Naj zmaga pravična. Mislim, da ni naš namen, da bomo vsem tistim, ki se jim je škoda zgodila, dali vsakem po pol litra vina, da bodo lažje gledali tisto škodo. Zato mislim, da bi bilo treba škode sanirati. Tiste, ki so bile, ta škoda se je zgodila spomladi, čez poletje se jih je še nekaj zgodilo, jeseni se jih bo še nekaj, še bo nekaj škod ob vsem tem, mi bomo pa danes samo vinogradnike oziroma vinske kleti reševali s tem zakonom.</p>
               <p>Mislim, da je to velika krivica, ki jo delamo. Hvala lepa.</p>
            </sp>
            <sp xml:id="SDZ1-Redna-34-1995-09-19.sp63">
               <speaker>PREDSEDNIK JOŽEF ŠKOLČ:</speaker>
               <p>Želi še kdo obrazložiti svoj glas? Gospod Madon. Prosil bi vas, da se ob obrazložitvi glasu opredelite do materije zakona.</p>
            </sp>
            <sp xml:id="SDZ1-Redna-34-1995-09-19.sp64">
               <speaker>ZORAN MADON:</speaker>
               <p>Spoštovani! Menim, da ne delamo krivice, ampak da ravnamo modro in še posebej gospodarno modro. Ne gre za to, da bomo pošteno in pravično to škodo med vsemi oškodovanci poravnali. Gre za to, da to kar lahko naredimo hitro in takoj, da preprečimo nadaljnjo škodo, ki bi lahko nastajala v kleteh in ki bi lahko nastajala znotraj verige pridelovalec - klet, se pravi pridelovalec - odkup in trg, da te stvar s tem zakonom pomagamo razrešiti in stabilizirati. Če tega zakona ne bi sprejeli, bodo v kleteh v veliki stiski, težko bodo oblikovali cene, težko bodo ponudili dovolj primerne cene za odkup grozdja, ne bodo se mogli pojaviti na trgu in ne bodo mogli odkupiti takšne količine grozdja kot bi lahko s primerno ceno. Vse druge oškodovance v letošnjih neurjih pa pričakujemo, da bomo reševali v drugem zakonu konec leta.</p>
               <p>Zato bom ta zakon podprl. Hvala lepa.</p>
            </sp>
            <sp xml:id="SDZ1-Redna-34-1995-09-19.sp65">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Želi še kdo obrazložiti svoj glas? (Ne želi.)</p>
               <p>Na glasovanje dajem predlog zakona v celoti. Ugotovimo sklepčnost! (59 prisotnih.)</p>
               <p>Kdo je za? (37 poslancev.) Je kdo proti? (11 poslancev.)</p>
               <p>Ugotavljam, da je zakon sprejet.</p>
               <p>V razpravo dajem še sklep, ki ga je predlagal odbor in se glasi: "Državni zbor Republike Slovenije nalaga Vladi Republike Slovenije, da v roku enega meseca predloži Državnemu zboru predlog zakona o sanaciji naravnih nesreč." Gospod Baškovič je povedal nekaj pripomb k temu sklepu. Sprašujem, če želi kdo o tem razpravljati, predvsem pa sprašujem Vlado, če se želi opredeliti do tega sklepa? (Ne želi.) Torej, prepuščam vam ta sklep v odločitev. Ugotovimo sklepčnost! (54 prisotnih.)</p>
               <p>Kdo je za? (45 poslancev.) Je kdo proti? (Nihče.)</p>
               <p>Ugotavljam, da je predlog sklepa sprejet. S tem je ta točka izčrpana.</p>
               <p>Prehajamo na <title>8. TOČKO DNEVNEGA REDA - PRVA OBRAVNAVA PREDLOGA ZAKONA O SPREMEMBAH IN DOPOLNITVAH ZAKONA O RADIO TELEVIZIJI SLOVENIJA</title>.</p>
               <p>Predlog zakona je v obravnavo zboru predložil poslanec gospod Ignac Polajnar, po hitrem postopku. Zbor je ob določanju dnevnega reda sklenil, da bo ta predlog zakona obravnaval v prvi obravnavi. Sprašujem gospoda Polajnarja, če želi besedo? Izvolite.</p>
            </sp>
            <sp xml:id="SDZ1-Redna-34-1995-09-19.sp66">
               <speaker>IGNAC POLAJNAR:</speaker>
               <p>Hvala lepa. Spoštovani gospod predsednik, spoštovane poslanke in poslanci, vabljeni! O zakonu o RTV Slovenija je bilo tudi potem, ko je bil sprejet, kar nekaj besed. Zlasti tudi zaradi tega, ker imamo sedaj sestavo Sveta, ki smo jo takrat sicer potrdili, ko smo zakon sprejemali. Ugotovili pa smo, da vendarle mnogi v Sloveniji s to sestavo niso bili zadovoljni ali tudi danes niso zadovoljni. Gre pa za vprašanja, ali so vse civilno-družbene skupine zastopane v Svetu RTV ali ne. Tudi drugače rečeno, ali so v Svetu RTV zastopane vse tiste institucije, ki naj pomagajo oblikovati nacionalni televizijski in radijski program. Opozarjam, sistem RTV je nacionalnega pomena, predvsem nacionalnega pomena, in zaradi tega je tudi sestava Sveta, taka kakršna je, po našem prepričanju pa pomanjkljiva. Pomanjkljiva zaradi tega, ker sicer pravi, da naj imajo v Svetu svojega predstavnika tudi verske skupnosti, ki so v Sloveniji. Mi pa smo prepričani, da moramo vendarle razločevati med verskimi skupnostmi ali, da moramo dati poseben poudarek katoliški cerkvi. Zakaj?</p>
               <p>Ne gre za vprašanje, koliko katoličanov je v Sloveniji. Tudi ne gre za vprašanje, kolikšno moč ima slovenska katoliška cerkev. Gre pa za drugo vprašanje, ki je za nas bistveno. Gre za vprašanje navzočnosti katoliške cerkve na celotnem območju Republike Slovenije. To mislim, da je eno bistvenih vprašanj. Katoliška cerkev je kot institucija in tudi, če jo gledamo kot ustanovo, ki ima ljudi, se pravi, vernike, je katoliška cerkev zastopana na celotnem ozemlju Republike Slovenije.</p>
               <p>Drugo vprašanje, ki je prav tako pomembno ali morda še bolj pa je, da je to institucija s svojo strukturo, podobno, kot so institucije, ki imajo svojega predstavnika v Svetu RTV. Mislim, da gre tu predvsem za institucionalno vprašanje. Zato se kot predlagatelj ne morem strinjati s tistimi, ki pravijo, da bi potem bila ena ali več verskih skupnosti v položaju, ki bi bil v nasprotju z ustavo, ko bi pač ena skupnost bila priviligirana. Tudi sedaj, ko imamo v Svetu RTV sicer predstavnika neke verske skupnosti, bi lahko rekli, da so druge verske skupnosti v depriviligiranem položaju. Ne spuščam se tu v razglabljanja, na kakšen način je bil ta predstavnik v Svet RTV delegiran in potem izvoljen, mene zanima to temeljno vprašanje. Ali lahko institucija, kot je katoliška cerkev, pove na mestu, ki se mu reče Svet RTV svoje mnenje o nacionalno pomembnih vprašanjih, ki zadevajo sistem RTV. Prepričan sem, da katoliška cerkev to možnost mora imeti.</p>
               <p>Moje prepričanje je, da s tem vsekakor ne bi bila v priviligiranem položaju. Njen privilegij je lahko samo toliko, kolikor je katoliška cerkev tista institucija, ki je imela pomembno vlogo v slovenskem narodu in navsezadnje tudi v slovenski kulturi. Za ti dve vprašanji tudi gre. Ne gre zdaj za to, da ji damo s tem neko veliko priznanje, gre preprosto za to, da je po našem prepričanju tudi s predstavnikom rimskokatoliške cerkve v svetu RTV omogočeno normalnejše ali boljše funkcioniranje sistema RTV oziroma Sveta RTV. Svet RTV je institucija oziroma sistem RTV je institucija. Cerkev je prav tako institucija in po našem prepričanju mora priti do dialoga med tema dvema institucijama, ker ima tudi katoliška cerkev marsikaj povedati kot institucija, ko gre za vprašanja, ki so pomembno povezana s sistemom RTV in zato je naše prepričanje, da je potrebno zakon dopolniti na ta način, da bo imel v svetu RTV svoj sedež tudi predstavnik rimskokatoliške cerkve. Obenem se pa strinjamo tudi z opozorili, ki so bila, da je potrebno število članov sveta RTV povečati za enega. Toliko za sedaj. Hvala.</p>
            </sp>
            <sp xml:id="SDZ1-Redna-34-1995-09-19.sp67">
               <speaker>PREDSEDNIK JOŽEF ŠKOLČ:</speaker>
               <p>Hvala. Predlog zakona je obravnaval Odbor za notranjo politiko in pravosodje kot matično delovno telo in prosim poročevalca, da predstavi mnenje odbora o predlogu zakona.</p>
            </sp>
            <sp xml:id="SDZ1-Redna-34-1995-09-19.sp68">
               <speaker>POLONCA DOBRAJC:</speaker>
               <p>Hvala za besedo. Spoštovani predsedujoči, poslanke in poslanci! Odbor Državnega zbora Republike Slovenije za notranjo politiko in pravosodje je na seji, dne 27.7.1995, obravnaval predlog zakona o spremembah in dopolnitvah zakona o RTV Slovenija - hitri postopek, ki ga je Državnemu zboru Republike Slovenije predložil v obravnavo poslanec Ignac Polajnar. Odbor je bil ob tem seznanjen z mnenjem Sekretariata za zakonodajo in pravne zadeve in mnenjem Vlade Republike Slovenije. Ob razpravi je prišlo do različnih mnenj in za razliko od predlagatelja je prevladalo stališče, da bi ob sprejetju tega zakona dejansko prišlo, glede na ustavno načelo o enakopravnosti verskih skupnosti, do priviligiranega položaja rimskokatoliške cerkve. Enako stališče pa je izhajalo tudi iz mnenja, ki ga je poslala Vlada Republike Slovenije. Zato je Odbor za notranjo politiko in pravosodje sprejel mnenje oziroma sklep, v katerem predlaga Državnemu zboru Republike Slovenije, da predloga zakona o spremembah in dopolnitvah zakona o RTV Slovenije - hitri postopek ne sprejme. Hvala.</p>
            </sp>
            <sp xml:id="SDZ1-Redna-34-1995-09-19.sp69">
               <speaker>PREDSEDNIK JOŽEF ŠKOLČ:</speaker>
               <p>Hvala. Ali želi besedo predstavnik Sekretariata za zakonodajo in pravne zadeve? (Ne.) Ali želi besedo predstavnik Vlade? (Ne.) Ali želijo besedo predstavniki poslanskih skupin? (Ne.) Besedo dajem poslankam in poslancem, če jo želijo. Gospod Šiftar.</p>
            </sp>
            <sp xml:id="SDZ1-Redna-34-1995-09-19.sp70">
               <speaker>DRAGO ŠIFTAR:</speaker>
               <p>Spoštovani kolegi! Problem je nastal zdaj spet s predstavnikom pri RTV, zaradi tega, ker je pač po tej proceduri, ki je bila, prišel noter ravno tako predstavnik krščanske cerkve, ampak protestant. Nič ne nasprotujem. Res je rimskokatoliška cerkev največja cerkev na področju Slovenije. Da bi imela rimskokatoliška cerkev svojega predstavnika. Nikakor pa ne morem se strinjati in sprejeti to, da bi druge cerkve imele enega predstavnika. Ljudje božji, tisti, ki ste to bolj študirali, veste nekaj. Da sta tu dve avtohtoni cerkvi na področju Slovenije in to sta rimskokatoliška cerkev in protestantska cerkev v Sloveniji. In če že spreminjamo, potem napravimo tako spremembo, da imata ti dve avtohtoni cerkvi  svojega predstavnika. Vse druge, ki niso avtohtone, pa, ne vem, po nekem drugem principu, ali imajo predstavnika ali ne.  Mislim, da je demokratično, da bi ga imele. Drugače pa nikakor, ker to, kar sedaj hočemo napraviti, hočemo spet na en način pripeljati med nas miselnost, da je Slovenija samo katoliška država, to pa niti slučajno ne drži. Še posebej se tega ne sliši, ker smo pač protestanti že zaradi svoje naravnanosti mogoče manj agresivni, manj fundamentalisti, pa naj mi bo oproščeno in bi nas na ta način radi izigrali. Protestantizem res številčno ne pomeni v Sloveniji, protestantska cerkev v Sloveniji ni tako velika, ampak dejstvo, da pa ima tako zgodovinsko težo, da tisti, ki kakorkoli se sprenevedate, na to ne morete pozabiti. Mimo tega ne morete. Zato še enkrat pravim. Podpiram to, da ima katoliška cerkev svojega stalnega predstavnika in absolutno s tem tudi kot edina avtohtona cerkev tudi protestantska cerkev, da ima svojega predstavnika. Za vse drugo se pa lahko dogovorimo.</p>
            </sp>
            <sp xml:id="SDZ1-Redna-34-1995-09-19.sp71">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Želi še kdo besedo? Gospod Polajnar.</p>
            </sp>
            <sp xml:id="SDZ1-Redna-34-1995-09-19.sp72">
               <speaker>IGNAC POLAJNAR:</speaker>
               <p>Hvala lepa. Nekoliko tudi kot replika na tole. Jaz se seveda s to mislijo tudi strinjam, da gre za dve avtohtoni cerkvi. Ampak druga stvar je, ki ni mogoče zanikati in je dejstvo. Sem govoril o tem. Sploh ne govorim o tem, koliko članov ima rimskokatoliška cerkev in koliko jih imajo Evangeličani. Ampak gre preprosto za razprostranjenost neke institucije v slovenskem prostoru. In rimskokatoliška cerkev seveda, ne bom rekel, da je v prednosti, preprosto je razprostranjena po celem ozemlju Republike Slovenije. In to je bilo za nas ključno, ko smo razmišljali, zakaj bi bilo potrebno imeti predstavnika rimskokatoliške cerkve. To je prva stvar. Drugo je pa seveda, da ta razprostranjenost po našem prepričanju zahteva, da je tam neposredni predstavnik te institucije zaradi tega, ker samo tam, v Svetu RTV, lahko na najbolj avtentičen ali, bomo rekli, na najbolj nesporen način uveljavlja ne samo svoje interese, ampak tudi opozarja na delovanje sistema, ki se mu pravi sistem radiotelevizija kot informacijski oziroma informativni sistem. In to seveda je za nas pomembno vprašanje. Tu ne gre za to, koliko moči bo imela neka institucija, ampak koliko možnosti bo imela,</p>
               <p>da lahko s svojimi pogledi čim hitreje doseže cilj. Hvala lepa.</p>
            </sp>
            <sp xml:id="SDZ1-Redna-34-1995-09-19.sp73">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Gospod Kopše oziroma repliko ima... Na koga? Torej ima gospod Kopše najprej repliko, potem gospod Šiftar.</p>
            </sp>
            <sp xml:id="SDZ1-Redna-34-1995-09-19.sp74">
               <speaker>JOŽEF KOPŠE:</speaker>
               <p>Gospod Polajnar, tudi v privatnem razgovoru smo že govorili o problemu TV  cerkva. Jaz podpiram mišljenje gospoda iz Prekmurja iz Socialdemokratske stranke, trenutno sem pozabil priimek.</p>
            </sp>
            <sp xml:id="SDZ1-Redna-34-1995-09-19.sp75">
               <speaker>PREDSEDNIK JOŽEF ŠKOLČ:</speaker>
               <p>Gospod Šiftar je to.</p>
            </sp>
            <sp xml:id="SDZ1-Redna-34-1995-09-19.sp76">
               <speaker>JOŽEF KOPŠE:</speaker>
               <p>Gospoda Šiftarja, ker ima popolnoma prav. Veste, v čem vidim nevarnost, če, recimo, druga avtohtona cerkev ne bo imela svojega predstavnika, če ga bo katera sploh imela v tem svetu je to, da omogoča usklajevanje politike RTV-ja, samo ena izmed teh cerkva, ki je že tako močnejša od druge in si ustvarja možnost za večjo pridobitev na nek način, posredno lahko ustvarja možnost več pristašev in več vernikov, če hočete in več članov. Hvala lepa. Zato podpiram gospoda Šifarja v njegovem izvajanju.</p>
            </sp>
            <sp xml:id="SDZ1-Redna-34-1995-09-19.sp77">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Gospod Šiftar. Dovolite samo, da povem, da 7. člen govori, da so verske skupnosti enakopravne in njihovo delovanje je svobodno in ne ločuje avtohtonih, neavtohtonih in kakršnihkoli drugih cerkva.</p>
            </sp>
            <sp xml:id="SDZ1-Redna-34-1995-09-19.sp78">
               <speaker>DRAGO ŠIFTAR:</speaker>
               <p>Replicirati mislim kolegu, vodji poslanske skupine Socialdemokratov, kar se tiče razprostranjenosti. Res, da je katoliška cerkev razprostranjena po celem terenu, kar pa absolutno ne pomeni, da protestantska ni. Da protestantska ni res na Primorskem, v tem delu ni, drugače pa imate cerkve, da vam ne bom našteval vse. Je pa tudi resnica, da je zaradi določenih zgodovinskih razmer, ki jih zdaj tu ne bi našteval, ker bi spet prišlo do sporov, najbolj skoncentrirana na področju severo-vzhodne Slovenije. Ima pa tu, najbližje našemu parlamentu je pa protestantska cerkev v Ljubljani, Mariboru itd. Se pravi, da je večina tega prostora pokrita. In rad bi samo še predsedniku Državnega zbora povedal to, prej, ko je operiral s 7. členom. Po tem členu pa tudi ni nobene realne podlage, da mora biti predstavnik verskih skupnosti v Svetu RTV-ja predstavnik največje verske skupnosti v Sloveniji. Pa še eno stvar bi rad vprašal. Ali je zdaj ta postopek hitri, ker takrat bom zahteval pavzo za vlogo tega amandma ali je pa to normalni postopek?</p>
            </sp>
            <sp xml:id="SDZ1-Redna-34-1995-09-19.sp79">
               <speaker>PREDSEDNIK JOŽEF ŠKOLČ:</speaker>
               <p>Prva obravnava je. Jaz se opravičujem, jaz sem samo povedal, kaj tam notri piše in iz tega bi težko zaključili, da jaz hočem priviligirati katerokoli cerkev. Želi še kdo razpravljati? Gospa Jadranka Šturm.</p>
            </sp>
            <sp xml:id="SDZ1-Redna-34-1995-09-19.sp80">
               <speaker>JADRANKA ŠTURM-KOCJAN:</speaker>
               <p>Hvala za besedo in vsem prav lep pozdrav. Ne bom podprla predlaganih sprememb zato, ker mislim, da se je ta Državni zbor nekoč že odločil, da bo sestava Sveta RTV bolj poudarila civilno družbo, kot pa politične subjekte in takrat nismo vključili cerkve kot posebne institucije v to sestavo. Tudi sama razumem cerkev kot enega izmed subjektov civilne družbe in ji tu ne bi dajala posebnega privilegija, da pa ga bo imela, je razvidno že do sedaj iz posebnih oddaj, tako radijskih, ki jih ima oziroma svojih frekvenc in kolikor vem, v kratkem pričakujemo tudi odprtje oziroma začetek oddajanja TV Ognjišča, ki bo tudi zadovoljilo potrebe te cerkve. Tako, da ne čutim potrebe, da širimo Svet RTV z dodatnim članom s tega področja, kar je pač po mojem mnenju v čisto enakopravnem položaju z vsemi drugimi subjekti civilne družbe. Po tej logiki potem lahko pričakujemo, da se bodo oglasili tudi drugi, ki imajo morda še več članov v svojih društvih in mislim, da potem bi pa stvar le predimenzionirali. Hvala.</p>
            </sp>
            <sp xml:id="SDZ1-Redna-34-1995-09-19.sp81">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Želi še kdo razpravljati? Gospod Polajnar, v bistvu ste pri replikah, ker k razpravi se ni nihče prijavil, razen dveh in od tukaj naprej je možno poslovati z replikami oziroma z omejitvami na 5 minut.</p>
            </sp>
            <sp xml:id="SDZ1-Redna-34-1995-09-19.sp82">
               <speaker>IGNAC POLAJNAR:</speaker>
               <p>Hvala lepa. Gospa Šturmova, cerkev ni društvo, je pa bila pomemben civilnodružbeni subjekt. Takrat, ko je bilo to nevarno biti ali ko je bilo to skoraj prepovedano biti, pa ne mislim samo na inštitucijo, mislim tudi na tiste, ki so v tej inštituciji. Ne gre tu za to, da bo zdaj nekdo privilegiran, gre preprosto za stvarnost, kakršna v Sloveniji je. In bi rekel še tole, ker je zdaj kolega iz Prekmurja govoril o tem, da imejmo potem dva člana, jaz se tudi s tem strinjam. Imejmo pa dva člana. Samo potem se bo treba dogovoriti, da bo ta stvar tudi tako urejena. Treba je pa še nekaj reči, ni vsaka civilno- družbena skupina, ne more biti, ali pa bom rekel tudi, res je da so po ustavi verske skupnosti enake, samo jaz mislim, da pa moramo stvar gledati tudi zgodovinsko in tukaj se pogovarjamo o nekem sistemu ali o neki inštitucionalni zgradbi. In mislim, da pa tu tudi so razlike. Hvala lepa.</p>
            </sp>
            <sp xml:id="SDZ1-Redna-34-1995-09-19.sp83">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. K repliki se je javil gospod Geržina.</p>
            </sp>
            <sp xml:id="SDZ1-Redna-34-1995-09-19.sp84">
               <speaker>MIROSLAV GERŽINA:</speaker>
               <p>Hvala lepa za besedo! No, jaz mislim da je pač cerkev, katoliška cerkev, kateri pripadam sam, interesna skupina. Lahko bi ji rekli tudi društvo. Interesna skupina, ki ima pravico, da ima svojega predstavnika tudi v Svetu RTV. In to nima nobene zveze s tem, če ta skupina odpre in omogoči, da ima posebno, to je privatno televizijsko postajo, ki je pa hudo različna, gospa Jadranka, od tega, kar je nacionalna televizija. In mislim, da je tako interesna skupina velika, tako velika kot smo cerkev, katoliška cerkev na Slovenskem, ne inštitucija, ima lahko predstavnika tudi v Svetu RTV. Hvala lepa.</p>
            </sp>
            <sp xml:id="SDZ1-Redna-34-1995-09-19.sp85">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. K repliki se je prijavil gospod Jančar.</p>
            </sp>
            <sp xml:id="SDZ1-Redna-34-1995-09-19.sp86">
               <speaker>JANEZ JANČAR:</speaker>
               <p>Hvala lepa. Spremembe zakona o Radioteleviziji Slovenija ne mislim podpreti, ne glede na vse obrazložitve, ki jih je gospod Polajnar dal, ker iz njegovega uvodnega nastopa veje tako, da bi rada cerkev postala kot SZDL. V vse pore tega življenja bi rada prišla. Mislim, da je članov Sveta RTV vendar že nekaj, ki so verni, kar ni nič nespornega. Oni tudi lahko skozi svoje prepričanje zastopajo interese rimskokatoliške cerkve. Če je to problem. Mislim, da delamo krivico in se strinjam z obrazložitvijo, ki jo je imel poslanec iz Prekmurja. Hvala lepa.</p>
            </sp>
            <sp xml:id="SDZ1-Redna-34-1995-09-19.sp87">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. K repliki se javlja gospa Jadranka Šturm.</p>
            </sp>
            <sp xml:id="SDZ1-Redna-34-1995-09-19.sp88">
               <speaker>JADRANKA ŠTURM-KOCJAN:</speaker>
               <p>Hvala lepa. Želela sem samo pojasniti, da cerkve ne štejem v isti rang kot ostala društva. To gotovo ni društvo. Omenila sem pač društva iz te sfere civilne družbe, kot primer, ki so morda še bolj množična kot pa je katera od verskih skupnosti. Ker govorimo o nacionalni televiziji, mislim, da morajo biti tu stvari dokaj izenačene. Zato sem to poudarila. Hvala.</p>
            </sp>
            <sp xml:id="SDZ1-Redna-34-1995-09-19.sp89">
               <speaker>PREDSEDNIK JOŽEF ŠKOLČ:</speaker>
               <p>Želi še kdo razpravljati? Če ne želi, dajem na glasovanje predlog sklepa, ki ga je pripravil matični odbor in se glasi: "Odbor za notranjo politiko in pravosodje predlaga Državnemu zboru Republike Slovenije, da predloga zakona o spremembah in dopolnitvah zakona o Radioteleviziji Slovenije ne sprejme."</p>
               <p>Gospod Partljič bo obrazložil svoj glas.</p>
            </sp>
            <sp xml:id="SDZ1-Redna-34-1995-09-19.sp90">
               <speaker>TONE PARTLJIČ:</speaker>
               <p>Podprl bom ta sklep odbora zato, ker se mi nekako zdi, kakorkoli bo sedaj slišati brutalno, rekel pa sem že, kako na nek način cenim ljudi, ki imajo vsak svoje mnenje, ker se nekako že čutim ogroženega od pritiska s te strani. Bodisi na televiziji okoli cerkvenih praznikov, ker je tega zdaj toliko kot na nobeni drugi televizijski ali radijski postaji, ker lahko sedaj to primerjam. Po drugi strani mogoče ne sodi sem, vendarle pa bi rad rekel, ko se odpirajo v Mariboru objekti, ki so bili zgrajeni s samoprispevkom ljudi, se več ne spusti zraven predstavnike oblasti, ne občin ne nikogar. Govore imajo praktično samo predstavniki cerkve, ki pridejo tja blagosloviti in izrabijo to blagoslavljanje. Na nek način moram reči, da sem priča temu, proti čemer bi se ves čas boril, da današnji čas naj ne bo samo negativ prejšnjega časa. To pomeni, da kar je bilo prej belo naj bo sedaj črno, kar smo prej počeli z neko stvarjo, ki je bila gotovo negativna in sem tudi, kolikor sem mogel vedno nastopal proti diskriminaciji cerkve, ker mislim, da je bila abotna, prav tako pa se mi sedaj zdi pa druga plat medalje na nek način ta agresivnost abotna in bom to z veseljem zavrnil.</p>
            </sp>
            <sp xml:id="SDZ1-Redna-34-1995-09-19.sp91">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Želi še kdo obrazložiti svoj glas? Gospod Geržina.</p>
            </sp>
            <sp xml:id="SDZ1-Redna-34-1995-09-19.sp92">
               <speaker>MIROSLAV GERŽINA:</speaker>
               <p>Hvala lepa za besedo. Sem proti takemu sklepu. Sklicujem se na tisto, kar je rekla v svoji repliki gospa Jadranka Šturm. Namreč, zaradi izenačitve položaja. Velika interesna skupnost katoliške cerkve, to so katoličani, ima pravico, da ima svojega predstavnika v Svetu RTV. To kar se nekaterim zdi, da je sedaj grozno dosti od vere in verskih oddaj, pač to je posledica tega, ker ni bilo nič. In če ni nič, če je pač ena oddaja je to že ogromno, posebno za nekatere, ki so organsko ali drugače naravnani proti temu. To nima nikakršne zveze s tem, ali bo predstavnik te interesne skupine v Svetu RTV ali ne. Hvala.</p>
            </sp>
            <sp xml:id="SDZ1-Redna-34-1995-09-19.sp93">
               <speaker>PREDSEDNIK JOŽEF ŠKOLČ:</speaker>
               <p>Hvala. Ali želi še kdo obrazložiti svoj glas? (Ne.) Ugotavljam prisotnost za glasovanje o sklepu odbora. Ugotovimo sklepčnost! (61 prisotnih.)</p>
               <p>Kdo je za? (45 poslancev.) Je kdo proti? (16 poslancev.)</p>
               <p>Ugotavljam, da je sklep sprejet.</p>
               <p>S tem je ta točka končana.</p>
               <p>Prehajamo na <title>11. TOČKO DNEVNEGA REDA - OBRAVNAVO PREDLOGA ZAKONA O SPREMEMBAH IN DOPOLNITVAH ZAKONA O AGENCIJI REPUBLIKE SLOVENIJE ZA PLAČILNI PROMET, NADZIRANJE IN INFORMIRANJE - HITRI POSTOPEK</title>, ki je v <title>TRETJI OBRAVNAVI</title>.</p>
               <p>Gospod Kopač želi podati proceduralni predlog.</p>
            </sp>
            <sp xml:id="SDZ1-Redna-34-1995-09-19.sp94">
               <speaker>JANEZ KOPAČ:</speaker>
               <p>Hvala za besedo. Ker smo dobili v zadnjih dneh še dva amandmaja Vlade, ki vsebinsko posegata v ta zakon in danes zjutraj ustno opozorilo Sekretariata za zakonodajo in pravne zadeve na manjšo nekonsistentnost v zakonu,  bi predlagal, da bi ta predlog zakona obravnavali nekoliko kasneje na tej seji Državnega zbora v tretji obravnavi, jaz pa bi v tem času sklical matični odbor, da bi se lahko do teh malenkosti opredelil. Menim, da bi bilo to korektno in upam, da bi lahko morda že v četrtek prejeli poročilo in s tem bi bili izpolnjeni tudi pogoji za nadaljevanje obravnave te točke dnevnega reda. Predlagam, da prestavimo obravnavo tudi te točke na nekoliko pozneje znotraj te seje. Hvala.</p>
            </sp>
            <sp xml:id="SDZ1-Redna-34-1995-09-19.sp95">
               <speaker>PREDSEDNIK JOŽEF ŠKOLČ:</speaker>
               <p>Torej je mogoče dati na glasovanje samo predlog, da o tej točki v tretji obravnavi zbor odloča, ko dobi dodatno poročilo odbora o amandmajih, do katerih se odbor še ni opredelil in dajem tak predlog na glasovanje. Ugotovimo sklepčnost! (54 prisotnih.)</p>
               <p>Kdo je za? (43 poslancev.) Je kdo proti? ( poslancev.)</p>
               <p>Ugotavljam, da je ta predlog sprejet.</p>
               <p>Prehajamo na <title>12. TOČKO DNEVNEGA REDA - OBRAVNAVO PREDLOGA ZAKONA O SPREMEMBAH IN DOPOLNITVAH ZAKONA O PRIVATIZACIJI PRAVNIH OSEB V LASTI SKLADA REPUBLIKE SLOVENIJE ZA RAZVOJ IN OBVEZNOSTIH AGENCIJE REPUBLIKE SLOVENIJE ZA PRESTRUKTURIRANJE IN PRIVATIZACIJO</title>.</p>
               <p>Predlog je dan v hitrem postopku. Zboru ga je predložila Vlada Republike Slovenije in prehajamo k prvi obravnavi. Sprašujem predstavnika Vlade, če želi besedo? Besedo dajem gospodu Ropu, državnemu sekretarju.</p>
            </sp>
            <sp xml:id="SDZ1-Redna-34-1995-09-19.sp96">
               <speaker>MAG. TONE ROP:</speaker>
               <p>Spoštovane poslanke, spoštovani poslanci! Predlog sprememb in dopolnitev zakona o privatizaciji pravnih oseb v lasti Sklada Republike Slovenije za razvoj in obveznosti Agencije Republike Slovenije za prestrukturiranje in privatizacijo dejansko omogoča celovito in popolno izvedbo vseh začetih revizijskih postopkov v slovenskih podjetjih. Zelo pomembno je, da bodo te spremembe zakona, ki jih po hitrem postopku vlaga Vlada v proceduro, omogočile dokončno in popolno izvedbo revizijskih postopkov v kapitalsko povezanih podjetjih v tujini in seveda tudi izvedbo revizijskih postopkov po 31.12.1992, kot sicer opozarja Agencija za plačilni promet, da je potrebno storiti. Skratka, gre za pomemben zakon, ki tokrat ne pomeni samo zaščite družbenega kapitala, ampak zaščito novih, bi rekel razpršenih lastnikov slovenskih podjetij.</p>
               <p>Zakon je zelo pomemben tudi za dokončno in pospešeno izvedbo privatizacije v Sloveniji. V zakonu so zelo natančno razgrajene pristojnosti Agencije za privatizacijo pri prevzemu pristojnosti pri izvedbi privatizacije v podjetjih, ki zamujajo roke za lastninjenje. Skratka, predlog tega zakona je zaokrožena celota, ki bi omogočala celovito izvedbo revizijskih in privatizacijskih postopkov v Sloveniji do konca letošnjega leta in v začetku naslednjega leta. Zato seveda predlagam, da zakon podprete. Tudi večina vseh amandmajev, ki je bila vložena v zvezi s tem zakonom, je konstruktivna in več ali manj Vlada vse predloge amandmajev tudi podpira oziroma predlaga pravno tehnične spremembe. Hvala.</p>
            </sp>
            <sp xml:id="SDZ1-Redna-34-1995-09-19.sp97">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Predlog zakona je obravnavala Komisija za spremljanje in nadzor lastninskega preoblikovanja družbene lastnine in prosim poročevalca, da predstavi mnenje komisije o predlogu zakona.</p>
            </sp>
            <sp xml:id="SDZ1-Redna-34-1995-09-19.sp98">
               <speaker>IZIDOR REJC:</speaker>
               <p>Spoštovani gospod predsednik, gospe in gospodje! Komisija za spremljanje in nadzor lastninskega preoblikovanja družbene lastnine je obravnavala predlog spremembe tega zakona in dopolnitve zakona o privatizaciji pravnih oseb, ki so prenesle svoj družbeni kapital na sklad in vse obveznosti agencije. Na dveh sejah je to delo opravila, in sicer na 49. seji 17.7., na kateri je seveda to obravnavala in ugotovila, da je potrebno tudi bolj precizno in natančno mnenje agencije, ki profesionalno dela na področju revizije in seveda tudi družbenega pravobranilca. Oba odziva sta bila v redu in na drugi seji, 27.7.1995, je tudi dala svoje mnenje na sprejete amandmaje, prve, druge in tretje. Ugotovili smo, da obstaja dokaj velika skladnost in tudi v tistem, kot smo napovedali oziroma je Vlada napovedala umik amandmaja k 5. členu, ki se nanaša  na šesti odstavek 27. člena in to vidimo, da je v svojem stališču in mnenju na amandmaje z današnjim datumom tudi opravila. Drugače pa smo tudi pripravili pregled amandmajev, iz katerega se bo jasno videlo, da komisija to podpira. S tem zakonom, z dopolnitvijo tega zakona se absolutno zagotovi revizija podjetij, ki so preneseni na sklad in seveda tudi eventualno zmanjševanje družbenega kapitala potem, ko so že prenesene, tako da ta možnost kompletne revizije seveda obstaja in menim, da je potrebno ta zakon po hitrem postopku sprejeti. Hvala lepa.</p>
            </sp>
            <sp xml:id="SDZ1-Redna-34-1995-09-19.sp99">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Sprašujem predstavnika Sekretariata za zakonodajo, če želi besedo? (Ne želi.) Sprašujem predstavnike poslanskih skupin, če želijo podati mnenje poslanskih skupin k predlaganemu zakonu? (Ne želijo.) Dajem besedo poslankam in poslancem. Kdo želi besedo? Gospa Metka Karner-Lukač.</p>
            </sp>
            <sp xml:id="SDZ1-Redna-34-1995-09-19.sp100">
               <speaker>METKA KARNER-LUKAČ:</speaker>
               <p>Spoštovane gospe, spoštovani gospodje! Dober dan, preden začnem z delom oziroma s svojo diskusijo. Nedvomno je predloženi zakon korekcija lastninskih procesov v tistem pozitivnem smislu, ali, bom rekla drugače, uvaja sankcije nad pravnimi osebami, katerih vodstva iz različnih razlogov niso imela motivacije ali pa niso bila iz drugih razlogov pripravljena, da avtonomno izvedejo privatizacijo.</p>
               <p>Mislim, da bo nedvomno ta zakon pospešil privatizacijo družbene lastnine. Žal pa je bil v svoji originalni izvedbi nekoliko pomanjkljiv, kajti uvaja samo sankcije nad pravno osebo, ne pa nad tistimi, ki so pravzaprav te pravne osebe pripeljali v takšno situacijo, kot se te pravne osebe nahajajo. Vsekakor je Komisija za nadzor nad lastninskim preoblikovanjem podjetij odpravila precej teh pomanjkljivosti in tudi sama Vlada je tem pomanjkljivostim sledila. Mislim, da tudi amandmaje, ki sem ju sama vložila, vložila sem dva amandmaja, je Vlada podprla oziroma jima  ne nasprotuje in mislim, da bo s tema  amandmajema še dodatno rešeno to vprašanje, ki je bilo v originalnem predlogu zakona odprto. Za kaj gre? Gre za to, da bi imeli pravico, da izpodbijajo pravna dejanja tudi družbeniki, sklad in že Agencija Republike Slovenije za privatizacijo, če se ugotovi, da je pred tem, ko je podjetje prišlo v last sklada, ali tudi potem, ko je bilo podjetje vpisano v sodni register, da imajo pravico ti lastniki oziroma tudi agencija spodbijati vsa ta pravna dejanja oziroma uveljavljati tudi odškodninsko odgovornost do tistih, ki so povzročili ta dejanja.</p>
               <p>Kot sem rekla, sem vložila dva amandmaja. Glede na to, da Vlada prvemu ne nasprotuje k 31. členu, k 34. členu pa Vlada ta amandma podpira in ker sem kasneje ugotovila, da sta ta amandmaja nekoliko nekonsistentna, bom popravila amandma k 6. členu, in sicer ga bom vložila tudi v pismeni obliki, zdajle ga bom pa prebrala, in sicer, tako da: "Agencija za privatizacijo je pred vpisom v sodni register dolžna s civilno tožbo zoper odgovorne osebe uveljavljati odškodninski zahtevek zaradi oškodovanja družbenega premoženja." To se pravi, pred vpisom v sodni register, potem, ko so pa podjetja vpisana v sodni register, je pa to stvar lastnikov, tako da amandma k 6. členu, ki zadeva 34. člen, ki ni obrazložen, bom tudi to nepravilnost odpravila in v drugi obravnavi tudi ta amandma k 6. členu obrazložila, tako da boste o tem lahko glasovali. Vlada drugi amandma podpira, prvemu pa ne nasprotuje. Je pa pomanjkljiv in mislim, da bodo to podprli v drugi obravnavi. Hvala.</p>
            </sp>
            <sp xml:id="SDZ1-Redna-34-1995-09-19.sp101">
               <speaker>PREDSEDNIK JOŽEF ŠKOLČ:</speaker>
               <p>Hvala. Ali želi še kdo razpravljati? (Ne.) Zaključujem splošno razpravo. Prehajamo k drugi obravnavi. Prosil bi vas, če vzamete v roke pregled amandmajev, še prej pa zboru predlagam, da skladno z zadnjo alineo 189. člena poslovnika razpravlja in glasuje o vseh tistih členih, katerim niso bili dani amandmaji skupaj. Na glasovanje bom dal najprej ta predlog. Ugotovimo sklepčnost! (37 prisotnih.) Ugotovimo sklepčnost! (53 prisotnih.)</p>
               <p>Kdo je za tak sklep, da o členih, h katerim  niso bili vloženi amandmaji, razpravljamo in glasujemo skupaj? (41 poslancev.) Je kdo proti? (1 poslanec.)</p>
               <p>Ugotavljam, da je ta sklep sprejet.</p>
               <p>Prehajamo k 1. členu, kjer imamo vložena dva amandmaja in člen dajem v razpravo. Delamo po pregledu amandmajev z dne 27.7.1995. Ali je potrebno amandmaje čitati?</p>
               <p>Prvi amandma sta vložila poslanca gospod Miloš Pavlica in gospod Miran Potrč, komisija amandma podpira.</p>
               <p>Drugi amandma je predlagala Vlada Republike Slovenije in komisija amandma podpira. Želi kdo o teh dveh amandmajih in 1. členu razpravljati? Gospod Pavlica.</p>
            </sp>
            <sp xml:id="SDZ1-Redna-34-1995-09-19.sp102">
               <speaker>MILOŠ PAVLICA:</speaker>
               <p>Hvala lepa. S kolegom Potrčem sva vložila amandma, da bi tudi lastninili tista podjetja, ki so ostanek stečajne mase prenesla potem po sklepu sodišča na sklad. Komisija je ta amandma podprla. Vidimo, da je tudi smiselno ta najin amandma podprla in vložila svojega, ki je pravno tehnično popolnejši. Tako da umikava ta amandma v korist vladnega amandmaja.</p>
            </sp>
            <sp xml:id="SDZ1-Redna-34-1995-09-19.sp103">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Želi še kdo razpravljati? Gospod Rop. Ostaja amandma pod številko 2 in člen.</p>
            </sp>
            <sp xml:id="SDZ1-Redna-34-1995-09-19.sp104">
               <speaker>MAG. TONE ROP:</speaker>
               <p>Samo toliko bi dopolnil. Prej je bilo rečeno, da sta dva amandmaja vložena in so trije. Zdaj pa je en  umaknjen in ta je vladni amandma, ki ni bil umaknjen. Umaknjen je bil amandma Pavlice in razlika je samo v tem, da se ne reče, kateri družbeni kapital je prenesen, ampak, kateri osnovni kapital je bil delno v celotni obliki dolgoročne finančne naložbe prenesen. Samo to je razlika, tako da to je v bistvu prvi amandma.</p>
            </sp>
            <sp xml:id="SDZ1-Redna-34-1995-09-19.sp105">
               <speaker>PREDSEDNIK JOŽEF ŠKOLČ:</speaker>
               <p>Dovolite, da izbrskamo še dva dodatna amandmaja Vlade, ki jih nimate v tem pregledu, imate jih pa na... Ta amandma na amandma gospoda Pavlice je brezpredmeten, če je ta amandma umaknjen. Jaz bi prosil, če se med seboj lahko zmenite, ker če je amandma umaknjen, potem ni mogoče tega amandmaja amandmirati.</p>
            </sp>
            <sp xml:id="SDZ1-Redna-34-1995-09-19.sp106">
               <speaker>MILOŠ PAVLICA:</speaker>
               <p>Se strinjam, gospod predsednik. Mislil sem, da je Vlada vložila samostojen amandma, sedaj vidim, da je Vlada vložila amandma na amandma, ki smo ga danes dobili. Se pravi, da podpiram vsebino amandmaja na naš amandma. S čimer je naš amandma postal brezpredmeten, če je amandma na amandma sprejet, ker spreminja vsebino.</p>
            </sp>
            <sp xml:id="SDZ1-Redna-34-1995-09-19.sp107">
               <speaker>PREDSEDNIK JOŽEF ŠKOLČ:</speaker>
               <p>V redu. Torej ostajamo. Gospod Pavlica ostaja pri svojem amandmaju. Najprej bomo glasovali o amandmaju Vlade na amandma gospoda Pavlice in gospoda Mirana Potrča. Torej glasujemo o amandmaju na amandma, ki po novem ni umaknjen. Drugače ni mogoče procedure izpeljati. Ugotovimo sklepčnost! (56 prisotnih.)</p>
               <p>Kdo je za? (41 poslancev.) Je kdo proti? (Nihče.)</p>
               <p>Ugotavljam, da je amandma na amandma sprejet.</p>
               <p>Dajem na glasovanje amandma gospoda Pavlice in gospoda Potrča. Ugotovimo sklepčnost! (51 prisotnih.)</p>
               <p>Kdo je za? (27 poslancev.) Je kdo proti? (14 poslancev.)</p>
               <p>Ugotavljam, da je amandma sprejet.</p>
               <p>Na glasovanje dajem še amandma, ki ga imate v pregledu pod številko 2 in ga je vložila Vlada Republike Slovenije. Ugotovimo sklepčnost! (55 prisotnih.)</p>
               <p>Kdo je za? (31 poslancev.) Je kdo proti? (Nihče.)</p>
               <p>Ugotavljam, da je tudi ta novi 1.A člen sprejet.</p>
               <p>Na glasovanje dajem 1. člen, tako kot smo ga spremenili z amandmaji na glasovanje. Ugotovimo sklepčnost! (46 prisotnih.)</p>
               <p>Kdo je za? (31 poslancev.) Je kdo proti? (Nihče.)</p>
               <p>Ugotavljam, da je 1. člen sprejet.</p>
               <p>Prehajamo k 5. členu. K 5. členu je bilo vloženo več amandmajev. Prvega je vložila Komisija za spremljanje in nadzor lastninskega preoblikovanja, drugega Vlada Republike Slovenije in ga komisija podpira, tretjega tudi Vlada Republike Slovenije in ga komisija podpira, četrtega Vlada Republike Slovenije in ga komisija podpira, petega Vlada Republike Slovenije in ga komisija ne podpira in vlaga svoj amandma. Dajem v razpravo amandmaje in 5. člen v celoti. Gospod Rop.</p>
            </sp>
            <sp xml:id="SDZ1-Redna-34-1995-09-19.sp108">
               <speaker>MAG. TONE ROP:</speaker>
               <p>Vlada podpira amandma komisije in umika svoj amandma, ki ga komisija ne podpira. Umikam amandma Vlade pod točko 2.5.</p>
            </sp>
            <sp xml:id="SDZ1-Redna-34-1995-09-19.sp109">
               <speaker>PREDSEDNIK JOŽEF ŠKOLČ:</speaker>
               <p>Amandma pod točko 2.5. je umaknjen. Torej z vsemi drugimi amandmaji se strinjata tako Vlada kot komisija. Želi še kdo razpravljati? (Ne želi.)</p>
               <p>Dajem najprej na glasovanje amandma pod številko ena k 5. členu. Ugotovimo sklepčnost! (52 prisotnih.)</p>
               <p>Kdo je za? (28 poslancev.) Je kdo proti? (3 poslanci.)</p>
               <p>Ugotavljam, da je amandma sprejet.</p>
               <p>Na glasovanje dajem amandma pod 2.1, ki ga predlaga Vlada Republike Slovenije in komisija podpira. Ugotovimo sklepčnost! (55 prisotnih.)</p>
               <p>Kdo je za? (36 poslancev.) Je kdo proti? (Nihče.)</p>
               <p>Ugotavljam, da je amandma sprejet.</p>
               <p>Na glasovanje dajem amandma, ki ga imate označenega kot 2.2 na strani 2. Ugotovimo sklepčnost! (49 prisotnih.)</p>
               <p>Kdo je za? (26 poslancev.) Je kdo proti? (1 poslanec.)</p>
               <p>Ugotavljam, da je amandma sprejet.</p>
               <p>Na glasovanje dajem amandma, ki ga imate na 3. strani označenega z 2.3. Ugotovimo sklepčnost! (49 prisotnih.)</p>
               <p>Kdo je za? (36 poslancev.) Je kdo proti? (Nihče.)</p>
               <p>Ugotavljam, da je amandma sprejet.</p>
               <p>Na glasovanje dajem amandma, ki ga imate označenega z 2.4 na 3. strani. Ugotovimo sklepčnost! (53 prisotnih.)</p>
               <p>Kdo je za? (26 poslancev.) Je kdo proti? (2 poslanca.)</p>
               <p>Ugotavljam, da je amandma sprejet.</p>
               <p>Na glasovanje dajem tako spremenjeni 5. člen. Ugotovimo sklepčnost! (51 prisotnih.)</p>
               <p>Kdo je za? (40 poslancev.) Je kdo proti? (Nihče.)</p>
               <p>Ugotavljam, da je 5. člen sprejet.</p>
               <p>K 6. členu je bilo vloženih šest amandmajev. Prvega, drugega, tretjega, četrtega, petega je vložila Vlada Republike Slovenije, komisija vse podpira. Šestega je vložila gospa Metka Karner-Lukač, komisija ga podpira in je popravljen. Ko bomo prišli do njega, bomo popravljen tekst tudi prebrali, če bo potrebno. Odpiram diskusijo o teh amandmajih in 6. členu. Gospod Tone Rop.</p>
            </sp>
            <sp xml:id="SDZ1-Redna-34-1995-09-19.sp110">
               <speaker>MAG. TONE ROP:</speaker>
               <p>V zvezi z amandmajem gospe Lukačeve, tako kot je amandma popravljen, Vlada podpira amandma.</p>
            </sp>
            <sp xml:id="SDZ1-Redna-34-1995-09-19.sp111">
               <speaker>PREDSEDNIK JOŽEF ŠKOLČ:</speaker>
               <p>Hvala. Ali želi še kdo besedo? (Ne.) Prehajamo h glasovanju. Najprej dajem na glasovanje amandma, ki ga imate na 3. strani, označenega 1.1. Ugotovimo sklepčnost! (48 prisotnih.)</p>
               <p>Kdo je za? (35 poslancev.) Je kdo proti? (Nihče.)</p>
               <p>Ugotavljam, da je amandma sprejet.</p>
               <p>Na glasovanje dajem amandma pod točko 1. 2. Ugotovimo sklepčnost! (46 prisotnih.)</p>
               <p>Kdo je za? (32 poslancev.) Je kdo proti? (2 poslanca.)</p>
               <p>Ugotavljam, da je amandma sprejet.</p>
               <p>Na glasovanje dajem amandma na 4. strani pod točko 1.3. Ugotovimo sklepčnost! (48 prisotnih.)</p>
               <p>Kdo je za? (38 poslancev.) Je kdo proti? (1 poslanec.)</p>
               <p>Ugotavljam, da je amandma sprejet.</p>
               <p>Na glasovanje dajem amandma pod točko 1.4 na 4. strani. Ugotovimo sklepčnost! (49 prisotnih.)</p>
               <p>Kdo je za? (39 poslancev.) Je kdo proti? (Nihče.)</p>
               <p>Ugotavljam, da je amandma sprejet.</p>
               <p>Na glasovanje dajem amandma pod 1.5 na isti strani. Ugotovimo sklepčnost! (42 prisotnih.) Ugotovimo sklepčnost! (51 prisotnih.)</p>
               <p>Kdo je za? (42 poslancev.) Je kdo proti? (1 poslanec.)</p>
               <p>Ugotavljam, da je amandma sprejet.</p>
               <p>Na glasovanje dajem amandma, ki ga je vložila Metka Karner-Lukač: in da si v primeru iz prejšnjega odstavka tega člena je agencija v imenu in za račun sklada pred vpisom v sodni register dolžna s civilno tožbo itd. Ostane v istem tekstu. Ugotovimo sklepčnost! (56 prisotnih.)</p>
               <p>Kdo je za? (42 poslancev.) Je kdo proti? (5 poslancev.)</p>
               <p>Ugotavljam, da je amandma sprejet.</p>
               <p>Na glasovanje dajem tako spremenjen člen v celoti. Ugotovimo sklepčnost! (53 prisotnih.)</p>
               <p>Kdo je za? (28 poslancev.) Je kdo proti? (4 poslanci.)</p>
               <p>Ugotavljam, da je člen sprejet.</p>
               <p>Prehajamo k 7. členu. Dva amandmaja imate v prej omenjenem pregledu.</p>
               <p>Tretjega je vložila Vlada in ste ga dobili danes na klop. Do teh dveh se je prejšnja komisija opredelila in oba podpira. Želi kdo besedo? Gospod Tone Rop.</p>
            </sp>
            <sp xml:id="SDZ1-Redna-34-1995-09-19.sp112">
               <speaker>MAG. TONE ROP:</speaker>
               <p>Če dovolite, bi samo na kratko, dodatni amandma, ki ga je vložila Vlada Republike Slovenije - je po našem mnenju zelo pomemben. S tem amandmajem se dokončno omogoča celovito revizijo. Ob obravnavi tega zakona je bila dan očitek, da se s tem zakonom omogoča opravljanje revizijskih postopkov samo do prenosa družbenega kapitala na Sklad Republike Slovenije za razvoj, od trenutka prenosa kapitala na Sklad za razvoj pa do takrat, ko se privatizacija izvede pa da je praznina. Ne glede na to, da je upravni odbor sprejel sklep, da se revizije opravijo tudi do takrat, smo zdaj eksplicitno zapisali v zakon, da se tudi od takrat, ko se kapital prenese na sklad do takrat, ko se izvede privatizacija, opravi revizija in da jo opravi Agencija za plačilni promet, tako da s tem tudi to praznino definitivno opravljamo. Hvala.</p>
            </sp>
            <sp xml:id="SDZ1-Redna-34-1995-09-19.sp113">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Želi še kdo besedo? Ne želi. Prehajamo h glasovanju. Najprej k amandmaju, ki ga imate na 5. strani pod 1.1. Ugotovimo sklepčnost! (49 prisotnih.)</p>
               <p>Kdo je za? (45 poslancev.) Je kdo proti? (Nihče.)</p>
               <p>Ugotavljam, da je amandma sprejet.</p>
               <p>Na glasovanje dajem amandma, ki ga imate pod 1.2 na isti strani. Ugotovimo sklepčnost! (47 prisotnih.)</p>
               <p>Kdo je za? (17 poslancev.) Je kdo proti? (1 poslanec.)</p>
               <p>Ugotavljam, da je amandma sprejet.</p>
               <p>Na glasovanje dajem amandma, ki ste ga dobili danes na klop, o katerem je govoril državni sekretar k istemu členu. Ugotovimo sklepčnost! (53 prisotnih.)</p>
               <p>Kdo je za? (35 poslancev.) Je kdo proti? (1 poslanec.)</p>
               <p>Ugotavljam, da je amandma sprejet.</p>
               <p>Na glasovanje dajem tako spremenjen 7. člen. Ugotovimo sklepčnost! (47 prisotnih.)</p>
               <p>Kdo je za? (26 poslancev.) Je kdo proti? (Nihče.)</p>
               <p>Ugotavljam, da je člen sprejet.</p>
               <p>Dovolite, da predlagam, da nadaljujemo sprejemanje tega zakona in za toliko kasneje podaljšamo odmor za kosilo, če se strinjate. Imamo še čisto malo. Torej, ni ugovarjanja, prehajamo k 8. členu. K 8. členu sta vložena dva amandmaja.</p>
               <p>Enega predlaga Vlada Republike Slovenije in ga komisija podpira in drugega predlaga komisija. Želi kdo besedo? Gospod Tone Rop.</p>
            </sp>
            <sp xml:id="SDZ1-Redna-34-1995-09-19.sp114">
               <speaker>MAG. TONE ROP:</speaker>
               <p>Samo toliko. Amandma, ki ga je pripravila komisija, Vlada podpira. To je naknadno sprejeto.</p>
            </sp>
            <sp xml:id="SDZ1-Redna-34-1995-09-19.sp115">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Želi še kdo besedo? (Ne želi.) Prehajamo h glasovanju o teh amandmajih.</p>
               <p>Najprej k amandmaju, ki spreminja člen in ga predlaga Vlada Republike Slovenije, imate ga pod točko 1. Ugotovimo sklepčnost! (48 prisotnih.)</p>
               <p>Kdo je za? (36 poslancev.) Je kdo proti? (Nihče.)</p>
               <p>Ugotavljam, da je člen spremenjen in ni potrebno glasovati.</p>
               <p>Dodaja se nov 8a. člen, to imate pod točko 2 na strani 5. Ugotovimo sklepčnost! (53 prisotnih.)</p>
               <p>Kdo je za? (27 poslancev.) Je kdo proti? (2 poslanca.)</p>
               <p>Ugotavljam, da je tudi ta amandma sprejet.</p>
               <p>Prehajamo k 9. členu, kjer imamo dva amandmaja. Prvi spreminja člen in drugi dodaja nov 9.a člen. Prvega predlaga Vlada Republike Slovenije, komisija ga podpira. Drugega predlaga poslanska skupina SND, v njenem imenu gospod Lap in komisija ne podpira. Želi o teh dveh amandmajih in členu kdo razpravljati? Gospod Tone Rop.</p>
            </sp>
            <sp xml:id="SDZ1-Redna-34-1995-09-19.sp116">
               <speaker>MAG. TONE ROP:</speaker>
               <p>Kar se tiče drugega amandmaja gospoda Lapa, tudi Vlada ne podpira tega amandmaja, ker preprosto ni logičen.</p>
            </sp>
            <sp xml:id="SDZ1-Redna-34-1995-09-19.sp117">
               <speaker>PREDSEDNIK JOŽEF ŠKOLČ:</speaker>
               <p>Torej tudi Vlada ne podpira. Želi še kdo besedo? (Ne želi.)</p>
               <p>Dajem najprej na glasovanje amandma Vlade, ki ga komisija podpira in spreminja člen. Ugotovimo sklepčnost! (51 prisotnih.)</p>
               <p>Kdo je za? (36 poslancev.) Je kdo proti? (Nihče.)</p>
               <p>Ugotavljam, da je člen spremenjen.</p>
               <p>Dajem na glasovanje še predlog poslanske skupine SND za nov, dodatni 9.a člen.  Ugotavljamo sklepčnost -43- to je premalo, ponovno ugotavljamo sklepčnost. Gospode iz skupine, ki ji pripadam, prosim, da zasedejo svoj prostor in s tem omogočijo sklepčnost. To velja seveda tudi za druge poslance.</p>
               <p>Ugotovimo sklepčnost! (58 prisotnih.)</p>
               <p>Kdo je za? (17 poslancev.) Je kdo proti? (35 poslancev.)</p>
               <p>Ugotavljam, da amandma ni sprejet.</p>
               <p>Prehajamo k amandmaju k 10. členu, ki člen črta. Predlagatelj je Vlada Republike Slovenije, komisija podpira. Želi o tem kdo razpravljati? (Ne želi.) Ugotavljam prisotnost za amandma k 10. členu. Ugotovimo sklepčnost! (49 prisotnih.)</p>
               <p>Kdo je za? (40 poslancev.) Je kdo proti? (2 poslanca.)</p>
               <p>Ugotavljam, da je ta člen črtan.</p>
               <p>Prehajamo k obravnavi preostalih členov, h katerim niso bili vloženi amandmaji. Sprašujem, ali kdo želi besedo? (Ne želi.)</p>
               <p>Dajem preostale člene na glasovanje. Ugotovimo sklepčnost! (50 prisotnih.) Kdo je za? (38 poslancev.) Je kdo proti? (1 poslanec.)</p>
               <p>Ugotavljam, da so tudi preostali členi sprejeti.</p>
               <p>Prehajamo k naslovu zakona in sprašujem, če želi kdo razpravljati o naslovu zakona? (Ne želi.)</p>
               <p>Ugotavljam prisotnost za glasovanje o naslovu zakona. Ugotovimo sklepčnost! (56 prisotnih.)</p>
               <p>Kdo je za? (44 poslancev.) Je kdo proti? (1 poslanec.)</p>
               <p>Ugotavljam, da je naslov sprejet.</p>
               <p>Prehajamo k tretji obravnavi. Izglasovali smo zakon po členih in naslov zakona. Sprejetih je bilo lepo število amandmajev in sprašujem oziroma pozivam gospo Metko Karner-Lukač, ki je napovedala, da bo vložila z desetimi podpisi ali s poslansko skupino amandma k 6. členu, če to lahko stori. Seveda lahko nadaljujemo, gospod Hvalica, če bo gospa Metka ...(Govorjenje iz klopi.)...</p>
               <p>Če še kdo želi vložiti amandma, bi prosil, da to ... Ni proceduralnih sedaj gospod Hvalica, ker smo se prej  soglasno strinjali s tem, da poskušamo dokončati ta zakon in da za toliko podaljšamo potem odmor. Papir, s katerim mahate, bo začel veljati takoj, ko se bo končala seja Državnega zbora. Sprašujem, kdo bo vložil amandma? Torej, gospod Anderlič.</p>
            </sp>
            <sp xml:id="SDZ1-Redna-34-1995-09-19.sp118">
               <speaker>TONE ANDERLIČ:</speaker>
               <p>Poslanska skupina Liberalne demokracije bo predvidoma vložila amandma, zato rabimo 15 minut in odločite, ali čakate ali pa nadaljujemo potem ob 14.00 uri.</p>
            </sp>
            <sp xml:id="SDZ1-Redna-34-1995-09-19.sp119">
               <speaker>PREDSEDNIK JOŽEF ŠKOLČ:</speaker>
               <p>Ne bomo čakali. Torej bo tudi gospa Karner-Lukač. Nadaljujemo ob 14.15 uri.</p>
               <p>Prosil bi, da amandmaje vložite že do 13.00 ure, zato da jih lahko razmnožimo in potem nadaljujemo s sejo.</p>
            </sp>
            <sp xml:id="SDZ1-Redna-34-1995-09-19.sp120">
               <speaker>BREDA PEČAN:</speaker>
               <p>Člane Komisije za lokalno samoupravo ponovno prosim, da zelo na hitro opravimo sejo, ker ste dobili zanjo vabilo - v 58 na Tomšičevi.</p>
            </sp>
            <stage type="time">(Seja je bila prekinjena ob 12.36 uri in se je nadaljevala ob 14.20 uri.)</stage>
            <sp xml:id="SDZ1-Redna-34-1995-09-19.sp121">
               <speaker>PODPREDSEDNIK DR. LEV KREFT:</speaker>
               <p>Spoštovane kolegice poslanke, spoštovani kolegi poslanci, gospe in gospodje! Nadaljujemo naše zasedanje na 34. seji Državnega zbora. Za popoldanski del seje ni novih opravičil. Ugotovimo sklepčnost! (60 prisotnih.) Državni zbor je sklepčen in lahko odloča. Na to sejo sem prav tako vabil predstavnike Vlade Republike Slovenije in jih lepo pozdravljam. Nadaljevali bomo delo pri 12. točki dnevnega reda, potem pa seveda po vrstnem redu dalje, kot je bilo najavljeno že zjutraj.</p>
               <p>Prehajam k <title>12. TOČKI DNEVNEGA REDA, kjer smo pri TRETJI OBRAVNAVI znotraj HITREGA POSTOPKA pri PREDLOGU ZAKONA O SPREMEMBAH IN DOPOLNITVAH ZAKONA O PRIVATIZACIJI PRAVNIH OSEB V LASTI SKLADA REPUBLIKE SLOVENIJE ZA RAZVOJ IN OBVEZNOSTIH AGENCIJE REPUBLIKE SLOVENIJE ZA PRESTRUKTURIRANJE IN PRIVATIZACIJO</title>.</p>
               <p>Vloženi so bili trije amandmaji v tretji obravnavi, in sicer amandma poslanske skupine  Liberalne demokracije Slovenije k 5. členu - kasneje bom prebral vse amandmaje - amandma Slovenske ljudske stranke, poslanske skupine, k 6. členu in k 6. členu prav tako amandma Liberalne demokracije Slovenije.</p>
               <p>Glede na to dajem najprej v razpravo amandma k 5. členu. Vložila ga je poslanska skupina Liberalne demokracije Slovenije, glasi pa se: za 30. členom se doda nov 30.a člen, ki se glasi: "Z dnem uveljavitve tega zakona se celotni družbeni kapital pravnih oseb, ki prirejajo posebne igre na srečo, prenese v upravljanje sklada. Lastninsko preoblikovanje pravnih oseb iz prejšnjega odstavka se opravi v skladu s posebnim zakonom. Če je pravna oseba iz prvega odstavka že organizirana v pravno organizacijski obliki kapitalske družbe in ima v osnovnem kapitalu družbe delež že olastninjenega kapitala, ima sklad pravico prevzeti zastopanje družbenega kapitala v skupščini družbe. Ne glede na nastop pravnih posledic iz prvega odstavka tega člena,se v navedenih pravnih osebah izvedejo postopki revizije v skladu z določbami zakona o začasni prepovedi lastninskega preoblikovanja pravnih oseb, ki prirejajo posebne igre na srečo - Uradni list Republike Slovenije, številka 35/94". Ta amandma dajem v razpravo. Kdo želi besedo? Glede na to, da nihče ne želi - gospod Rejc, izvolite.</p>
            </sp>
            <sp xml:id="SDZ1-Redna-34-1995-09-19.sp122">
               <speaker>IZIDOR REJC:</speaker>
               <p>Spoštovani gospod predsedujoči, gospe in gospodje! Prejeli smo amandma k prej obravnavanem predlogu zakona o spremembah in dopolnitvah zakona o lastninjenju pravnih oseb, prenesenih na sklad in tu je amandma, ki s posebno dikcijo določa tudi lastninjenje oziroma predhodno urejevanje, predlastninjenje - kot se temu reče - pravnih oseb, ki prirejajo posebne igre na srečo. Se pravi, igralnice.</p>
               <p>Ta zadeva mi je, absolutno rečeno, sporna iz preprostega razloga. Mi imamo tudi na dnevnem redu točko dnevnega reda o lastninjenju igralnic oziroma pravnih oseb, ki prirejajo posebne igre na srečo in naša komisija je tudi, predlog zakona, ki je ostal isti, kot je bil prej, rekli smo, da se najprej opravi skladno z zakonom o začasni prepovedi lastninskega preoblikovanja revizija in na osnovi te revizije naj Agencija za plačilni promet in informiranje, da poročilo, kakšno je stanje. To je druga stvar.</p>
               <p>Tretja stvar. V tretjem odstavku stoji določilo, ki seveda govori o tem, da je v primeru, če se je že družba olastninila, seveda tiste, ki seveda opravlja posebne igre na srečo, če se je že olastninila, potem tudi za družbeni kapital prevzame sklad pravico vloge v skupščini. To je spet prehitevanje, ker poglejte, s tem zakonom smo hoteli v bistvu preprečiti kakršnokoli dogajanje in seveda vsakršno dogajanje ne da bi se revizija ne dokopala od začetka do konca. Vemo tudi razloge, da je na zadnji seji komisije, ko smo obravnavali zakon o lastninjenju pravnih oseb, ki opravljajo posebne igre na srečo, da so povedali, da vse stvari potekajo v redu, da so vse igralnice nekako revidirane, razen v HIT-u te, povezane družbe. Tam pa, da je pripomba zato, da pač nimajo kaj početi, ker čim so povezane družbe, čim je kapital prenešen, je lastninjenje končano. Skratka, ta zadeva gotovo ne gre skupaj in  v pravnem smislu mi to pomeni prehitevanje in nimamo se kaj tu iti pravno ali pa skupščinsko delo v neki lastninjeni družbi, kjer je še družbeni kapital, če seveda še nismo ugotovili, ali je ta kapital, ki se je lastninil, se je lahko lastninil ali se ni lahko lastninil. Ker to je problem, pri pravnih osebah, ki opravljajo posebne igre na srečo, je potrebno ugotoviti, kateri kapital oziroma kaj je tisto, kar se sme in kar se eventualno bo lastninilo ali se ne bo lastninilo. Ne pa sedaj, da že v bistvu rečemo ni kaj, to je v redu in potem ta stavek o tem točno govori.</p>
               <p>Res, da tukaj govori, spet v četrtem odstavku ta amandma, da seveda revizija teče skladno s prejšnjim zakonom, vendar menim, da je potrebno oziroma, da nam da gospod Ciril Baškovič ustrezno pojasnilo. To je najmanj, kar lahko, da nam da osebno pojasnilo vis-ŕ-vis vseh teh treh zakonov (zakona o lastninjenju pravnih oseb, ki prirejajo posebne igre na srečo, potem zakon o prepovedi lastninskega preoblikovanja teh oseb in seveda možnost te poteze s tem zakonom). To mislim, da je prav, da nam pove, ker menim, da je tukaj nastala vrzel ali pa neka situacija, vskok nekega predloga, ki mu sam sedaj ne vidim mesta, ker ne vem, zakaj se po nekem principu borimo in si prizadevamo po nekem zaporedju, da v času dobimo točne podatke o reviziji, hkrati pa že planemo po teh pravnih osebah in seveda prehitimo prvi in drugi zakon; to mislim, da ne gre skupaj.</p>
               <p>Prosim gospoda, da podpredsednik pozove na moj predlog, kot predsednika komisije ali pa tudi kot poslanca tega Državnega zbora, da nam pojasni to skladnost, ali pa še ustrezen čas, če ga potrebuje, da seveda na osnovi tega tudi odgovori o umestnosti takega predloga za te spremembe dopolnitev tega zakona. Hvala.</p>
            </sp>
            <sp xml:id="SDZ1-Redna-34-1995-09-19.sp123">
               <speaker>PODPREDSEDNIK DR. LEV KREFT:</speaker>
               <p>Hvala lepa. Prosim, kdo še želi besedo? Da, izvolite. Gospod Ivo Hvalica ima besedo.</p>
            </sp>
            <sp xml:id="SDZ1-Redna-34-1995-09-19.sp124">
               <speaker>IVO HVALICA:</speaker>
               <p>Hvala lepa. Spoštovani! Govorimo o nečem, kar nimamo pred seboj. To je udarilo pravzaprav kot strela z jasnega. Predvsem se mi zdi to poskus prehitevanja leve opcije po desni strani. Najprej papirje na mizo, da vidimo, za kaj gre, natančno, precizno, do vejice, potem bomo o tem lahko razpravljali in glasovali. Hvala.</p>
            </sp>
            <sp xml:id="SDZ1-Redna-34-1995-09-19.sp125">
               <speaker>PODPREDSEDNIK DR. LEV KREFT:</speaker>
               <p>Hvala lepa. Torej gre za proceduralni predlog, da sprejmemo amandmaje v tretji obravnavi znotraj hitrega postopka v pisni obliki, preden preidemo k odločanju in dajem ta proceduralni predlog na glasovanje. Ugotovimo sklepčnost! (54 poslancev)</p>
               <p>Kdo je za? (39 poslancev) Je kdo proti? (5 poslancev.)  </p>
               <p>Ugotavljam, da smo sprejeli, da se vsi trije vloženi amandmaji v tretji obravnavi razmnožijo in dostavijo vsem poslancem in poslankam. Do takrat pa seveda prekinjam to točko dnevnega reda in prehajam zato k naslednji točki dnevnega reda.</p>
               <p>To pa je <title>21. TOČKA DNEVNEGA REDA - DRUGA OBRAVNAVA PREDLOGA ZAKONA O ORGANIZACIJI IN FINANCIRANJU VZGOJE IN IZOBRAŽEVANJA.</title>
               </p>
               <p>Predlog zakona je v obravnavo zboru predložila Vlada Republike Slovenije. Želi predstavnik Vlade besedo? Gospod minister Gaber, izvolite!</p>
            </sp>
            <sp xml:id="SDZ1-Redna-34-1995-09-19.sp126">
               <speaker>DR. SLAVKO GABER:</speaker>
               <p>Spoštovani gospod podpredsednik, gospe in gospodje! Pred nami je Predlog zakona o organizaciji in financiranju vzgoje in izobraževanja. Vlada ga je predložila za drugo obravnavo. Amandmaje, ki jih je kar lepo število, kaže razumeti v nekaj pomenih in sicer: precejšen del amandmajev je vložila Vlada sama, razlog je bil relativno preprost, morda tudi ne pretirano običajen, pa vendarle, mislim, da upravičen. Odločili smo se, da potem, ko smo dobili amandmaje poslank in poslancev, sami privzamemo večje število amandmajev z zelo preprosto željo, da bi zakon kolikor je le mogoče konsistentno izpeljal osnovno logiko, o kateri je bil govor ob prvi obravnavi. V Vladi verjamemo, da je Vlada pri pripravi tega zakona za drugo obravnavo upoštevala sklepe in stališča Državnega zbora. To nenazadnje verjame tudi odbor, ki je sklenil, da je to gradivo primerna podlaga za drugo obravnavo. Hvala.</p>
            </sp>
            <sp xml:id="SDZ1-Redna-34-1995-09-19.sp127">
               <speaker>PODPREDSEDNIK DR. LEV KREFT:</speaker>
               <p>Hvala lepa. Predlog zakona je obravnaval Odbor za kulturo, šolstvo in šport kot matično delovno telo. Besedo ima gospod Rudi Moge, kot predstavnik odbora, njegov predsednik, izvolite!</p>
            </sp>
            <sp xml:id="SDZ1-Redna-34-1995-09-19.sp128">
               <speaker>RUDI MOGE:</speaker>
               <p>Spoštovane poslanke in poslanci! Odbor je obravnaval na dveh ločenih sejah, ki sta trajali v skupnem znesku približno 14 ur, vse te amandmaje. Vloženih je bilo veliko število amandmajev in sedaj obravnavanih amandmajev je 179, od tega je odbor podprl približno 50 % amandmajev. Povedati je pač treba, da je veliko število amandmajev posledica tega, da smo v prvi obravnavi sprejeli šest sklepov in 51 stališč k predlogu zakona in je zaradi tega velika večina amandmajev redakcijske narave. O teh amandmajih ne bi govoril, pač pa bi zelo na kratko preletel amandmaje, ki bistveno posegajo v vsebino zakona.</p>
               <p>Prvi amandma, ki se bo vlekel skozi vso zakonodajo, se pravi tudi pri ostalih petih zakonih, je amandma za novi 2.c člen in ki opredeljuje status jezika v šolah. Odbor se je opredelil do tega, da je učni jezik v šolah slovenski jezik, na območjih, kjer živita italijanska oziroma madžarska narodna skupnost, pa v skladu z posebnim zakonom italijanski jezik oziroma dvojezično, slovenski in madžarski jezik. Odbor je pri svojih odločitvah tehtal tako, da je v amandmajih, ki so vloženi, ohranil obstoječe stanje in ni zmanjšal sedanjih pravic, ki jih imata manjšini v Sloveniji.</p>
               <p>Drugi sklop amandmajev se nanaša na programe vzgoje in izobraževanja in na strokovne svete. Prva stvar, ki govori o sestavi Strokovnega sveta je, če se spomnite, je v prvi obravnavi Strokovni svet imenovala Vlada. Potem je bilo stališče Državnega zbora, da naj predlagatelj za drugo obravnavo kot, tega, ki imenuje Strokovni svet, navede Državni zbor, kar je predlagatelj storil. Predlagatelj je potem na to stališče dal amandma, da naj bi le to imenovala Vlada, z obrazložitvijo, da je takšno ravnanje povsod v drugih strokovnih svetih, bodisi, da gre za zdravstvo, ali kakor naprej, in je potem to odbor sprejel. Po drugi strani, kar se tiče odbora, so važni tile amandmaji, ki mu dajejo dobo šest let, s tem, da je v prehodnih in končnih določbah amandma, ki pravi, da bi polovico članov zamenjali po obdobju treh let. Določili bi jih z žrebom, to pa zaradi tega, da ne bi vedno Vlada, ki bi ta odbor imenovala, sestavljala tak Strokovni svet po svojem okusu, ampak bi se polovica vedno v interregnumu zamenjala. Omeniti moram tudi tukaj to, da je štiri konkuretna ena po modulu tri, kar pomeni, da bomo po treh letnih obdobjih zopet prišli do tega, da lahko isti odbor ista Vlada imenuje. Pri imenovanju predstavnikov v Strokovni odbor je treba povedati, da smo vključili tudi v ta Strokovni svet predstavnika italijanske in madžarske narodne skupnosti. Prej je bil samo eden.</p>
               <p>Zavrnili smo pa predlog, o katerem bomo govorili na koncu. Morali ga bomo pa razčistiti že pri teh amandmajih, ki opredeljujejo, to je o vlogi prosvetne zbornice Republike Slovenije. Namreč, v novem 15. poglavju je poslanska skupina SDSS vključila novo prosvetno zbornico, in če mi sedaj  sprejmemo te amandmaje, ki opredeljujejo vlogo prosvetne zbornice že v predhodnih amandmajih, preden pridemo do 15. poglavja, to je do 103. člena, potem smo že prejudicirali naše odločitve in bi bilo po mojem dobro, da bi se najprej odločili o tem, ali inštitut prosvetne zbornice vključimo ali ne. V kolikor ga ne bi vključili v tem dodatnem poglavju, potem bi skupina amandmajev, ki bi se na to vezala, v predhodnih členih odpadla.</p>
               <p>Povedati je treba, da je bilo nekaj amandmajev na šolske uprave. Spomnite se, da je bila prva šolska uprava v Krškem, potem je bila šolska uprava premeščena v prvem branju v Brežice, zdaj je pa zopet amandma, da naj bi šla nazaj šolska uprava v Krško, kar je odbor zavrnil. Sta pa dva nova amandmaja za šolsko upravo v Velenju in v Kamniku, oba je odbor zavrnil, ker ministrstvo zatrjuje, da predlagana mreža sedaj zadostuje za solidno delovanje.</p>
               <p>Novost je tudi pri devetem poglavju, ki opredeljuje vrtce in šole. In sicer v 52. členu, ki določa imenovanje ravnatelja. Tukaj smo vključili naslednje reči. Prva stvar je, poleg drugih pogojev, izobrazba in 5 let dela v nazivu, da bi bil ravnatelj lahko, kdor ima naziv svetnik - petletni mandat, pet let svetovalec ali pa pet let mandat, v katerem ima naziv mentor. Moral bi potem dobiti, kdor bi hotel biti ravnatelj, poleg teh pogojev, soglasje ministra k imenovanju, potem smo pa dodali, da si mora pridobiti svet pri odločanju mnenje vzgojiteljskega učiteljskega ali pa pedagoškega zbora plus mnenje lokalne skupnosti. Vendar pa zaradi težav, ki smo jih imeli ob imenovanju pri lokalni skupnosti, smo dejali, da bi morala ta mnenja predlagatelju, to se pravi svetu šole, skupnosti ali pa učiteljski zbor dati v roku 20 dni, drugače svet lahko sklepa o imenovanju brez teh mnenj.</p>
               <p>Rad bi poudaril, da smo razširili pri poglavju o financiranju alinee, ki zagotavljajo, kaj bomo še iz  državnega proračuna zagotovili šolam. Če čisto na kratko poudarim je to osem aline. Prvič, financiranje izravnave občinskih stroškov za javne vrtce, izvedbo jutranjega varstva učencev prvega razreda, nadomestilo stroškov delavcem v skladu s kolektivno pogodbo, nabavo učil in učnih pripomočkov, opredeljenih pod drobni inventar, potrošni material za pripravo in izvedbe pouka, stroške obveznih ekskurzij, oskrbo otrok in mladoletnika s posebnimi potrebami, v skladu z odločbo o usmeritvi in sredstva za raziskovalno in inovativno dejavnost učencev, dijakov, vajencev in študentov višjih strokovnih šol.</p>
               <p>Podobno smo pri poglavju, torej 81. členu, ki govori o sredstvih lokalnih skupnosti, določili tudi nove stvari, in sicer bi ta sredstva lokalne skupnosti bremenila sredstva za plačilo stroškov za uporabo prostora in opreme za osnovne in glasbene šole in druge materialne stroške, razen materialnih stroškov za nabavo učil ter drobni inventar in splošni material za izvedbo pouka, ki smo ga premestili na breme države, občine bi pa še pokrivale nadomestila stroškov delavcem v skladu s kolektivno pogodbo samo glasbenim šolam.</p>
               <p>Potem smo omilili nekoliko pogoje za financiranje zasebnih šol, zasebnih glasbenih šol posebej. Tukaj bo pa ključna zadeva, ko se bomo opredeljevali, novo petnajsto poglavje. Novo petnajsto poglavje na novo opredeljuje nov pojem, ki ga ni bilo v prvi obravnavi, to je prosvetna zbornica Republike Slovenije. Odbor je najprej motilo to, da je v tem poglavju obvezna združitev direktorjev, ravnateljev ter strokovnih delavcev v prosvetno zbornico. Grobo pa potem členi, ki temu poglavju sledijo, posegajo tudi v ureditev, ki je bila sprejeta v prvi obravnavi in sicer, da bi ta zbornica potem sodelovala pri pripravi zakona, nacionalnega programa, planskih dokumentov, vzgojno-izobraževalnih programov, spremljala in obravnavala problematiko dela strokovnih delavcev, ravnateljev, direktorjev, dajala mnenje k imenovanju ravnateljev, dajala mnenja k potrebi po razpisu koncesije, zastopala poklicne in socialne interese svojih članov in sodelovala pri sklepanju kolektivnih pogodb. To pomeni, da bi ustanovili takšno zbornico s tem zakonom. To zbornico bi plačevala država. Za izvedbo tega, kar naj bi ta zbornica delala, bi bilo potrebno veliko ljudi in potem bi se pa ta zbornica, ki bi jo ustanovila država, pogajala z državo o sklenitvi kolektivne pogodbe, itd.</p>
               <p>Še to bi povedal, da je podoben problem že bil in glede na določbo Ustavnega sodišča, s katero je razsodilo, da je obvezno združevanje zbornice v nasprotju z ustavo, so vsa pooblastila, ki jih je imela zbornica v predlaganih rešitvah, v amandmaju vprašljiva in zato je Odbor Državnega zbora za kulturo, šolstvo in šport brez nasprotovanja to novo 15. poglavje in amandmaje, ki sledijo temu, zavrnil.</p>
               <p>Vem, da vas malo dolgočasim, ampak to so dileme tukaj - v 16. poglavju, ki govori o delovnem razmerju, smo določili, da je mentor lahko tisti, ki ima 5 let naziv mentor, svetovalec in svetnik. Bo pa še dilema o tem, kolikšna je delovna in učna obveznost učiteljev v slovenskih šolah. Členi od 119 do 121 opredeljujejo, da bi imeli učitelji slovenskega jezika na vseh ravneh - pomeni od osnovne šole do višjih šol - zmanjšano učno obveznost za eno uro, medtem ko bi imeli učitelji matematike in tujih jezikov v gimnazijah tudi zmanjšano učno obveznost za eno uro. Sindikati so v razpravi temu odločno nasprotovali. Ker je odbor o tem razpravljal na dveh sejah, se je na prvi seji, ki smo jo imeli, opredelil proti takšnim amandmajem zaradi tega tudi, ker pravijo sindikati, da bi bili potem nekateri predmeti ali da imajo preveč dela ali da bi bili več vredni in da je mogoče to stvar rešiti v kolektivni pogodbi.</p>
               <p>Spoštovane kolegice in kolegi, to so bile glavne dileme. Na odboru smo v več kot 14 urah temeljito pretresli ta zakon. Nikjer nismo bili v takšni dilemi, ko smo glasovali o amandmajih, da bi bil na robu, ali ga naj izglasujemo ali ne in zato predlagam, da če ne bi bilo kaj zelo važnega, da bi v glavnem sledili sklepom odbora. Če bomo isto obravnavo ponovili še na Državnem zboru, potem lahko ta zakon, kot sem prej povedal, s 179 amandmaji sprejemamo ves teden. Hvala.</p>
            </sp>
            <sp xml:id="SDZ1-Redna-34-1995-09-19.sp129">
               <speaker>PODPREDSEDNIK DR. LEV KREFT:</speaker>
               <p>Hvala. Ali želi besedo predstavnik Sekretariata za zakonodajo in pravne zadeve? (Ne.) Prehajamo torej na obravnavo in odločanje o posameznih členih predloga zakona. Prejeli ste pregled vloženih amandmajev z današnjim datumom, 19. septembra, kjer so vsebovani vsi amandmaji, razen enega, na katerega vas bom dodatno opozoril, to je amandma k 119. členu, ki ga je vložila poslanska skupina Socialdemokratske stranke Slovenije. Najprej pa dajem na glasovanje običajni sklep, da bomo o vseh tistih členih, na katere ni bil vložen noben amandma, razpravljali in glasovali skupaj. Ugotovimo sklepčnost! (52 prisotnih.)</p>
               <p>Kdo je za? (46 poslancev.) Je kdo proti? (1 poslanec.)</p>
               <p>Ugotavljam, da smo proceduralni sklep sprejeli.</p>
               <p>V obravnavo dajem 1. člen z amandmajem: v petem odstavku 1. člena se za besedilom "za izobraževanje odraslih" doda vejica in besedilo "za domove in učence". Predlagatelj je Vlada, matični odbor amandma podpira. Želi kdo besedo?</p>
               <p>Ugotavljam, da ne in dajem ta amandma na glasovanje. Ugotovimo sklepčnost! (55 prisotnih.)</p>
               <p>Kdo je za? (41 poslancev.) Je kdo proti? (Nihče.)</p>
               <p>Ugotavljam, da smo ta amandma sprejeli.</p>
               <p>Dajem na glasovanje 1. člen v celoti. Ugotovimo sklepčnost! (55 prisotnih.)</p>
               <p>Kdo je za? (45 poslancev.) Je kdo proti? (Nihče.)</p>
               <p>Ugotavljam, da smo 1. člen v celoti sprejeli.</p>
               <p>Dajem v obravnavo 2. člen z devetimi vloženimi amandmaji in sicer prvi: v drugi alinei 2. člena se besedilo "spoštovanje človekovih pravic" dopolni, tako da se glasi "spoštovanje otrokovih in človekovih pravic". Predlagatelj je Vlada, matični odbor podpira.</p>
               <p>Drugi: v drugi alinei 2. člena se pred besedico "ter" doda besedilo "razvijanje enakih možnosti obeh spolov". Predlagatelj je matični odbor, Vlada amandmaja ne podpira. Na dveh mestih različna opredelitev.</p>
               <p>Tretji: v 2. členu se druga alinea dopolni, tako da se v prvi vrstici za besedo "strpnost" doda besedilo "razvijanje zavesti o enakopravnosti spolov". Predlagatelj je skupina poslancev s prvopodpisano gospo Viko Potočnik, matični odbor podpira, Vlada ne podpira.</p>
               <p>Četrti: v tretji alinei 2. člena se besedilo "ohranjanje in razvijanje slovenskega jezika" nadomesti z "razvijanje jezikovnih zmožnosti in sposobnosti in ozaveščanje položaja slovenskega jezika kot jezika države Slovenije". Predlagatelj je matični odbor, Vlada podpira.</p>
               <p>Peti: vsebina četrte alinee 2. člena se razdeli na dve alinei, ki se glasita: - "Vzpodbujanje zavesti o integriteti posameznika. -  Razvijanje zavesti o državni pripadnosti in narodni identiteti in vedenja o zgodovini Slovenije in njeni kulturi". Predlagatelj je matični odbor, Vlada amandma podpira.</p>
               <p>Izključuje pa se z amandmajem pod točko 6, to je naslednji: v drugem členu se v četrti alinei črta beseda "integriteti" in nadomesti z besedo "avtonomiji". Predlagatelj je skupina poslancev, prvopodpisana gospa Vika Potočnik, matični odbor in Vlada tega amandmaja ne podpirata.</p>
               <p>Sedmi: za sedanjo sedmo alineo 2. člena se doda nova alinea, ki se glasi: "Zagotavljanje enakopravnosti sistemskega obravnavanja izobraževanja odraslih ter izobraževanje otrok in mladine". Predlagatelja sta poslanska skupina Združene liste socialnih demokratov in skupina poslancev, s prvopodpisanim gospodom doktor Petrom Tancigom. Matični odbor in Vlada tega ne podpirata.</p>
               <p>Amandma se izključuje z naslednjim amandmajem pod točko 8, ki se glasi: Za sedmo se doda nova osma alinea, ki se glasi: "Zagotavljanje enakopravnosti sistemskega izobraževanja odraslih ter izobraževanje otrok in mladine". Predlagatelj je poslanska skupina Demokratske stranke, matični odbor in Vlada ne podpirata.</p>
               <p>Deveti: doda se nova štirinajsta alinea, ki se glasi: "Omogočanje razvoja in doseganje čim višje ravni ustvarjalnosti čim večjemu deležu prebivalstva". Predlagatelj je gospod Tone Peršak v imenu poslanske skupine, matični odbor in Vlada ta amandma podpirata. Želi kdo besedo o 2. členu in o teh amandmajih? Ugotavljam, da ne in zato prehajamo h glasovanju.</p>
               <p>Na glasovanje dajem najprej amandma pod točko 1. Ugotovimo sklepčnost! (53 prisotnih.)</p>
               <p>Kdo je za? (42 poslancev.) Je kdo proti? (Nihče.)</p>
               <p>Ugotavljam, da smo ta amandma sprejeli.</p>
               <p>Dajem na glasovanje amandma pod točko 2. Ugotovimo sklepčnost! (55 prisotnih.)</p>
               <p>Kdo je za? (35 poslancev.) Je kdo proti? (5 poslancev.)</p>
               <p>Ugotavljam, da smo tudi ta amandma sprejeli.</p>
               <p>Dajem na glasovanje amandma pod točko 3. Ugotovimo sklepčnost! (49 prisotnih.)</p>
               <p>Kdo je za? (30 poslancev.) Je kdo proti? (10 poslancev.)</p>
               <p>Ugotavljam, da smo ta amandma sprejeli.</p>
               <p>Dajem na glasovanje amandma pod točko 4. Ugotovimo sklepčnost! (44 prisotnih.) Ponovno vas prosim, da ugotovimo sklepčnost. Glasujemo o amandmaju pod točko 4 na strani 2. Ugotovimo sklepčnost! (52 prisotnih.)</p>
               <p>Kdo je za? (41 poslancev.) Je kdo proti? (Nihče.)</p>
               <p>Ugotavljam, da smo amandma sprejeli.</p>
               <p>Na glasovanje dajem amandma pod točko 5. Ugotovimo sklepčnost! (54 prisotnih.)</p>
               <p>Kdo je za? (42 poslancev.) Je kdo proti? (Nihče.)</p>
               <p>Ugotavljam, da smo amandma sprejeli.</p>
               <p>Na glasovanje dajem amandma pod točko 6. Šest je sedaj brezpredmeten, ker smo tistega sprejeli.</p>
               <p>Na glasovanje dajem amandma pod točko 7. Ugotovimo sklepčnost! (55 prisotnih.)</p>
               <p>Kdo je za? (12 poslancev.) Je kdo proti? (36 poslancev.)</p>
               <p>Ugotavljam, da ta amandma ni sprejet.</p>
               <p>Zato dajem na glasovanje amandma pod točko 8. Ugotovimo sklepčnost! (54 prisotnih.)</p>
               <p>Kdo je za? (16 poslancev.) Je kdo proti? (29 poslancev.)</p>
               <p>Ugotavljam, da ta amandma ni sprejet.</p>
               <p>Dajem na glasovanje še amandma pod točko 9. Ugotovimo sklepčnost! (50 prisotnih.)</p>
               <p>Kdo je za? (48 poslancev.) Je kdo proti? (Nihče.)</p>
               <p>Ugotavljam, da smo ta amandma sprejeli.</p>
               <p>Dajem na glasovanje še 2. člen v celoti. Ugotovimo sklepčnost! (55 prisotnih.)</p>
               <p>Kdo je za? (45 poslancev.) Je kdo proti? (1 poslanec.)</p>
               <p>Ugotavljam, da smo ta člen sprejeli.</p>
               <p>Dajem v obravnavo tri amandmaje, ki predlagajo nov 2.a člen. Prvi - ga ne bom bral, ker je umaknjen, bil pa je vložen.</p>
               <p>Drugi je amandma na amandma matičnega odbora: drugi odstavek 2.a člena se spremeni, tako da se glasi: "Na narodno mešanih območjih, kjer živita italijanska oziroma madžarska narodna skupnost, se v skladu s posebnim zakonom vzgoja in izobraževanje izvajata v italijanskem jeziku oziroma dvojezično, slovenskem in madžarskem jeziku." Predlagatelj je poslanska skupina italijanske in madžarske narodne skupnosti, podpisan gospod Roberto Battelli. Matični odbor amandma podpira. Vlada amandmaja ne podpira.</p>
               <p>Ta amandma pa se nanaša na amandma pod točko tri: za drugim členom se doda nov 2.a člen, ki se glasi: "Učni jezik v vrtcih in šolah je slovenski, na območjih, kjer živita italijanska oziroma madžarska narodna skupnost, se vzgoja in izobraževanje izvajata v skladu s posebnim zakonom." Predlagatelj je matični odbor, Vlada temu amandmaju ne nasprotuje. Želi kdo razpravljati o teh amandmajih? Besedo ima gospa Jadranka Šturm, nato pa še gospod Roberto Battelli.</p>
            </sp>
            <sp xml:id="SDZ1-Redna-34-1995-09-19.sp130">
               <speaker>JADRANKA ŠTURM-KOCJAN:</speaker>
               <p>Hvala za besedo, gospod predsedujoči. Malo sem začudena nad tem, da je pod številko dve prvi umaknjen. Vlada ne podpira tega amandmaja na amandma, ker kolikor se spominjam, je bila diskusija ministra v prid temu amandmaju, vsaj zdi se mi tako. Tudi sama ga želim podpreti, ker je pravzaprav zelo pomemben za obe narodni skupnosti, saj s tem amandmajem na amandma dejansko nekako uzakonjamo stanje, ki sedaj že je. Tako da, če ga ne bi bilo, bi obveljala samo splošna dikcija, da je učni jezik slovenščina, kar pa za šolstvo narodnosti ne velja. Bom ga podprla in tudi druge pozivam, da ga podprete, ker sicer bomo lahko zelo zakomplicirali šolanje obeh narodnih skupnosti. Hvala lepa.</p>
            </sp>
            <sp xml:id="SDZ1-Redna-34-1995-09-19.sp131">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Roberto Battelli.</p>
            </sp>
            <sp xml:id="SDZ1-Redna-34-1995-09-19.sp132">
               <speaker>ROBERTO BATTELLI:</speaker>
               <p>Hvala lepa. Ni pravzaprav kaj dodati temu, kar je gospa Jadranka Šturm povedala. Ta amandma  odslikava stanje, imamo generalno normo, ki pove, da je učni jezik pač slovenski jezik in potem, seveda v skladu s posebnim zakonom, ker to ne more veljati za šole, ki so namenjene narodnim skupnostim, imamo opis take partikularne situacije, ki jo bo uredil posebni zakon. Sedaj veljavni je star 13 let in ga bo treba novelirati. Upam, da ga bomo  zagledali v čim krajšem času. Kakorkoli že, ponavljam, tu ne gre za nič drugega kot za odslikavo stanja in s tem za normiranje že dosežene ravni pravic obeh narodnih skupnostih. Hvala lepa.</p>
            </sp>
            <sp xml:id="SDZ1-Redna-34-1995-09-19.sp133">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospa Maria Pozsonec ima besedo, potem pa še gospod Zmago Jelinčič.</p>
            </sp>
            <sp xml:id="SDZ1-Redna-34-1995-09-19.sp134">
               <speaker>MARIA POZSONEC:</speaker>
               <p>Hvala lepa. Tudi jaz vam samo to želim povedati, da bi vas prosila, da podprete drugi amandma. To je garancija, da dvojezično šolstvo, šolstvo narodnosti in narodnost tudi lahko obstaja. Hvala lepa.</p>
            </sp>
            <sp xml:id="SDZ1-Redna-34-1995-09-19.sp135">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Zmago Jelinčič ima besedo, izvolite.</p>
            </sp>
            <sp xml:id="SDZ1-Redna-34-1995-09-19.sp136">
               <speaker>ZMAGO JELINČIČ:</speaker>
               <p>Hvala lepa. Tudi jaz pravim, prvega amandmaja pač ne bom podprl in tudi sodim, da ga ni smiselno podpirati, kar je povedala že tudi Vlada. Bom pa podprl drugi amandma, da se to uredi v posebnem zakonu. S tem, da bi se to urejalo ta trenutek, bi prišlo samo do komplikacij in do prejudiciranja stanja. Mislim, da mora biti zadeva urejena v posebnem zakonu. Zato še enkrat, bom proti prvemu in za drugega.</p>
            </sp>
            <sp xml:id="SDZ1-Redna-34-1995-09-19.sp137">
               <speaker>PODPREDSEDNIK DR. LEV KREFT:</speaker>
               <p>Gospod Ignac Polajnar ima besedo.</p>
            </sp>
            <sp xml:id="SDZ1-Redna-34-1995-09-19.sp138">
               <speaker>IGANC POLAJNAR:</speaker>
               <p>Hvala lepa. To, kar je kolegica Šturmova rekla, kolikor vem, ne drži popolnoma. Razumem, da Vlada tega ne podpira, ker smo ugotovili na odboru, da stvar ni tako čista. Zato razumem, da Vlada ta hip tega ne more podpreti.  Kolikor vem, je na odboru sicer res bilo izglasovano to dopolnilo na dopolnilo. Ampak tisti, ki smo prisluhnili Vladi, smo glasovali proti temu dopolnilu na dopolnilo. Gre pa seveda za vprašanje, ki ga je zlasti izpostavil Zoltan Jan, ali je mogoče v tem zakonu natančno opredeljevati ta položaj. In, rečeno je bilo, da je posebni zakon, ki to ureja  že zdaj. Strinjam se tudi z gospodom Battellijem, da bo treba ta zakon čimprej dodelati. Ne bi tu stvari prehiteval, pa ne zato, ker imam kaj proti narodni skupnosti, prvi ali drugi, ampak zato, ker mislim, da bomo vnesli samo zmedo. Na to opozarjam, ker smo se na odboru zelo veliko pogovarjali že julija in ponovno smo na isto vprašanje naleteli septembra, ko smo obravnavali dodatna dopolnila. Zoltan Jan mislim, da je zelo,  zelo opozarjal na te stvari, naj ne poeno</p>
               <p>stavljamo tam, kjer ni mogoče poenostavljati. Hvala lepa.</p>
            </sp>
            <sp xml:id="SDZ1-Redna-34-1995-09-19.sp139">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Gospa Maria Poszonec ima besedo, potem pa še gospod Roberto Battelli.</p>
            </sp>
            <sp xml:id="SDZ1-Redna-34-1995-09-19.sp140">
               <speaker>MARIA POSZONEC:</speaker>
               <p>Hvala lepa. Jaz bi samo to povedala, da so stvari zelo čiste in ta amandma samo odslikava sedanje stanje. Nič nam ne prinese niti toliko napredka, ker samo odslikava današnje stanje. Glede na to, da je dvojezično šolstvo in šolstvo narodnosti tudi del slovenskega šolstva, imamo v krovnem zakonu mi tudi svoje mesto in iz tega bo pa potem nastal zakon o posebnih pravicah na področju šolstva. Kar se pa tiče napotkov gospoda Jana. Mislim, da ni on niti ene ure preživel in ni poučeval v dvojezičnem razredu, tako da bi bila jaz, če drugo ne, bi bila skeptična o njegovi strokovnosti na tem področju. Drugače pa, veste, kako ste veseli, zdaj slišite za dvojezično šolstvo na Koroškem. No, upam da ne boste pozabili tega takrat, ko boste pri glasovanju.  </p>
            </sp>
            <sp xml:id="SDZ1-Redna-34-1995-09-19.sp141">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Gospod Roberto Battelli.</p>
            </sp>
            <sp xml:id="SDZ1-Redna-34-1995-09-19.sp142">
               <speaker>ROBERTO BATTELLI:</speaker>
               <p>Seveda ne želim na noben način polemizirati, vendar nisem slišal nobenega argumenta, ki bi podprl izbiro, da v členu, ki opredeljuje učni jezik v šolah v Sloveniji, ne bi imeli tudi opredelitve učnega jezika v šolah, ki so ustanovljene za potrebe pripadnikov narodnih skupnosti. Menim namreč ravno nasprotno, da ravno tako jasna opredelitev te materije pač onemogoča, da bi se stvari postavljale pod vprašaj in ne omogočajo nezadovoljstva in negotovosti. V kolikor bi pristali na sicer dobronamerno intenco prvega predloga matičnega delovnega telesa, bi pristali na to, da ob, ponavljam generalni klavzuli, ki pravi, da je učni jezik v šoli slovenski, bi pristali na to, da je za potrebe narodnih skupnosti učni jezik kakšen drug jezik, ki ni jezik narodnih skupnosti. In to je seveda v popolnem nasprotju s celotno, kako bi rekel, s celotnimi izkušnjami, ki  jih je moderna človeška družba razvila na področju razvoja in zaščite narodnih skupnosti.  </p>
               <p>Temeljna stvar, temeljna pravica in temeljna ustavna pravica narodnih skupnosti je ta, da imajo šolstvo v svojem jeziku. To je zapisano v ustavi in to je osnovni mehanizem zaščite manjšinskih skupnosti. V Prekmurju imamo stanje, ki ga imamo. Pač izbira je bila taka, stvari tečejo na določen način.</p>
               <p>Lahko da se pojavi kakšen problem in imamo vse mehanizme, tako znotraj funkcioniranja šolstva kot tudi druge zakonske mehanizme, da določene probleme, ki bi se pojavljali, tudi odpravimo. Ko gre za osnovni zakon o šolstvu, ki opredeljuje celotno materijo v državi, je nedopustno, če imamo člen o učnem jeziku, da ta ne predvideva teh partikularnih situacij obeh narodnih skupnosti. Zato vas prosim, da ta amandma podprete in s tem prispevate k temu, da bo o tej problematiki manj nejasnosti in manj negotovosti. Hvala lepa.</p>
            </sp>
            <sp xml:id="SDZ1-Redna-34-1995-09-19.sp143">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Žarko Pregelj, potem pa še gospod Ivo Hvalica.</p>
            </sp>
            <sp xml:id="SDZ1-Redna-34-1995-09-19.sp144">
               <speaker>ŽARKO PREGELJ:</speaker>
               <p>Spoštovani! Dovolite mi, da najprej čisto tehnično opozorim, da je dikcija tako v amandmaju na amandma matičnega odbora kot matičnem odboru v resnici napačna. Če izhajamo iz amandmaja matičnega odbora, je jasno, da je osnovna misel tega člena, da je učni jezik v vrtcih in šolah slovenski. Potem pove, da na območjih, kjer živita italijanska oziroma madžarska narodna skupnost, se vzgoja in izobraževanje izvajata v skladu s posebnim zakonom. To samo po sebi ni nič narobe, toda nič ne pove, da se to področje, da se narodno mešana območja uredijo s posebnim zakonom in da se ta ureditev nanaša pač na uporabo obeh jezikov, se pravi državnega in manjšinskega. Dikcija drugega odstavka ni tako hudo narobe. Narobe je pa amandma. Namreč amandma na amandma matičnega odbora spreminja zgolj drugi odstavek in ga je razumeti kot izjemo. Glasi se takole: "Na narodno mešanih območjih, kjer živita italijanska oziroma madžarska narodna skupnost, se v skladu s posebnim zakonom vzgoja in izobraževanja izvajata v italijanskem jeziku, oziroma dvojezično v slovenskem in madžarskem jeziku." To pomeni, da se celotno območje, se pravi vzgoja na celotnem območju izvzame in opravi, očitno se potem lahko razume, da v italijanskem jeziku, oziroma dvojezično v slovenskem in madžarskem. Nikakor pa ne v samo v slovenskem. Tehnično je amandma narobe napisan in ga je treba popraviti. Jasno je, da ste predlagatelji mislili, da to velja za italijansko oziroma madžarsko skupnost. Je potrebno dikcijsko amandma popraviti. Kajti tak kot bi bil, je ustavno sporen.  Ni ga  moč sprejeti.</p>
               <p>Predlagam, če dovolite, da se kljub vsemu sprejme širša dikcija osnovnega amandmaja, ki ga predlaga matični odbor. To  predvsem zato, ker kljub vsemu, ne glede na sedanje razmere in navade, v zadnjem času se sliši zelo različna razmišljanja o tem problemu in menim, da je jezik, v katerem naj se otrok  izobražuje, v bistvu odločitev staršev in otrok. In, da je treba zakon tako zastaviti, da dopušča določeno svobodo. Na primer, na obali, kjer je mešano področje, je prosta izbira predvsem staršev ker ti otroci se tukaj, vsaj v mlajših letih težko odločajo. Pač je izbira staršev v katero šolo bodo otroka vpisali. Jasno je pogoj, če ga želijo vpisati v določeno šolo, znanje jezika, kot zahtevajo  komisije, ki otroka sprejmejo v šolo. Toda na področju, kjer živi madžarska skupnost, je nekoliko drugače in zaradi tega se tam pojavljajo določene dileme. Ne želim se opredeljevati, ker tega področja ne poznam, bi pa rad opozoril, da zakonsko mora biti to urejeno na primeren način. Opozoril bi, da se v zadnjih letih na Obali izvaja tudi eksperiment v okviru integriranega pouka, ko v prvih razredih, mislim, da v prvih tretjih razredih osnovne šole učita hkrati oziroma  drug za drugim dva učitelja, eden v slovenskem jeziku, drugi v italijanskem in je ta eksperiment pokazal vrsto zanimivih rezultatov in bi bilo škoda izpustiti ga iz tega posebnega zakona. Zato menim, da je kljub vsemu v tem trenutku pravilneje, da sprejmemo nekoliko bolj ohlapno dikcijo, ki jo predlaga matični odbor in da se ta problem uredi v posebnem zakonu. Hvala lepa.</p>
            </sp>
            <sp xml:id="SDZ1-Redna-34-1995-09-19.sp145">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Ivo Hvalica. Hvala lepa. Repliko ima gospod Roberto Battelli.</p>
            </sp>
            <sp xml:id="SDZ1-Redna-34-1995-09-19.sp146">
               <speaker>ROBERTO BATTELLI:</speaker>
               <p>Hvala lepa. Mislim, da je precej iz trte izvita interpretacija, po kateri naj bi se nek poseben zakon ukvarjal s čim drugim, kot pa s šolstvom narodnih skupnosti in mislim, da je pripomba, po sami logiki stvari, po zdravem razumu in po vseh drugih pravnih in ostalih interpretacijah pač odvečna. Kar zadeva svobodo staršev, da vpisujejo otroke v šole, ki jih želijo, jim seveda ta pravica ostaja in ni na noben način okrnjena s sprejetjem tega amandmaja. Tako da menim, da - ponavljam - da če bomo prelagali rešitev tega problema, bomo ustvarili mnogo več problemov, kolikor bi jih sicer rešili, če sprejmemo ta amandma. To pa, da se izvajajo eksperimenti tu, na tem področju, kot na drugih, je to tudi seveda popolnoma nesporna stvar, ampak to seveda ne pomeni, da bo ta zbor, ki je zavezan tej ustavi itn., tako lahkomiselno odpravil pravico narodni skupnosti do vzgoje in izobraževanja v svojem jeziku, in za to gre pri tem amandmaju. Hvala.</p>
            </sp>
            <sp xml:id="SDZ1-Redna-34-1995-09-19.sp147">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Tone Peršak ima besedo, potem pa še gospod... Ali imate repliko, gospod Žarko Pregelj? Oba imata repliko, gospod Tone Peršak, potem pa še gospod Žarko Pregelj.</p>
            </sp>
            <sp xml:id="SDZ1-Redna-34-1995-09-19.sp148">
               <speaker>ANTON PERŠAK:</speaker>
               <p>Rad bi povedal nekaj. Ne glede na to, kako se kdo opredeljuje, gospod Pregelj ima prav. Dikcija amandmaja je napačna. Amandma govori, da se na narodno mešanem območju, kjer živijo Italijani, poučuje samo v italijanščini, ne v nekaterih šolah v italijanščini, v nekaterih... Vem, ampak dikcija, gospod Battelli. Poglejte. Dikcijo amandmaja je potrebno spremeniti. Dikcija tega amandmaja pravi, da se v skladu s posebnim zakonom poučuje samo v italijanščini. To pa ni res. Poučuje se tudi v slovenščini na nekaterih šolah. Potrebno je povedati, da se tudi, če bi hoteli dati ta amandma, je potrebno razširiti dikcijo, da se v skladu s posebnim zakonom na šolah, ki so namenjene pripadnikom, recimo, italijanske narodnosti, poučuje v italijanščini, na drugih pa v slovenščini ali nekaj takega. Ta dikcija govori eksplicitno, da so na tem območju šole samo v italijanščini.</p>
            </sp>
            <sp xml:id="SDZ1-Redna-34-1995-09-19.sp149">
               <speaker>PODPREDSEDNIK DR. LEV KREFT:</speaker>
               <p>Gospod Žarko Pregelj ima prav tako repliko, potem pa še gospod Roberto Battelli.</p>
            </sp>
            <sp xml:id="SDZ1-Redna-34-1995-09-19.sp150">
               <speaker>ŽARKO PREGELJ:</speaker>
               <p>Spoštovani! Če bi bil amandma na amandma matičnega odbora, ki ga predlaga poslanska skupina italijanske in madžarske narodne skupnosti dikcijsko pravilen, bi se moral glasiti takole: "Na narodno mešanih območjih, kjer živita italijanska oziroma madžarska narodna skupnost, se v skladu s posebnim zakonom vzgoje in izobraževanja izvajata v italijanskem ali v slovenskem jeziku oziroma dvojezično v slovenskem in madžarskem jeziku." Potem bi bilo razumeti tako, kot ste vi v bistvu želeli. Gre za čisto tehnično napako. Razumem, da je to tehnična napaka, ampak je potrebno popraviti. Če sprejmemo tak amandma, potem bomo ustvarili v bistvu ustavni prekršek.</p>
               <p>Kar se tiče dileme, kdaj to urediti, mislim, da je potrebno to urediti in se strinjam s tem. Za mene je ta, kot sem že prej poudaril, ta poskus v okviru integriranega pouka   zanimiv in ga tudi sprejemam, kajti na narodnostno mešanih področjih je prav, da vsi, ki tam živijo, znajo in govorijo oba jezika. Mislim, da je to za sožitje nujno in enakopravnost predvsem obeh narodov na takšnih področjih nuja. Prav dobro poznamo območja, ki so narodno mešana in prebivalci teh območij ne govorijo enakovredno obeh jezikov, tam nastopajo konflikti. Tako lahko pogledamo že čez mejo, kjer živijo naše manjšine, da ne govorim o raznih balkanskih primerih in podobno ali pa tudi mogoče kam drugam.</p>
               <p>Menim, da je prav, da prebivalci, ki živijo na mešanih področjih, govorijo enakovredno, čim boljše oba jezika. Vemo, da nikoli ni možno govoriti idealno obeh jezikov. Celo najboljše poznavalce tega ali drugega jezika je moč prepoznati, kajti običajno človek razmišlja v materinem jeziku. Določene finese se pač potem čutijo tudi pri tistih, ki so zelo dobri poznavalci. Mogoče samo najboljši lingvisti res ne naredijo napake, ker verjetno so se pač tako izšolali, da kadar govorijo italijansko, razmišljajo tudi po italijansko in kadar govorijo slovensko, razmišljajo po slovensko. Tukaj mislim predvsem na sintakso, nadgradnja stavkov in tako naprej.</p>
               <p>Zato predlagam, da se vsaj ta popravek naredi v amandmaju na amandma. Dejansko je to res odsev sedanjega stanja. Nič pa ne zgrešimo, če sprejmemo osnovni tekst, ki ga sedaj predlaga matični odbor. Jasno je, tukaj ne vidim nobene želje po kakršnem koli spreminjanju. Pač želim predlagati, da se dobra izkušnja iz poskusnih izobraževanj v okviru integriranega pouka, se pravi dvojezično izobraževanje, uporabi mogoče tudi kot recept kasneje, kajti ravno zaradi teh razlik glede uporabe materinega jezika, mislim, da je prav, da tudi v dvojezični šoli učita dva učitelja. Je pač nekoliko večji strošek za državo, ampak je taka korist, da minimalni strošek odtehta in zadovoljstvo vseh prebivalcev pri tem je veliko večje. Hvala.</p>
            </sp>
            <sp xml:id="SDZ1-Redna-34-1995-09-19.sp151">
               <speaker>PODPREDSEDNIK DR. LEV KREFT:</speaker>
               <p>Hvala. Besedo ima gospod Battelli. Javil pa se je še gospod Moge. Izvolite.</p>
            </sp>
            <sp xml:id="SDZ1-Redna-34-1995-09-19.sp152">
               <speaker>ROBERTO BATTELLI:</speaker>
               <p>Hvala. Strinjam se z ugotovitvijo, da je fundamentalno za sožitje poznavanje jezika drugega itd. To je temelj sožitja, sposobnost razumevanja in sporazumevanja, ampak to, kot prvo, že teče v praksi, kot drugo, je opredeljeno v sedanji zakonodaji in če ste dobro pogledali zakone, je ta problem rešen in opredeljen v predlogih zakonodaje, ki jih imamo zdaj v razpravi. Je obveza pripadnikov narodnih skupnosti, ki obiskujejo šole - dajem primer  mojega okolja - z italijanskim učnim jezikom, da se učijo slovenščine in to, učijo se slovenščino na mnogo višji ravni kot se v osnovnih šolah na primer ti, ki obiskujejo šole v slovenskem učnem jeziku, kot se ti učijo italijanščine. Moj sin hodi v 8. razred, uporablja berilo za slovenski jezik 8. razreda, ki se uporablja v slovenskih šolah. Do lanskega leta so imeli 4 ure italijanskega jezika in 4 ure slovenskega jezika na isti ravni, kot poteka to v 7. razredu. V 8. razredu imajo 4 ure italijanskega jezika in 3 ure slovenskega, ampak to je bilo nujno tako narediti, ker drugače bi ostali brez določenega števila ur iz predmetov, kot so kemija itd. V šolah s slovenskim učnim jezikom uporabljajo v 8. razredu berilo 4. razreda osnovne šole z italijanskim učnim jezikom. Ne vem, kakšna skrb bi lahko popadla koga zato, da bi se dogajalo raznarodovanje Slovencev na narodnostno mešanih območjih. Menim, da če ne bo sprejet ta amandma, bomo prišli v zelo nevarne vode, tiste vode, ki bodo lahko pripeljale do situacije, ko bo dvojezično šolstvo samo za pripadnike narodnih skupnosti na narodnostno mešanih območjih. To pomeni getizacijo na kvadrat. Hvala lepa.</p>
            </sp>
            <sp xml:id="SDZ1-Redna-34-1995-09-19.sp153">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Rudi Moge.</p>
            </sp>
            <sp xml:id="SDZ1-Redna-34-1995-09-19.sp154">
               <speaker>RUDI MOGE:</speaker>
               <p>Spoštovani, hvala lepa za besedo. Poslanke in poslanci! Že v uvodu sem povedal, da bo jezik trd oreh. Povedati moram zdaj, da je to druga obravnava in da bomo na problem jezika naleteli pri vsakem izmed zakonov, bodisi vrtce, osnovne šole, poklicne, izobraževalne, gimnazije, strokovno izobraževanje in izobraževanje odraslih. In bo potem morala Vlada nekaj storiti in uskladiti, da bo to imelo rep in glavo. Ta dilema, ki jo je gospod Pregelj na kratko omenil, je bila tudi že na odboru, ampak zakon je treba tako čitati: 1. člen govori, da je učni jezik v šoli slovenski, to se samo po sebi razume. Če je pa bil drug odstavek, to je amandma na amandma naslednji  dikciji. "Na narodno mešanih območjih, kjer živita italijanska oziroma madžarska narodna skupnost, se vzgoja in izobraževanje izvajata v italijanskem jeziku oziroma dvojezično", potem bi bilo to, kar je gospod Pregelj tukaj nekaj povedal. Ampak stvar je, da je vmes vrinjen stavek:"se v skladu s posebnim zakonom, ki opredeljuje status in pravice manjšine", se pravi to pomeni, to potem velja v skladu s tistim zakonom in bi vse to, kar je odbor takrat rekel na podlagi teh argumentov, bi vas prosil, če bi potem tudi ta amandma na amandma podprli in naslednji amandma, ker vam povem, obravnava je druga, da bomo na ta problem naleteli pri čisto vsakem zakonu iz paketa šolske zakonodaje, ki ga bomo obravnavali.                                                    </p>
            </sp>
            <sp xml:id="SDZ1-Redna-34-1995-09-19.sp155">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne in ... Prosim, gospod Ignac Polajnar. Se opravičujem. Gledam malo bolj daleč zadaj, ker tam težje vidim, potem pa spregledam v prvi vrsti.</p>
            </sp>
            <sp xml:id="SDZ1-Redna-34-1995-09-19.sp156">
               <speaker>IGNAC POLAJNAR:</speaker>
               <p>Hvala lepa. Ko gre za vprašanje manjšin. V odboru je bilo veliko razumevanje za vse te probleme in zato se tudi ne čudim, da je odbor sprejel tudi to dopolnilo na dopolnilo. Ker je pa zdaj stališče Vlade tukaj drugačno od odbora, sprašujem Vlado oziroma ministrstvo, kako ona gleda na to dopolnilo in kaj to pomeni, z operativno tehničnega vidika pri izvajanju zakona. Hvala lepa.</p>
            </sp>
            <sp xml:id="SDZ1-Redna-34-1995-09-19.sp157">
               <speaker>PODPREDSEDNIK DR. LEV KREFT:</speaker>
               <p>Hvala lepa. Dr. Slavko Gaber ima besedo.</p>
            </sp>
            <sp xml:id="SDZ1-Redna-34-1995-09-19.sp158">
               <speaker>DR. SLAVKO GABER:</speaker>
               <p>Spoštovani gospod predsednik, gospe in gospodje! Ko smo pregledali celotni spekter, ki zadeva vprašanje jezika v vseh šestih zakonih, smo prišli do sklepa, da bo glede na vaše odločitve danes tukaj in verjetno še v naslednjih dneh, potrebna po tem resna preučitev vseh rešitev in priprava predloga, ki bo konsistenten in  bo v vseh šestih zakonih to uredil spodobno usklajeno. Kar zadeva konkretni primer - vi veste, da Vlada ni prišla pred Državni zbor s predlogom, da bi na splošno urejal status jezika na vseh področjih, ker ta trenutek ta ureditev ni takšna. Na primer, za vrtce poznamo drugačno ureditev kot je ureditev za osnovno šolo in tako naprej. Zato mi nismo želeli v tem zakonu, ki govori o organizaciji in financiranju, posebej uvajati te tematike, temveč jo za vsako področje urejamo posebej v zakonu. V zakonu o vrtcih za vrtce itn. To, da je Državni zbor vendarle sprejel odločitev, da bomo to urejali tudi tukaj posebej, povzroča dodatne probleme. Mi jih pač sprejemamo, vi zakone določate v tem zboru in bomo poskušali najti najboljšo rešitev glede na vse, kar boste pač sprejeli.</p>
               <p>Kar pa zadeva konkretno formulacijo, je pa tako, da  najverjetneje, ampak tudi to je improvizacija, ki je nastala sedaj tukaj, v klopeh Državnega zbora, bi se moral ta amandma na amandma zato, da ne bi bilo sporov o tem, kaj govori, glasiti: "V skladu s posebnim zakonom se na narodnostno mešanih območjih, kjer živi italijanska narodna skupnost, izvaja vzgoja in izobraževanje v italijanskem, ali v italijanskem in slovenskem jeziku". Ali pa obrnjeno: "Na območjih, kjer živi madžarska narodna skupnost pa dvojezično, v slovenskem in madžarskem jeziku". Verjetno bi bil to približno sprejemljiv zapis. Opozarjam pa, da bo do dokončnega zapisa moralo priti na osnovi vsega, kar boste izglasovali. Tu je neko število amandmajev prav v tej točki. Vlada je ostala pri tisti odločitvi, ki je zapisana, prav  zaradi tega, ker ni bilo mogoče zapreti te konstrukcije enoznačno, vsaj ne, dokler nekatere odločitve niso izglasovane. Jaz pa zagovarjam to stališče, da bi bil seveda status quo verjetno, iz več razlogov, tudi iz mednarodno političnih, ta trenutek pametnejši kot kakršnokoli radikalno poseganje v to področje in po tem nasvetu je na neki način seveda ravnala v največjem delu teh amandmajev tudi Vlada.</p>
            </sp>
            <sp xml:id="SDZ1-Redna-34-1995-09-19.sp159">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Žarko Pregelj. Izvolite.</p>
            </sp>
            <sp xml:id="SDZ1-Redna-34-1995-09-19.sp160">
               <speaker>ŽARKO PREGELJ:</speaker>
               <p>Spoštovani! Ta dikcijski problem lahko zelo elegantno rešimo zgolj z vrinjenjem ene same besede in sicer, če upoštevamo, da je v amandmaju matičnega odbora glavna misel v prvem odstavku takale: "Učni jezik v vrtcih in šolah je slovenski." Potem sledi drugi odstavek, ki govori, da se na narodno mešanih območjih, kjer živita italijanska oziroma madžarska narodna skupnost, v skladu s posebnim zakonom vzgoja in izobraževanje izvajata - in zdaj samo dodamo - "tudi v italijanskem jeziku oziroma dvojezično v slovenskem in madžarskem jeziku", je zadeva popolnoma rešena. Če ne gre drugače, je to moj ustni amandma na ta amandma.</p>
            </sp>
            <sp xml:id="SDZ1-Redna-34-1995-09-19.sp161">
               <speaker>PODPREDSEDNIK DR. LEV KREFT:</speaker>
               <p>Hvala lepa. V tem trenutku je potrebno za vlaganje amandmaja več podpisov, tako da tega amandmaja žal, ni. Gospa Jadranka Šturm, izvolite.</p>
            </sp>
            <sp xml:id="SDZ1-Redna-34-1995-09-19.sp162">
               <speaker>JADRANKA ŠTURM-KOCJAN:</speaker>
               <p>Hvala lepa. Glede na to, da bo še tekla razprava  o jeziku v naših šolah, predlagam, da to oboje podpremo, da pa potem do tretjega branja stvari izčistimo in naredimo konsistentno skozi vse zakone. Še enkrat poudarjam, da ni garancije, da bo ta posebni zakon, ki se bo še pripravljal,  tako kmalu in opozarjam na to, da če tega ne sprejmemo, se lahko za obe narodni skupnosti stvar glede šolanja v materinem jeziku res lahko bistveno spremeni. Tako da je sprejem teh amandmajev življenjsko pomemben in delajmo življenjske zakone in  obstoječe stanje na nek način pripeljimo v ta zakon, s tem da imamo še vedno možnost, da izboljšamo stvari. Hvala.</p>
            </sp>
            <sp xml:id="SDZ1-Redna-34-1995-09-19.sp163">
               <speaker>PODPREDSEDNIK DR. LEV KREFT:</speaker>
               <p>Hvala. Ali želi še kdo besedo? Gospod Polajnar, izvolite.</p>
            </sp>
            <sp xml:id="SDZ1-Redna-34-1995-09-19.sp164">
               <speaker>IGNAC POLAJNAR:</speaker>
               <p>Hvala. Če bi to, kar je predlagala gospa Jadranka Šturm, sprejeli, v bistvu prejudiciramo tisto, na kar je prej opozarjal gospod Peršak, da bo na narodnostno mešanem območju učni jezik samo italijanščina.</p>
            </sp>
            <sp xml:id="SDZ1-Redna-34-1995-09-19.sp165">
               <speaker>PODPREDSEDNIK DR. LEV KREFT:</speaker>
               <p>Gospa Jadranka Šturm. Gospa Pozsonec, ali imate vi tudi repliko?</p>
            </sp>
            <sp xml:id="SDZ1-Redna-34-1995-09-19.sp166">
               <speaker>JADRANKA ŠTURM-KOCJAN:</speaker>
               <p>Hvala. To preprosto ni res, ker je prvi stavek povsod zapisan, da je učni jezik slovenski in slovenščina je priznana kot splošni jezik te države v vseh šolah. Samo, ker imata obe narodni skupnosti po ustavi poseben položaj in zagotovljene posebne pravice in da skrbimo za to, da zaščitimo te pravice, je pač to še dodano. Drugače pa je slovenščina zaščitena prav v tem prvem stavku, da je učni jezik slovenski. Ampak, če tega drugega ne bo, bo pa res samo slovenščina in italijanščine in madžarščine ne bo več. Hvala.</p>
            </sp>
            <sp xml:id="SDZ1-Redna-34-1995-09-19.sp167">
               <speaker>PODPREDSEDNIK DR. LEV KREFT:</speaker>
               <p>Gospa Maria Pozsonec? (Ne.) Ali želi še kdo besedo? Ker ni več prijavljenih k razpravi, prehajamo h glasovanju. Na glasovanje dajem amandma pod točko 2, ki je amandma na amandma pod točko 3. Glasujemo o točki 2. Ugotovimo sklepčnost! (57 prisotnih.)</p>
               <p>Kdo je za? (30 poslancev.) Je kdo proti? (18 poslancev.)</p>
               <p>Ugotavljam, da smo ta amandma na amandma sprejeli.</p>
               <p>Na glasovanje dajem tako spremenjeni amandma pod točko 3. Ugotovimo sklepčnost! (52 prisotnih.)</p>
               <p>Kdo je za? (42 poslancev.) Je kdo proti? (3 poslanci.)</p>
               <p>Ugotavljam, da smo ta amandma sprejeli in s tem tudi celotno besedilo novega 2.a člena.</p>
               <p>K 5. členu so vloženi trije amandmaji. Prvi: v prvem stavku 5. člena se za besedo "vrtci" postavi vejica in doda besedilo "druge neprofitne organizacije." Ostali del teksta ostane nespremenjen. Predlagatelj je poslanska skupina Združene liste Socialnih demokratov. Matični odbor in Vlada amandmaja ne podpirata.</p>
               <p>Drugi: doda se nov drugi odstavek, ki se glasi: "Predšolska vzgoja se v izjemnih primerih: bolezen, velika oddaljenost vrtca itd. in v skladu z zakonom opravlja tudi na domu. Pogoje za opravljanje predšolske vzgoje na domu ter pravico do pokritja razlike med ceno programov in plačilom staršev po enakih kriterijih, kot velja za pokritje te razlike staršem otrok, ki obiskujejo vrtec, določi minister." Predlagatelj je poslanska skupina Demokratske stranke. Matični odbor in Vlada ne podpirata.</p>
               <p>Izključuje se z amandmajem podtočke 3: v 5. členu se doda nov drugi odstavek, ki se glasi: "Predšolska vzgoja se lahko v primeru, določenim z zakonom, opravlja tudi na domu." Predlagatelj je Vlada, matični odbor podpira. Ali želi kdo besedo o teh treh amandmajih in o 5. členu? Gospod minister, izvolite.</p>
            </sp>
            <sp xml:id="SDZ1-Redna-34-1995-09-19.sp168">
               <speaker>DR. SLAVKO GABER:</speaker>
               <p>Gospod podpredsednik, gospe in gospodje! Vlada, če bi bili bolj natančni, povzema v svojem tretjem amandmaju to, kar je bila želja tako predlagatelja prvega kot drugega amandmaja. Naj rečem še rahlo bolj točno. V 21. členu zakona o vrtcih omogočimo to, kar je želja v teh dveh amandmajih, seveda hkrati z zapisom tretjega amandmaja v 5. členu. To pomeni, naša želja je, da podprete na tem mestu ta tretji amandma, in če bomo hkrati podprli še 21. člen v zakonu, amandma k 21. členu zakona o vrtcih, bo jedro te zgodbe zaprto in želje, mislim, da udejanjene vsaj na ravni zapisa.</p>
            </sp>
            <sp xml:id="SDZ1-Redna-34-1995-09-19.sp169">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Gospod Peršak v imenu Demokratske stranke umika amandma pod točko dva. O amandmaju pod točko dva torej ne bomo glasovali.</p>
               <p>Želi še kdo besedo? Ugotavljam, da ne.</p>
               <p>Dajem amandma pod točko 1 na glasovanje. Ugotovimo sklepčnost! (51 prisotnih.)</p>
               <p>Kdo je za? (16 poslancev.) Je kdo proti? (32 poslancev.)</p>
               <p>Ugotavljam, da amandma ni sprejet.</p>
               <p>Na glasovanje dajem amandma pod točko 3. Ugotovimo sklepčnost! (55 prisotnih.)</p>
               <p>Kdo je za? (50 poslancev.) Je kdo proti? (Nihče.)</p>
               <p>Ugotavljam, da smo amandma sprejeli.</p>
               <p>In dajem na glasovanje 5. člen v celoti. Ugotovimo sklepčnost! (50 prisotnih.)</p>
               <p>Kdo je za? (38 poslancev.) Je kdo proti? (Nihče.)</p>
               <p>Ugotavljam, da smo 5. člen sprejeli.</p>
               <p>Dajem v obravnavo 8. člen, h kateremu je bil vložen amandma: drugi odstavek se dopolni, tako da se glasi: "Po javno veljavnih izobraževalnih programih osnovnega, poklicnega, srednjega, višjega izobraževanja in javno veljavnih izobraževalnih programih za odrasle, se pridobi javno veljavna izobrazba." Predlagatelj je gospod Sašo Lap v imenu poslanske skupine in skupina poslancev s prvopodpisanim gospodom dr. Petrom Tancigom. Matični odbor in Vlada amandmaja ne podpirata. Želi kdo besedo? Ugotavlja, da ne in dajem amandma na glasovanje. Ugotovimo sklepčnost! (48 prisotnih.)</p>
               <p>Kdo je za? (9 poslancev.) Je kdo proti? (30 poslancev.)</p>
               <p>Ugotavljam, da amandma ni bil sprejet.</p>
               <p>Dajem na glasovanje 8. člen v celoti. Ugotovimo sklepčnost! (50 prisotnih.)</p>
               <p>Kdo je za? (34 poslancev.) Je kdo proti? (2 poslanca.)</p>
               <p>Ugotavljam, da smo člen sprejeli.</p>
               <p>Dajem v obravnavo 9. člen in amandma, ki se glasi: v prvem odstavku 9. člena se črtata besedili " ki jih sprejme pristojni strokovni svet", in " ki jih sprejme pristojni minister." Predlagatelj je poslanska skupina Socialdemokratske stranke Slovenije. Matični odbor in Vlada amandmaja ne podpirata.</p>
               <p>Želi kdo besedo? Gospod dr. Jože Pučnik. Izvolite.</p>
            </sp>
            <sp xml:id="SDZ1-Redna-34-1995-09-19.sp170">
               <speaker>DR. JOŽE PUČNIK:</speaker>
               <p>Spoštovani, črtanje teh dveh delnih stavkov je nujno potrebno, kajti kompetence so točno določene v 14. členu in je to samo nepotrebno ponavljanje. Zato mislim, da bi bilo potrebno ta amandma podpreti. Hvala lepa.</p>
            </sp>
            <sp xml:id="SDZ1-Redna-34-1995-09-19.sp171">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Gospod minister, izvolite.</p>
            </sp>
            <sp xml:id="SDZ1-Redna-34-1995-09-19.sp172">
               <speaker>DR. SLAVKO GABER:</speaker>
               <p>Gospod podpredsednik, gospe in gospodje. Naše mnenje je, da tega amandmaja ne bi podprli. Razlog je preprost. Tukaj se začenja veriga povsem drugačnega prestrukturiranja pristojnosti strokovnih svetov v tej državi. Mi bi želeli, da ostane ureditev podobna. Podobna seveda tisti, ki jo je ta Državni zbor že izglasoval ob prvi obravnavi. Zato predlagamo, da se tega amandmaja ne podpre. Hvala.</p>
            </sp>
            <sp xml:id="SDZ1-Redna-34-1995-09-19.sp173">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam da ne, zato dajem ta amandma na glasovanje. Ugotovimo sklepčnost! (55 prisotnih.)</p>
               <p>Kdo je za? (20 poslancev.) Je kdo proti? (29 poslancev.)</p>
               <p>Ugotavljam, da ta amandma ni bil sprejet.</p>
               <p>Tukaj imamo opombo, ki povezuje ta amandma z nadaljnimi amandmaji, nakar se nadaljni amandmaji navezujejo  še na naslednje amandmaje. Če bi to opombo upošteval, bi pomenilo, da bi morali večji del amandmajev, ki jih je vložila poslanska skupina Socialdemokratske stranke Slovenije v zvezi s tem, sedaj najprej obravnavati in o njih glasovati. Zato bom dal to na glasovanje. In sicer zato, ker se pri naslednjih členih, poleg 14., 16. in 24. člena navajajo še drugi členi, s katerimi so ti amandmaji povezani. Zato mislim, da moram dati to povezanost na glasovanje. Na glasovanje dajem torej predlog, da o vseh, s tem povezanih amandmajih glasujemo, preden preidemo k 10. členu. Ugotovimo sklepčnost! (51 prisotnih.)</p>
               <p>Kdo je za? (36 poslancev.) Je kdo proti? (9 poslancev.)</p>
               <p>Ugotavljam, da smo sprejeli ta sklep proceduralne narave.</p>
               <p>Prehajamo na šesto stran, na kateri imate k 14. členu pod točko 1 amandma poslanske skupine Socialdemokratske stranke Slovenije, ki se glasi: prvi odstavek se spremeni, tako da se glasi: "Kriterije za pridobitev javne veljavnosti izobraževalnih programov tako za javne kot za zasebne šole, ter zasebne šole, ki izvajajo programe po posebnih pedagoških načelih, sprejme pristojni Strokovni svet". Tretji odstavek se črta v celoti. Matični odbor amandmaja ne podpira. Želi kdo besedo? Gospod dr. Jože Pučnik, izvolite.</p>
            </sp>
            <sp xml:id="SDZ1-Redna-34-1995-09-19.sp174">
               <speaker>DR. JOŽE PUČNIK:</speaker>
               <p>Spoštovane kolegice in kolegi! V tem amandmaju skušamo poudariti kompetence Strokovnega sveta. Vse kriterije za pridobitev javne veljavnosti bi moral sprejemati Strokovni svet. Gre pa tukaj za naslednji problem. Minister za izobrazbo je, kot vsi drugi ministri, politični funkcionar. On je podvržen menjavi, kakor se menjavajo vlade, pa tudi v okviru ene same vlade se lahko ministri menjavajo. Zato določanje tako važnih kriterijev ne sme biti podvrženo menjavi v konstelaciji politične moči, ki se lahko spreminja, kajti tukaj gre za  trajnejše, to pomeni strokovne kriterije, ki ne smejo biti podvrženi valovanju v politični sceni. Mi imamo sicer trenutno relativno stabilno politično situacijo, kar zadeva vlado in njeno stabilnost, lahko se pa zgodi, da bomo, recimo, prišli v faze hitrejšega menjavanja ali česar koli, kar poznamo tudi iz nekaterih sosednjih držav. Zato je  pač nujno potrebno in zato smo ta amandma postavili, da bi vzgojni sistem in kriterije za določanje javnega priznanja, javne veljavnosti nekega izobraževalnega programa čimbolj odvezali od premikov v politični sceni. To je smisel tega amandmaja in mislim, da je v interesu stabilnosti in avtonomnosti izobraževalnega sistema, da ta amandma podpremo. Hvala lepa.</p>
            </sp>
            <sp xml:id="SDZ1-Redna-34-1995-09-19.sp175">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Gospod minister, izvolite.</p>
            </sp>
            <sp xml:id="SDZ1-Redna-34-1995-09-19.sp176">
               <speaker>DR. SLAVKO GABER:</speaker>
               <p>Gospod podpredsednik! Vlada, prav zavedajoč se tega, o čemer je pravkar govoril doktor Pučnik, predlaga v 24. členu tega zakona, ki je pred nami, da ne le, da strokovni svet sprejema kriterije, temveč predlaga bistveno več. Strokovni svet sprejema programe in našteva - če obrnete to na tisto stran, kjer imamo 24. člen, ker ta šele pojasni, o čem govorimo v 14. členu: "Sprejema program za predšolske otroke; sprejema vzgojni in posebni program vzgoje in izobraževanja za otroke; določa vzgojne in izobraževalne programe za pripadnike italijanske in madžarske narodne skupnosti; sprejema vzgojni program domov in učencev; določa predmetnike in učne načrte predmetov ali predmetnih področij za osnovno in glasbeno šolo" itn., da ne berem vsega. Skratka, prav s to željo, ki je tukaj v vladnem predlogu samo močneje poudarjena, mi predlagamo, da ostanemo pri stari formulaciji, ki je tudi ta trenutek praksa v tej državi. Hvala.</p>
            </sp>
            <sp xml:id="SDZ1-Redna-34-1995-09-19.sp177">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod doktor Jože Pučnik, potem pa še gospod Jožef Kopše.</p>
            </sp>
            <sp xml:id="SDZ1-Redna-34-1995-09-19.sp178">
               <speaker>DR. JOŽE PUČNIK:</speaker>
               <p>Odgovor ministra za šolstvo seveda spregleda neko drugo dejstvo. Namreč, da je po tem zakonu vloga ministra za šolstvo strašno poudarjena. Minister za šolstvo ima zelo močne kompetence. Naj jih nekaj naštejem: recimo, soglasje k imenovanju ravnateljev, imenovanje članov strokovnega sveta itn., še na administrativnem področju. Gospod minister, kaj nam pomaga, če ima Strokovni svet vse te kompetence, če pa lahko minister člane Strokovne sveta tako rekoč sam menjava. V tem je pravzaprav trik te cele zadeve. Zato, če vi poudarjate, kakšne so kompetence tega sveta, hkrati pa seveda zamolčite, da ga pravzaprav vi, v kolikor ste minister, lahko personalno določate in vsi vemo, da se preko personalnega določanja poizkuša tudi uveljavljati določene vsebine oziroma določene poudarke. Torej, to je pač eden teh večih amandmajev, ki jih je naša stranka postavila, s katerimi skušamo doseči, da vsakokratni minister za šolstvo ne bi smel tako močno posegati v vsebine in tudi v tako važne stvari, kakor so kriteriji za priznanje splošne veljavnosti nekega izobraževalnega programa. Hvala lepa.</p>
            </sp>
            <sp xml:id="SDZ1-Redna-34-1995-09-19.sp179">
               <speaker>PODPREDSEDNIK DR. LEV KREFT:</speaker>
               <p>Hvala lepa. Replika, gospod Ignac Polajnar, potem pa še gospod Jožef Kopše.</p>
            </sp>
            <sp xml:id="SDZ1-Redna-34-1995-09-19.sp180">
               <speaker>IGNAC POLAJNAR:</speaker>
               <p>Hvala lepa. Ker se bojim, da bo morda še kaj nejasnosti v zvezi s to zakonodajo - na odboru smo se o tem res veliko pogovarjali - na žalost pa ti amandmaji niso bili resneje obravnavani zaradi tega, ker predstavnikov ni bilo zraven. Ne vem, na kakšen način ne. Ali niso bili povabljeni ali niso vedeli ali kaj podobnega, ker se mi zdi, da je marsikatero dopolnilo vredno premisleka. Ampak, ko gospod Pučnik govori o strokovnih svetih pravi, minister jih imenuje, berem 21. člen, zadnji odstavek, ki pravi: "Predsednika in člane strokovnih svetov imenuje Državni zbor Republike Slovenije na predlog Vlade Republike Slovenije za štiri leta in so lahko ponovno imenovani." Hvala lepa.</p>
            </sp>
            <sp xml:id="SDZ1-Redna-34-1995-09-19.sp181">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Jožef Kopše ima besedo, potem pa še gospod Slavko Gaber.</p>
            </sp>
            <sp xml:id="SDZ1-Redna-34-1995-09-19.sp182">
               <speaker>JOŽEF KOPŠE:</speaker>
               <p>Kolegice in kolegi! Podrobno sem poslušal razpravo in obrazložitve tega amandmaja in ne morem mimo tega, da sem že mogoče malo bolan od mojega zakona o obrambi, našega zakona o obrambi, ki smo ga sprejeli. Poglejte posledice, ki jih danes vsi več ali manj čutimo in v dnevnih časopisih beremo, kadar dajemo kompletna pooblastila Vladi ali posameznemu ministru ali pa Vlada prenaša na ministre.</p>
               <p>In ta problem, ki ga je Jože Pučnik tukaj razložil in obrazložil zakaj ne, zakaj je potrebna kontinuiteta, in sedaj ne glede ali je to šolstvo ali kakšen drug resor, kontinuiteta dela, uprave in strokovnjakov v upravi ali pa v tako imenovani nadgradnji, kot smo včasih rekli, te uprave, brez vpliva neke trenutne politične volje kakšnega političnega ministra. Vsi vemo, da naša želja ali pa marsikaterega od nas je želja, da bi že imeli ekspertno Vlado. Ekspertna Vlada v Sloveniji, očitno glede na stanje in tudi na zadnjo repliko gospoda Naceta Polajnarja, ki je imel politični prizvok, ni možna in bodo še dolgo politične Vlade. Mi moramo zagarantirati stroki na nek način, da bo stroka lahko resnično udejanjala tisto, kar predpiše. Za tak pomemben segment, kot je šolstvo, si ne moremo privoščiti, da bi ga iz dneva v dan menjavali. In zato je garancija, da je stroka tista. Stroka bo ostajala, politiki in politični ministri pa se bodo menjavali. Podprl bom ta amandma. Hvala lepa.</p>
            </sp>
            <sp xml:id="SDZ1-Redna-34-1995-09-19.sp183">
               <speaker>PODPREDSEDNIK DR. LEV KREFT:</speaker>
               <p>Hvala lepa. Izvolite. Gospod Ignac Polajnar ima repliko.</p>
            </sp>
            <sp xml:id="SDZ1-Redna-34-1995-09-19.sp184">
               <speaker>IGNAC POLAJNAR:</speaker>
               <p>Hvala lepa, se opravičujem. Ker gre za ta slavni 21. člen, res je, kar pravi gospod Pučnik. Sedaj sem še enkrat pogledal. Prepričan sem bil, da je odbor zavrnil predlog Vlade, na žalost ga je sprejel. Tako, da se pridružujem njegovemu mnenju. Hvala lepa.</p>
            </sp>
            <sp xml:id="SDZ1-Redna-34-1995-09-19.sp185">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod dr. Slavko Gaber. Izvolite.</p>
            </sp>
            <sp xml:id="SDZ1-Redna-34-1995-09-19.sp186">
               <speaker>DR. SLAVKO GABER:</speaker>
               <p>Gospe in gospodje! Sam bi želel poprositi gospoda dr. Pučnika, ker verjamem, da je natančno prebral zakone in ker verjamem, da ni govoril približno, da navede tisto mesto v zakonu, na katerem piše, da minister imenuje in po svoji volji razrešuje člane strokovnega sveta. Naj na tem mestu povem, da tega mesta, gospod doktor, ne morete navesti, ker ga ni v zakonu. Zato bi poprosil za rahlo bolj natančno branje, še posebej, kadar se vlečejo iz tega vehementni in pomembni sklepi. Opozarjam na to, da drži, da je eden problemov odločanja v tej sferi ta, o katerem govori gospod Kopše. Prav zato je bila želja predlagatelja, da se mandat, tudi po konzultacijah z nekaterimi strokovnjaki različne provenience, podaljša na več kot je trajanje katerekoli Vlade. Ne bo nobene Vlade, ki bi po svoji volji, pa upam, da tudi ne parlamenta, kar za celo lastno obdobje lahko nastavljala, kdor si že bodi, da bo tisti, ki bo na koncu ta strokovni svet imenoval, kdo bo o teh vprašanjih odločal. Sam pa le računam, glede na to, da se nekatere stvari vsaj v normalnih družbah odločajo tudi politično, da bo pri teh odločitvah, ki so in bodo politične, prevladal vsaj zdrav razum, če že kaj več od tega ne bo mogoče. Hvala.</p>
            </sp>
            <sp xml:id="SDZ1-Redna-34-1995-09-19.sp187">
               <speaker>PODPREDSEDNIK DR. LEV KREFT:</speaker>
               <p>Hvala. Dr. Pučnik, izvolite, potem pa še gospod Pregelj.</p>
            </sp>
            <sp xml:id="SDZ1-Redna-34-1995-09-19.sp188">
               <speaker>DR. JOŽE PUČNIK:</speaker>
               <p>Gospod minister, imam občutek, da nam trosite pesek v oči. Vi imate seveda prav, da stoji črno na belem napisano, da Vlada imenuje strokovni svet. Samo, vsi dobro veste, vi prav tako kot jaz, kako poteka konkretno delo v Vladi. Vsaka Vlada se ne more ukvarjati z resornimi problemi, temveč zaupa pristojnemu ministru in praviloma sprejema njegove predloge. Drugače tudi ni mogoče delati. To ni kritika na metodo Vlade. Torej, da je to v bistvu samo malo olepšanje, če se reče, da ga Vlada imenuje. V bistvu izpolnjuje Vlada to, kar resorni minister predlaga, kajti drugače verjetno Vlada tudi ne more delati, ne more se poglabljati v posamezne strokovne, administrativne probleme posameznega ministrstva. Zato ostaja osnovni problem, gospod minister in spoštovane kolegice in kolegi. Če nam je kaj do nekega neodvisnega izobraževanja, moramo minimalizirati odvisnost kriterijev, odvisnost tako važnega telesa kot je strokovni svet, od vsakokratne politične zasedbe ministrstva. Vsi dobro veste, kaj pomeni to, za kaj gre tukaj, lahko gre za to ali ono. To so važna vprašanja in če tukaj ne bomo naredili imunega sistema za kratkoročno politično poseganje na to področje, bomo imeli kasneje zelo težke probleme in to bo škodovalo našemu izobraževalnemu sistemu.</p>
            </sp>
            <sp xml:id="SDZ1-Redna-34-1995-09-19.sp189">
               <speaker>PODPREDSEDNIK DR. LEV KREFT:</speaker>
               <p>Hvala. Gospod Pregelj.</p>
            </sp>
            <sp xml:id="SDZ1-Redna-34-1995-09-19.sp190">
               <speaker>ŽARKO PREGELJ:</speaker>
               <p>Spoštovani! Podpiram amandma poslanske skupine Socialdemokratske stranke predvsem iz naslednjih razlogov. Glejte, osnovna poanta pravne države je predvsem v tem, da v njej vlada konsenz v smislu, da oblast skrbi predvsem za denar in delovanje ustanov, da pa posamezne ustanove skrbijo, da družba deluje po strokovnih načelih. Žal se v naši državi na vseh nivojih zelo rado vse skupaj zameša. Začelo se je vse skupaj že ob dejstvu, da je Vlada v svoj krog vladnih služb pritegnila celo vrsto agencij, zavodov, v resnici tudi inštitutov. Moramo se zavedati, da kadar javni zavod, ki je izrazito strokovnega značaja postane vladna služba, je del politike, in da je v naslednjem mandatu na udaru, da se ne samo program, ampak tudi kadri popolnoma zamenjajo. Zaradi tega je zelo umesten amandma, ki ga predlaga poslanska skupina Socialdemokratske stranke in na ta način lahko zagotovimo, da se v šolstvu ne bodo ob menjavah Vlade dogajale, bomo rekli, letne ali pa dnevne revolucije. Zavedati se moramo, da je šolski sistem zelo občutljiv in se ga ne da čez noč obračati. Zato menim, da je prav, da pustimo stroki, da oblikuje javno veljavne izobraževalne programe in da politika, kar Vlada je, skrbi za financiranje teh programov, se pravi za uresničitev, da je odgovorna izključno za uresničitev, ne pa za njihovo vsebino. Za to naj bo odgovorna stroka. Da v resnici javno izobraževalnih programov strokovni svet ne sprejema, je pa razvidno iz 24 člena. V 24. členu govorimo predvsem o tem, da Strokovni svet sprejema programe za predšolske otroke, ki so v večji meri predvsem vzgojni, ne izobraževalni, da sprejema vzgojni in posredni program vzgoje za otroke, mladostnike s posebnimi potrebami, določa vzgojne in izobraževalne programe za pripadnike italijanske in madžarske narodne skupnosti, se pravi, samo za del šoloobveznih otrok, sprejema vzgojne programe domov in tako naprej. Določa predmetnike - moramo vedeti, da je predmetnik v  bistvu izvajanje nekega programa - določa izpitne kataloge, kar je spet izvajanje programa in tako naprej. Predlaga pa ministru tisto, kar v bistvu minister potem po osnovni dikciji sprejema. Zato je verjetno bolj primerno, da uvedemo v nas šolski sistem avtonomnost stroke in da ne dovolimo, da bi politika posegala, tako kot je v preteklih desetletjih. Ta rešitev, ki je tukaj dana, je čisto rešitev državnega socializma. Ne živimo več v tistem  sistemu in zato tudi ne moremo več sprejemati takih rešitev. Prosim vas, da ta amandma sprejmete z razumevanjem in da ohranimo določeno avtonomijo stroke in jo ne prepustimo dnevnim potrebam politike. Hvala lepa.</p>
            </sp>
            <sp xml:id="SDZ1-Redna-34-1995-09-19.sp191">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Gospod minister, izvolite.</p>
            </sp>
            <sp xml:id="SDZ1-Redna-34-1995-09-19.sp192">
               <speaker>DR. SLAVKO GABER:</speaker>
               <p>Gospod podpredsednik, gospe in gospodje! Seveda, marsikaj lepo zveni, kadar je povedano natančno. Kar zadeva gospoda Pučnika, mislim, da ni zmogel odgovora na vprašanje, ker ga tudi ni mogoče dati na osnovi tega, kar je trdil. Približno seveda, po ovinkih pripeljano je pa mogoče dokazovati marsikaj. Ampak želel bi opozoriti, gospod Žarko Pregelj, da če preberete 11. člen tega zakona, kjer se govori o tem, kaj vsebuje izobraževalni program in govori v prvem delu o splošnem delu programa in v drugem delu o posebnem delu programu in to preberete, potem skupaj s 14. členom in še bolj pa 24. členom, je več kot očitno, da je prav z željo zagotoviti strokovno avtonomijo in odločanje o vsem, kar zadeva vsebino dela v šolah, če ostanem samo pri šolah, da je to preneseno na strokovni svet in na strokovne svete. Res je, da te strokovne svete nekdo imenuje. Imenuje jih Vlada, preprost je enačaj med Vlado in ministri, so pa seveda hitre rešitve za neko konkretno rabo. Medtem ko pa se takoj pozabi, seveda, da Vlade tudi v tej državi, vsaj praviloma, ne trajajo 6 let, temveč trajajo praviloma, če bodo  elekteralna obdobja normalna, 4. Verjamem pa, da bodo dostikrat tudi doživele krajšo dobo in bomo na ta način preprečili najbolj nevarno situacijo, za katero vam pa dam prav, da se ponavlja. Ponavlja pa se, ne samo v tej situaciji, temveč tudi v primeru, ko to imenuje parlament, kar je osnovni predlog in je predlog Državnega zbora, da naj bi se to pač na ta način imenovalo.</p>
               <p>Kar zadeva realsocializem in podobne zgodbe o tem, od kje izhajajo kakšne oblike določanja programov, potem, gospe in gospodje, bo pač potrebno pogledati, zato da bi o tem lahko tekla kompetentna diskusija, te sisteme drugje v Evropi. Ta sistem, ki je tukaj postavljen, je eden redkih s takšno stopnjo strokovne avtonomije, kot je tukaj predvidena. Pristojnosti ministrov, ministric v drugih državah vlad, pa tudi parlamentov zato, da posežejo v izobraževalno politiko, so praviloma večje, kot jih predvideva ta zakonodaja, ki je pred nami. Če naj povem svoje mnenje, ker smo razpravo bistveno razširili glede na to, o čemer govori 14. člen in tudi amandma, ta namreč govori zgolj o kriterijih, ne govori o programih, temveč govori o kriterijih, potem je pač potrebno povedati, da tako kot je celotna konstrukcija v amandmajih, ki so predloženi za Strokovni svet, zastavljena, ta vsekakor pomeni poizkus v zakon zapisati logiko, ki po mojem prepričanju, pa sem sam tudi imel čast biti član Strokovnega sveta v tej državi, ne bi omogočala normalnega funkcioniranja in normalnega delovanja takšne institucije. Če gospodje in gospe, ki so to predlagali, to preberejo še enkrat, bodo morali odgovoriti na vprašanje, kakšen aparat je potreben za delovanje takšne institucije. Kako se naloge, ki jih nalagajo takšnemu Strokovnemu svetu, izpeljejo tako, da so med seboj pri vsej tej konstrukciji tudi izvedljive, da lahko živijo. Ta zapis preprosto ni življenjski. Premalo je bilo v njega vloženega premisleka. Premisleka, ki gre dlje od, mogoče tudi kakšne dobre ideje in od opozorila na nevarnosti. Nevarnosti se zavedamo, vendar se bojim, da je potrebno iti dalje kot od golega opozorila. Hvala.</p>
            </sp>
            <sp xml:id="SDZ1-Redna-34-1995-09-19.sp193">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Jožef Kopše ima repliko, potem pa še gospod Žarko Pregelj in gospa Jadranka Šturm.</p>
            </sp>
            <sp xml:id="SDZ1-Redna-34-1995-09-19.sp194">
               <speaker>JOŽEF KOPŠE:</speaker>
               <p>Cenjeni gospod minister! V svojem odgovoru ali pa svoji repliki gospodu Žarku Preglju ste rekli, da Vlada ne pomeni minister. V teh, skoraj treh letih mandata imamo  izkušnjo, da sta samo dve možnosti. Ali je vlada minister ali pa minister pade. Se pravi, če ne bo ministru verjela Vlada enkrat ali dvakrat, bo po vsej verjetnosti minister šel. V bistvu je to minister. Ko ste prej rekli, da ima minister normalne pristojnosti v zakonu, jaz sem samo na tej strani, ko je 14. člen, podčrtal, pa vam lahko preberem po vrsti. Eden, dva, tri, v vsakem členu je minister tisti, ki odloča. Ali soodloča ali odloča, gospod minister. In to je cilj Pučnikove obrazložitve in cilj amandmajev. Da se ne bi ponavljali, radi bi preprečili to, da bi, dokler bomo imeli še tako tripartitno in štiripartitno vlado, kot se kaže, bomo tudi v bodoče imeli, kjer so različni politični interesi najbolj ekspertnih vlad ali pa vlad ene večinske ene stranke, ki bi lahko garantirala s svojo moralo in etiko in odgovornostjo za tisto kar izvaja in s tem tudi plačala na bodočih volitvah, tako dolgo bomo morali večjo pozornost v zakoniku posvečati temu, da bo stroka tista, ki bo nosila razvoj in zakonodajo, ne pa posamezni ministri. Hvala lepa.</p>
            </sp>
            <sp xml:id="SDZ1-Redna-34-1995-09-19.sp195">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Žarko Pregelj, potem pa še gospa Jadranka Šturm. Izvolite.</p>
            </sp>
            <sp xml:id="SDZ1-Redna-34-1995-09-19.sp196">
               <speaker>ŽARKO PREGELJ:</speaker>
               <p>Spoštovani minister! Z odgovorom ste dokazali, da nimate pravih argumentov. Lahko se pogovarjamo, ali je dovolj, da Strokovni svet opredeli kriterije ali mora kar sprejemati veljavne izobraževalne programe. To gre za javne programe. Se strinjam, da se o tem lahko pogovarjamo, nikakor se pa ne moremo pogovarjati na tak način, kot vi trdite, da je minister; v zakonu piše minister in ne Vlada, to je razlika. Lahko tudi vi to drugače razumete. Jasno, da mora Vlada delovati enotno, toda vsekakor vemo, da Vlada deluje tako, da resorni minister pač opravlja svoje delo, ne glede na to v večini primerov, kaj misli minister, na primer gospodarstva ali kaj podobnega. Zaradi tega, sploh, kadar gre za programe in ne za denar, ste vi potem  kot minister popolnoma odgovorni in kot  oseba v državi odločate. Odločate v bistvu o tem, kakšni so javno veljavni izobraževalni programi. Odločate v resnici o usodi 10.000. Odločate o njihovem življenju, kajti učenje in izobraževanje je življenje. To se vedno strinjate. In zakaj, čeprav imate tak velik suport Strokovnega sveta, ki je v resnici kolektivni organ, ne dovolite, da odloča ta kolektivni organ, ki je v bistvu nek rezultat, nek skupek stroke, ki se pač kot vemo, na vseh področji, pri različnih strokovnjakih različno pojavlja, različno izraža in je prav, da je na koncu konsens v kolektivnem organu. Verjetno bi bilo hudo narobe, če bi rekli, da naj javne izobraževalne programe predpiše zakon. Kajti v tistem hipu je to politika. Če pa rečemo, naj to naredi stroka, uspemo vsaj dnevno politiko izločiti in jo pustimo, da to naredi stroka med seboj. Čeprav vemo, da ima tudi stroka svojo strokovno politiko. Ampak je vsaj strokovna politika v smislu ožje stroke, ne pa dnevno politična v borbi za oblast. Zato, prosim, pojasnite, zakaj menite, da je dobro, da odločate vi, kot en sam človek, niti niste strokovnjak za vse, zakaj je to dobro in zakaj ni dobro, da odloča to kolektivni strokovni organ. To pojasnite prosim. Potem se pa lahko pogovarjamo naprej.</p>
            </sp>
            <sp xml:id="SDZ1-Redna-34-1995-09-19.sp197">
               <speaker>PODPREDSEDNIK DR.LEV KREFT:</speaker>
               <p>Hvala lepa. Besedo ima gospa Jadranka Šturm, potem pa še gospod Ignac Polajnar in seveda gospod minister.</p>
            </sp>
            <sp xml:id="SDZ1-Redna-34-1995-09-19.sp198">
               <speaker>JADRANKA ŠTURM-KOCJAN:</speaker>
               <p>Hvala lepa. Dogaja se točno tisto, kar smo nekateri na matičnemu odboru za šolstvo pričakovali. Cela vrsta amandmajev, ki smo jih dva dneva, po ne vem, šest ali sedem ur vsak dan obravnavali brez prisotnosti predlagateljev, se sedaj vrti s pojasnjevanji, ki jih prvič slišimo tukaj od predlagateljev, kar se mi zdi na nek način malo poniževalno do matičnega odbora, da vas tam ni bilo, in da bi te stvari tam, kjer je pravo mesto razčistili. Poleg tega pa poglejte. Če pogledam vaš amandma, poslanske skupine SDSS, k 9. členu, kjer ste predlagali oziroma odrekate Strokovnemu svetu, da bi sprejel programe, tam ste predlagali, da nima nič Strokovni svet pri sprejemanju programov, sedajle, pri 14. členu pa ne samo, da v sklop javnih šol, tudi zasebne potegnete, ki so lahko čisto izven javne mreže in ne dobijo koncesije, ste še nanje posegli s tem, pa kar naenkrat želite, da jih pa sprejme samo Strokovni svet. Po mojem ste prišli tukaj v neskladje. Tako, da se mi ta amandma ne zdi smiseln. Poleg tega Strokovnega sveta pa seveda, kot sem že pri prvemu branju rekla, se meni zdi smiseln osnovni predlog, pa ne glede na to, ali se Vlada meni ali ne. Saj bodo imenovani za štiri leta oziroma za šest let, kot je zadnji predlog Vlade, mislim, da v tem času pa res štiri leta ali pa šest let ni podvrženo prepogosti menjavi. Hvala.</p>
            </sp>
            <sp xml:id="SDZ1-Redna-34-1995-09-19.sp199">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Ignac Polajnar.</p>
            </sp>
            <sp xml:id="SDZ1-Redna-34-1995-09-19.sp200">
               <speaker>IGNAC POLAJNAR:</speaker>
               <p>Hvala lepa. Tudi jaz se počutim nekoliko neprijetno, sem v zadregi. Sem prej pomotoma res tisto tako povedal, ampak tudi zaradi tega, to pa moram tudi reči, ker zares nismo teh pojasnil slišali že na odborih. Pričakoval bi, da bomo te dileme, ki so tudi zame dileme, tam slišali in jih razjasnili. Ni bilo niti besede. Sedaj moram reči, da mene 14. člen ne moti. Namreč, ne govori zgolj o ministru, govori tudi o Strokovnem svetu. Ta 14. člen me seveda ne moti. Me pa seveda moti, kolikor gre za povezavo z 21. členom. Dovolite, da samo to povem sedaj, ker prvotno je vendar bilo zapisano v 21. členu, naj bi Državni zbor imenoval Strokovni svet in predsednike strokovnih svetov. To se mi zdi v redu. Vprašanje je samo tudi trajanje mandata. Ali štiri ali šest let? O tem mislim, da bi bilo dobro še razmisliti, ker v odboru se pač s tem nismo bolj ukvarjali, ker ni bilo teh opozoril tistih, ki so sedaj ta dopolnila vložili. Mislim, da je marsikaj tukaj mogoče še razmišljati, seveda pa ne bi rad razpravljal na način, da si nekdo hoče prigrabiti vso oblast. Tukaj gre pač za nekaj rešitev, ki so sedaj takšne, kakršne so in meni je samo žal, da nismo na odboru o teh stvareh resneje razpravljali. Če pa bi, bi verjetno že na odboru marsikatera rešitev bila, morda drugače izglasovana. Hvala lepa.</p>
            </sp>
            <sp xml:id="SDZ1-Redna-34-1995-09-19.sp201">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod dr. Slavko Gaber, za njim pa še gospod Rudi Moge.</p>
            </sp>
            <sp xml:id="SDZ1-Redna-34-1995-09-19.sp202">
               <speaker>DR. SLAVKO GABER:</speaker>
               <p>Poglejte! 11. člen, se bom še enkrat namenoma vrnil k njemu in mislim, da bom s tem odgovoril tudi gospodu poslancu Žaretu Preglju, govori, da ima izobraževalni program splošni in posebni del. Splošni del vsebuje ime programa, cilje vzgoje in izobraževanja, trajanje izobraževanja, obvezne načine preverjanja in ocenjevanje znanja, pogoje za vključitev, pogoje za napredovanje in končanje izobraževanja. Ta del nastopa kot izvršilni predpis, ki ne določa vsebine, temveč pravice in obveznosti, kot so vpis, trajanje in podobno. Tukaj se na formalni ravni zelo dostikrat zaplete in naša namera je, da bi v obliki izvršilnega predpisa omogočili kandidatkam in kandidatom, ljudem, ki v te procese vstopajo, tudi formalno pravno varstvo. Ko so se te stvari sprejemale tudi drugače, da ne zahajamo v banalnosti, celo izgubljale in se je postavljalo vprašanje, kdo je za to odgovoren, se je pokazalo, da ureditev, ki smo jo včasih že imeli v časih samoupravnega socializma ni bila ustrezna in jo je potrebno povezati z izvršilno oblastjo, ki odgovarja za posamične rešitve na tem področju.</p>
               <p>Vendar je to, če rečem rahlo grobo sporno. Vsebina se nahaja v posebnem delu programa, še vedno sem pri 11. členu in navajam: posebni del vsebuje (trdim tisto, kar je vsebinsko), predmetnik z navedbo obveznih in izbirnih predmetov oziroma predmetnih področij ali izbirnih vsebin, z obsegom ur po  predmetih oziroma po predmetnih področjih, učne načrte, predmetne kataloge znanj in izpitne kataloge, v katerih se navedejo vsebina predmetov oziroma predmetnih področij in izbirnih vsebin, standardi znanj oziroma cilji pouka in znanja, ki se preverjajo ob koncu obdobij v osnovni šoli ter pri maturi oziroma pri izključnem izpitu. Znanja, ki jih morajo imeti izvajalci posebnega predmeta. O vsem tem odloči Strokovni svet sam. In če to navežemo s prej navedenim 24. členom, je to več kot očitno. Torej, vsebinski del je prepuščen stroki, formalni del, za katerega je pa potrebno odgovarjati tudi kot država, je prepuščen seveda izvršni oblasti, tako so te stvari tukaj zapisane. Mi verjamemo, da tako lahko tudi funkcionirajo. Zato je naš predlog seveda, da bi o teh amandmajih glasovali na ta način, da bi bila potrjena osnovna logika in tudi večji del prakse. Tisti del prakse, ki ta trenutek še ni v veljavi je ta, da bi država res jamčila za programe in da bi država zares bila tudi tista, v relaciji, do katere je  pritožba mogoča. Pritožba na strokovni organ zaradi kratenja pravic pri vpisu je nekaj kar, gospe in gospodje, normalne države ne poznajo, zato se pritoži tistemu seveda, ki je za to zadolžen, tudi formalno kot izvršna oblast. To je logika tega, kar je tukaj zapisano.</p>
            </sp>
            <sp xml:id="SDZ1-Redna-34-1995-09-19.sp203">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Rudi Moge ima besedo, potem pa še gospod Žaro Pregelj.</p>
            </sp>
            <sp xml:id="SDZ1-Redna-34-1995-09-19.sp204">
               <speaker>RUDI MOGE:</speaker>
               <p>Hvala lepa, spoštovani podpredsednik. To,  kar sem uvodoma napovedal, se ponavlja. Teme, ki sem jih omenil, od jezika do Strokovnega sveta, sestave in drugo, ki smo jih premleli na odboru temeljito, te razprave se še enkrat tu ponavljalo, s tem, da sedaj člani odbora nastopajo s popolnoma novimi dejstvi, ki jih na odboru sploh niso povedali. Jaz bi rekel tole, da je bilo že na odboru kakšno negodovanje nad amandmaji poslanske skupine Socialdemokratske stranke zaradi tega, ker jih niso vložili v roku. Zadnji dan zasedanja, julija, so vložili čez 30 tipkanih strani amandmajev in ravno takrat, ko bi morali začeti obravnavati, kot ste videli to točko zakona o financiranju in organiziranju vzgoje in izobraževanja. Po drugi strani so ti amandmaji tudi takšne oblike, kar je laiku jasno in so tudi novinarji že dosti o tem pisali, da v bistvu, če jih sprejmemo, zakon vrnemo potem v prvo obravnavo.</p>
               <p>Sprašujem se, čemu in zakaj je potem taka reč tukaj, ali si zdaj v obravnavi zakona, ki nekako zajema 310.000 učencev v Republiki Sloveniji, nabiramo politične točke ali res o teh stvareh razpravljamo. Namreč, razpravljanje kar tako povprek nikamor ne vodi. Že to, kar je dr. Pučnik povedal, da Strokovni svet imenuje minister, je zelo rečeno povprek, ker je dr. Pučnik strokovnjak na tem področju, ima celo dr. titulo, kar moramo vsi upoštevati in tudi verjetno spoštovati,... (op. nerazločno) se mi zdi, da taka dikcija za nas tukaj ni sprejemljiva. Po drugi strani je en del, torej 15 članov samo splošnega Strokovnega sveta, da o drugih dveh strokovnih svetih ne govorim, je tistih, ki  jih imenuje Vlada, druge pa imenuje Vlada na predlog univerz, ali bo tudi tukaj minister notri, pa imamo še visokošolske zavode in tako naprej. Dikcija bi bila pravilna: nekatere izmed članov Strokovnega sveta lahko minister predlaga Vladi, da jih imenuje, ne pa politično posploševati, kot je bilo na začetku.</p>
               <p>Kar se tiče izobraževalnih programov, ne bi bilo dosti dodati kot to, kar je minister tukaj povedal. Strokovni svet naj bo tisti, ki o strokovnih stvareh odloča, kar se pa tiče denarja, naj le bo odgovoren minister, če bo potem tudi pri Državnem zboru odgovoren za to, kako svoje področje vodi oziroma, kako se pogovarja tudi s sindikati pri sklenitvi določenih kolektivnih pogodb.</p>
               <p>In zgodilo se je to, kar sem tukaj povedal, mi zdaj govorimo o 14. členu pri sprejemanju programov, zašli smo pa z našo debato na čisto druga področja, to je na pristojnosti strokovnih svetov in na volitve strokovnih svetov. Jaz bi vas le prosil, če bi zakon ostal konsistenten, ker ima dosti členov in ogromno amandmajev, bi morali slediti  temu, kar je odbor z večino glasov sprejel. Kajti, če bomo zdaj začeli en zakon tukaj, drug amandma pa sprejeli iz tistega področja, ki potegne za seboj celotno verigo, bomo verjetno na ta način dobili popolnoma nekonsistenten zakon. Časa imamo dovolj - ponavljam še enkrat - lahko vse dileme, ki so bile na odboru, člani odbora in parlamentarci imamo vso pravico - rad pa bi, da bi tukaj poslušali argumente. Spomnite se, ko je doktor Pučnik  pred nami zagovarjal zakon o visokem šolstvu in amandma, ki je govoril o upokojevanju rednih profesorjev, da kljub temu, da sva takrat z dr. Ruplom vložila spremembe in dopolnitve zakona o visokem šolstvu, ker je bilo "urbi et orbi" s strani našega sekretariata in ostalih služb rečeno, da ni v skladu z ustavo, smo kljub temu spremembe in dopolnitve tega zakona zavrnili in smo potem dobili - ta Državni zbor - lepo po nosu od Ustavnega sodišča. Prosil bi vas, da ostanemo v teh mejah tega zakona in da bi res izglasovali tak zakon, ki bi nam bil v ponos, ne pa zakon, ki ne bi imel ne repa in ne glave. Hvala.</p>
            </sp>
            <sp xml:id="SDZ1-Redna-34-1995-09-19.sp205">
               <speaker>PODPREDSEDNIK DR. LEV KREFT:</speaker>
               <p>Hvala. Gospod Pregelj, ali imate vi tudi repliko? Potem pa najprej gospod Pregelj in nato še dr. Pučnik.</p>
            </sp>
            <sp xml:id="SDZ1-Redna-34-1995-09-19.sp206">
               <speaker>ŽARKO PREGELJ:</speaker>
               <p>Spoštovani! Ravno zadrega, s katero tako minister kot predsednik odbora ugotavljata, da obžalujeta, da niso prišli ti argumenti že na sejo odbora, dokazuje, da je dejansko tukaj zelo pomembna vsebina in da imajo predlagatelji amandmaja zelo prav. Lahko se opravičujemo, zakaj nismo uspeli tega na seji odbora. Jaz sem bil sicer nekajkrat prisoten, večkrat nisem mogel biti, ker sem imel vzporedno seje, ki sem jih sam vodil, tako da je bil preprosto tukaj tudi čas dejavnik. Pa to ni bistveno. Bistveno je, da ugotovimo, ali bomo pristali na tak predlog, kakršnega nam ponuja Vlada ali bomo poskušali razumeti tudi nekoga drugega, ki predlaga nekoliko drugače v korist stroke. Zavedati se moramo, da se ne moremo zdaj sklicevati, da je procedura taka in taka in da lahko še vse popravimo v zadnji obravnavi. Vemo, da se je potrebno zdaj odločiti o amandmaju in če želimo v tretji obravnavi o teh zadevah še razmišljati in karkoli spreminjati, potem je potrebno zdaj sprejeti amandma.</p>
               <p>Že prej sem ugotovil, da je sicer amandma poslanske skupine nekoliko drugačen od namena tega člena, ki govori o sprejemanju programov. Verjetno bi bilo treba tudi ta amandma poslanske skupine temu prilagoditi, toda vsekakor me pa obrazložitev ministra ne zadovoljuje. Zelo natančno sem  prebral, kaj piše v 11. členu in dobro vem, kaj pomeni, ker sem učitelj, ker sem tudi strokovnjak s tega področja z 10-letno prakso, dobro vem, kaj pomeni ime programa, vem, kaj pomenijo cilji vzgoje in izobraževanja in to je bistvo vsega. Tisti, ki določi cilje, potem tudi poišče sredstva in to, kar dela v bistvu potem Strokovni svet, formalno gledano, je zgolj iskanje sredstev. Predmetnik, potem iskanje načrtov itd. To so sredstva za izpolnitev ciljev. Če si pa zamišljate, da se pišejo cilji tako mehanično, kot so se večkrat v šoli delali, samo zato, ker je zahteval inšpektor, potem, prosim, se motite. Tudi trajanje izobraževanja, tudi način preverjanja je v resnici zelo povezan s cilji, kakor tudi s samim programom in dejansko vpliva na uresničitev tega programa. Zato menim, da je tudi v splošnem delu preveč strokovnih elementov, preveč strokovne vsebine, da bi o tem lahko odločal samo minister. Verjamem, da mora izvršna oblast soglašati s programom, ki ga financira, toda ravno zaradi delikatnosti tega področja, ki zadeva dobesedno vse državljane vsaj enkrat v življenju, ki hkrati pomeni kakršnokoli spreminjanje hude posledice za razvoj posameznega človeka, se moramo zavedati, da smo v šolah bili neprestano pod pritiskom, da kar nekaj eksperimentiramo in nikoli ne pridemo do konca do nekega rezultata. Enako se kaže na učencih, ko  ugotovijo, da so poizkusni zajčki. Žal, poglejte, se to dogaja prepogosto in običajno se novega programa prej ko v 10 letih ne sprejme v praksi do konca in tudi ne da prej rezultatov. Zato menim, da je potrebno tukaj biti pa zelo korekten in pustiti politične ambicije pri miru in reči: tukaj naj odloča stroka. Naj odloča stroka, taka kot je v tej državi, sorazmerno dobro razvita in naj bo za to pooblaščen strokovni svet, ne pa en sam politični funkcionar, ki je lahko danes eden, jutri je lahko že drugi ali pa tretji. Mislim, da bi tudi, poglejte, z odločitvami, kako se kaj preverja, kdaj se preverja, če se to v roku enega leta spremeni, je to stavka na šoli. Spomnite se, kaj so počeli maturanti pred dvema letoma, ko so bili naenkrat pred dejstvom, pa je šlo za minimalno spremembo. Bil je cel hudič, po domače povedano. Vlada se lahko zamenja v dveh mesecih. Tukaj se je potrebno zavedati, in da tudi te zadeve potem prepuščati zgolj naključjem, mislim, da ni korektno.</p>
               <p>Verjetno se da najti rešitev v smislu, da tudi javno veljavne izobraževalne programe, tukaj je mišljeno mogoče tudi za zasebne šole, kadar opravijo javno izobraževalni program, bi bilo potrebno mogoče dikcijsko to izpiliti je prav, da jih sprejema Strokovni svet. Vloga ministra pa mogoče tukaj v nekem soglasju dajalcev. Nekaj podobnega bi moralo biti. Hvala lepa.</p>
            </sp>
            <sp xml:id="SDZ1-Redna-34-1995-09-19.sp207">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod dr. Jože Pučnik. Izvolite. Potem pa še predlagatelj gospod Slavko Gaber.</p>
            </sp>
            <sp xml:id="SDZ1-Redna-34-1995-09-19.sp208">
               <speaker>DR. JOŽE PUČNIK:</speaker>
               <p>Spoštovani! Repliciral bi gospodu Mogetu. On se je v prvem delu svojega prispevka pravzaprav spustil na nek čuden nivo, ko je začel namigovati, da  naša poslanska skupina kakorkoli načrtno zavira, omejuje ali karkoli, sprejemanje šolske zakonodaje. Mislim, gospod Moge, da je to daleč pod vašim nivojem, če ste se od svojih sosedov ali od tega naučili, to zelo obžalujem.</p>
               <p>Mislim pa, da s tem pravzaprav hočete, da je to bilo le namenoma, in da ste pravzaprav tukaj hoteli odvrniti debato od nekega bistvenega stališča. In sicer, je to, da je v celi vrsti paragrafov, v celi vrsti amandmajev, med njimi tudi amandmajev Vlade k drugemu branju videti, da minister vztraja na svoji koncepciji, da je cela vrsta strokovnih vprašanj podrejena njegovemu odločanju. Ali pod firmo Vlade ali pod firmo ministra. To je dejstvo in tega dejstva ne morete zanikati. Ne vem, kako vi kot strokovnjak sedaj v tem vidite nekaj pozitivnega. Tega res ne razumem. Morda zaradi tega, ker je minister prej na nek nebulozen način namigoval, kako  zelo težko in komplicirano je urejati te stvari v šolskem sistemu. Da je komplicirano, to verjamem. Gotovo je to zelo zahtevno delo in v tem imate gotovo prav. Samo s temi razlogi enostavno si poskušati podrediti celo vrsto kompetenc za odločanje v strokovnih vprašanjih, to se meni zdi nekaj, kar nikakor ne moremo sedaj skrivati pod nekako strokovnostjo na višjem nivoju, do katere ima dostop samo gospod minister. To tezo bi potrdil tudi s tem, da ste dali, vi ste kot predlagatelj vložili za drugo obravnavo, kjer ste sprejeli sklep Državnega zbora, da v 21. členu pustite imenovanje Strokovnega sveta Državnemu zboru. Seveda ste vi to naredili, hkrati pa seveda, zelo spretno, bom rekel, politično vložili amandma in odbor je to sprejel in zdaj je vsa zadeva tako kakor ste na začetku imeli. Dobro, jaz razumem, vse to je legitimno, tega ne očitam, samo prosim, ne to prodajati pod vidiki strokovnosti. To ni strokovnost, temveč je sestavni del neke politike, da se pravzaprav v Vladi koncentrirajo kompetence na vseh mogočih področjih, naj omenim samo javna tožilstva in še podobne stvari, ampak to ne sodi v to zakonodajo. To je stil, ki se tukaj dosledno uveljavlja in to zdaj prodajati in pokrivati z neko strokovnostjo je zelo naivno, gospod minister. Tukaj gre za to, da vi odrekate sposobnost nekemu strokovnemu svetu, v katerem naj bi bili naši najboljši strokovnjaki na tem področju, da bi o določenih stvareh odločal in mislite, da o tem lahko odloča samo minister oziroma Vlada.</p>
               <p>To je tudi potem, k temu se bomo vrnili pri 16. členu, ko gre za določanje, preciziranje kriterijev za priznanje nekega izobraževalnega programa, kjer se v bistvu ista zadeva ponovi. To se pravi, jaz vidim po tem in upam, da se ne motim oziroma imam občutek, da se ne motim, da tukaj gre za koncept in da vi pač ta koncept, v katerega ste prepričani, dosledno uveljavljate. Mislim pa, da je ta koncept preveč administrativen, preveč centralističen in mislim, da minister za šolstvo, četudi je v tem primeru strokovnjak s tega področja, morda ne bo vedno strokovnjak s tega področja in mislim, da so pač to stvari, ki bi morale biti prepuščene strokovnemu svetu. Druga stvar je seveda administrativno urejanje, ampak to je čisto drugo vprašanje. Kriteriji za priznanje nekega izobraževalnega programa gotovo niso administrativna zadeva. To je vsebinska odločitev in ta odločitev bi morala biti prepuščena strokovnemu svetu. Hvala lepa.</p>
            </sp>
            <sp xml:id="SDZ1-Redna-34-1995-09-19.sp209">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod minister ima besedo. Izvolite.</p>
            </sp>
            <sp xml:id="SDZ1-Redna-34-1995-09-19.sp210">
               <speaker>DR. SLAVKO GABER:</speaker>
               <p>Gospe in gospodje! Prav v želji, da ne bi razpravljali na način, ki govori o tem, kaj je nebulozno ali pa podobno, bi želel zgolj opozoriti na nekaj dejstev. Gospod Pregelj, 14. člen, tretji odstavek se glasi: "Strokovni svet predlaga splošni del ter določi posebni del izobraževalnega programa". Če si odvrtimo nazaj film o tem, kaj je bilo tukaj izrečeno, kako da je mišljeno, da kaj nastane, potem mislim, da je korespondenca med tistim filmom in tukaj zapisanim in torej predpostavljenim vsakomur očitna. Korespondenca je izjemno majhna. Zato, gospe in gospodje, prosim, če je mogoče, da razpravljamo na ta način, da so zakoni vendarle celota in da si, pač, če ni pretirane potrebe, ne privoščimo pretiranokrat izvzeti odstavek in ga ne brati skupaj z drugimi členi. Govoriti o tem, kako velike so strokovne kompetence in pozabiti, kaj je jedro šolskega sistema, kaj je jedro strokovnosti v tem sistemu, je pač preprosto rečeno, premalo. Lahko razumem, da lahko ima takšna argumentacija kakšen namen. In to sprejemam, konec koncev smo v Državnem zboru. Vendar pa ji izjemno primanjkuje argumentacije. Opozarjam na to, da ni preprosto tako enostavno res, da je mogoče do neskončnosti ločiti, za kaj kdo odgovarja in na koga se ima pravico nekdo nasloviti, kadar terja svojo pravico. Takrat ni vseeno, ali v enem programu piše, v enem zapisu piše, da program traja štiri leta, po drugem traja tri leta ali pa kakor koli drugače. Zato je verjetno prav, da izvršna oblast na tem predpisu da zadnji podpis in s tem tudi prevzame odgovornost. Kot je tudi prav, da vsebino, in torej tudi cilj je in trajanje, in vse podobno pripravi Strokovni svet in on predlaga, kako naj se vse to reši. In je še bolj prav, da vsebino, učne načrte in podobno pač kar preprosto določi. Ta logika, gospe in gospodje, ki jo predlagatelji amandmajev zagovarjajo, je v večji meri upoštevana v predlogu kot v njihovih amandmajih. Jaz pri tem vztrajam. To, gospod dr. Pučnik, je moj koncept. In za njim seveda vztrajam.</p>
               <p>Drznil si bom pa vendarle povedati, da v tem šolskem sistemu, na detajlni način, na ta način, da sem skozi Strokovni svet, še prej skozi šole v njem živel zadnjih deset let zelo zares in tudi na ministrstvu poizkušal pripraviti, seveda s širokim krogom ljudi, takšne rešitve, ki bodo živele, ki ne bodo zgolj lepe ideje, da s to idejo živim in delam na tistem ministrstvu, torej na našem ministrstvu za šolstvo. Pripravljen sem z vami, kadar koli bo potrebno, bil sem celo v vaši poslanski skupini, v podrobnosti pregledati celoto teh zakonov. Moje pripravljenosti boste vedno deležni. Sam bi si želel, naj bo to splošno, enake pripravljenosti za temeljito branje in temeljito poglobitev v to, kaj ta sistem v sebi nosi, kje lahko živi, in kje ne. Pada tudi pri drobnih neizvedljivostih. Če ni izvedljiv, potem je ta sistem lahko idealno tipsko gledano morda celo dober. Vendar mora tudi živeti. Sam stavim marsikaj, velik del življenja v to, da to, kar je tukaj zapisano, bo mogoče izvesti, v primeru, da bodo v to vloženi določeni napori. Trdim pa, da je koncept, ki se predlaga skozi amandmaje do te mere nedomišljen, da ta koncept ne more živeti. To trdim iz desetletne prakse. Od razreda, preko fakultete, Strokovnega sveta, do mesta, na katerem sem ta trenutek. Ne vem, če upa kdo drug zastaviti za tisto, kar je tam zapisano svojo besedo na ta način in s to ali pa vsaj podobno izkušnjo.</p>
            </sp>
            <sp xml:id="SDZ1-Redna-34-1995-09-19.sp211">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Gospod Žaro Pregelj, izvolite.</p>
            </sp>
            <sp xml:id="SDZ1-Redna-34-1995-09-19.sp212">
               <speaker>ŽARKO PREGELJ:</speaker>
               <p>Spoštovani! Veseli me, da minister tako ognjevito zagovarja svoj koncept. Samo, ne razumem vas, gospod minister, ali ste mogoče pozabili, da morate vi v bistvu poskrbeti za to, da bodo izobraževalni program uresničila določena finančna sredstva. To je vaša glavna naloga. Vaša glavna naloga ni določanje ciljev, ni določanje programov in tako naprej. Vi, kot minister v Vladi, morate priskrbeti denar za to področje. To je, vi ste namreč služabnik, minister pomeni služabnik. Vi morate tej stroki služiti in ji priskrbeti materialna sredstva. To je vaša glavna naloga. Vi niste politični komisar, ampak iz vašega povedanega to ne sledi, zato vas sprašujem, kaj boste naredili takrat, ko vam bo Strokovni svet, namreč on določi ta posebni del izobraževalnega programa, naredil tak predmetnik, da ga ne boste mogli financirati. Kaj boste takrat naredili? Boste šli na Strokovni svet in jih prepričevali, ali boste kaj drugega? Ali boste spremenili cilje izobraževanja ali kaj? Mogoče boste to vtaknili nekam v trajno izobraževanje, boste določili tudi, koliko ur lahko tisti predmetnik izvajajo? Kaj boste takrat, ko bo Strokovni svet določil take učne načrte, da boste potrebovali enkrat več kadrov za uresničevanje teh načrtov? Tu je ogromno nedorečenosti. Na nek način se v bistvu oba dela državnega programa križata in končata  pri denarju. In tukaj pogrešam. Jaz mislim, da je vaša vloga kot ministra, da soglašate s programom predvsem v luči zagotovitve finančnih sredstev. Zato ste vi tam kot nek korektiv, kot nekdo ki arbitrira, reče, ta program sedaj lahko financira država, tega pa ne. In potem se boste vi izkazali kot sposoben minister ali pa kot manj sposoben. Nikakor pa ni vaša vloga v tem, da se vtikate v program. Pustite to stroki. In zato tudi ta splošni del, ki je sicer deloma povezan s pristojnostjo izvršne oblasti. Priznam, določene aktivnosti iz tega splošnega dela prav tako razumemo, toda večji del  je pa povezan s posebnim delom in predlagam, da kljub vsemu drugače vidite svoj položaj. Da pustite stroki, da tudi splošni del prevzame, ker je povezan z vsebino, tisti del, ki je povezan s financiranjem, je pa vaša pristojnost in da stroko vedno dajete pred realno dejstvo - za toliko denarja, tolik muzike.</p>
            </sp>
            <sp xml:id="SDZ1-Redna-34-1995-09-19.sp213">
               <speaker>PODPREDSEDNIK DR. LEV KREFT:</speaker>
               <p>Repliko ima gospod Miran Potrč, za njim pa še gospod minister.</p>
            </sp>
            <sp xml:id="SDZ1-Redna-34-1995-09-19.sp214">
               <speaker>MIRAN POTRČ:</speaker>
               <p>Hvala. Ne oglašam se kot strokovnjak za šolsko področje, ampak kot človek, ki je prebral že nekaj zakonov in me preprosto moti, kadar nekdo zavestno hoče spreminjati stvari drugače, kot so napisane. Res me moti. Koncept zakona je narejen na način, samo treba je brati vse člene skupaj, da posebni del določi Strokovni svet - določi ga - in minister ga ne more spremeniti, ker ga določi. Da splošni del predlaga strokovni svet. Predlagateljstvo pomeni tudi vsebino ne samo formo. Minister je na koncu - ne govorim o podrobnostih - tisti, ki to v formalnem upravnem aktu sprejme ali ne in mislim, da mu pravico, da sprejme ali ne, moramo dati Ker ta pravica za seboj nosi ne samo odgovornost za realizacijo, ampak tudi vse to, kar gospod Pregelj trdi ves čas, da ga bo mogoče tudi finančno izvesti, da bo kompatibilen z drugimi podobnimi programi, ki se med seboj dopolnjujejo, ali pa vstopajo drug v drugega; da bo zgrajen na enakih kriterijih, kar zadeva temeljne cilje, ki so v tem zakonu in drugih zakonih vsebovani; da bo primerljiv glede na trajanje posameznih podobnih programov. To pristojnost pa mu je najbrž treba dati. Govoriti pa, da minister določa vsebino programa na ta način, ni res. To v zakonu preprosto ne piše in prosim, da ga na ta način beremo. Če bi prvi odstavek spremenili, tako kot predlagajo predlagatelji, potem je ta zakon nekompleten, ker potem pride do tega, da bi poseben del programa določil svet, splošnega bi pa predlagal. Komu? Ne veste, komu? Kdo bi o njemu odločal, se tudi ne ve in jaz res najiskreneje razumem ta "sprejme" v smislu formalnega akta, ki ga mora izdati državni organ, to je upravni organ, da bi vedeli, da v tej državi obstaja nek izobraževalni program, ki ima te in te elemente in ki se potem tudi preko njega vpisuje, nastavljajo učitelji in gre v program v šolo in tudi financira. Vse, kar je pred tem, je strokovna stvar, ki je pa tukaj jasno zapisana. Če jo pa kdo hoče prebrati in če zavestno ne želi zavajati nas in javnost, da je napisano drugače. Hvala.</p>
            </sp>
            <sp xml:id="SDZ1-Redna-34-1995-09-19.sp215">
               <speaker>PODPREDSEDNIK DR. LEV KREFT:</speaker>
               <p>Hvala. Ali želi še kdo besedo? Ugotavljam, da ne in prehajamo h glasovanju. Glasujemo torej na 6. strani k 14. členu o amandmaju pod točko 1 in to zato, če se še spomnite, ker smo pri 9. členu ugotovili povezavo s tem amandmajem. Ugotovimo sklepčnost! (51 prisotnih.)</p>
               <p>Kdo je za? (10 poslancev.) Je kdo proti? (37 poslancev.)</p>
               <p>Ugotavljam, da ta amandma ni bil sprejet.</p>
               <p>V skladu z našim proceduralnim sklepom prehajam na 7. stran, kjer imate pod točko 1 amandma poslanske skupine Socialdemokratske stranke Slovenije k 16. členu: drugi odstavek se dopolni, tako da se glasi: "Izobraževalni program iz prejšnjega odstavka pridobi javno veljavnost, ko pristojni Strokovni svet ugotovi, da program zadostuje kriterijem za pridobitev javne veljavnosti in ugotovi enak izobrazbeni standard." Tretji odstavek se dopolni, tako da se glasi: "Izobraževalni program, ki ga izvaja zasebna šola po posebnih pedagoških načelih (Steiner, Vecolli, Montessori in podobno), pridobi javno veljavnost, ko pristojni Strokovni svet ugotovi, da program zadostuje kriteriju za pridobitev javne veljavnosti in da ga je priznalo ustrezno mednarodno združenje teh šol." Matični odbor in Vlada amandmaja ne podpirata. Želi kdo besedo? Gospod doktor Jože Pučnik, izvolite.</p>
            </sp>
            <sp xml:id="SDZ1-Redna-34-1995-09-19.sp216">
               <speaker>DR. JOŽE PUČNIK:</speaker>
               <p>Bom zelo kratek, da se ne bi vsa zadeva še enkrat ponovila. Vse skupaj je povezano tudi z ostalimi amandmaji. Gre za naslednje. Kdorkoli je že, je to Strokovni svet ali je to minister, ki odobrava nek izobraževalni program, mora imeti za to neka znana merila. In ta amandma zahteva, da se, zdaj neodvisno, kdo bo že to v končni verziji zakona odobraval, da odobrava ali pa sprejema, recimo, izobraževalni program neke privatne šole ali tudi katerekoli druge, po nekih jasnih, določenih, precizno postavljenih merilih. To je vsebina tega amandmaja. Zdaj je vprašanje, zopet bo nekdo rekel: dobro je, saj moramo zaupati in tako naprej. Mislim, da ne gre tukaj za kategorijo zaupanja, temveč gre za kategorijo jasnosti in tudi preciznosti in da se ve: zaradi tega in tega kriterija, recimo, bo potem pisalo v odločbi, ta izobraževalni program ni sprejet, ni odobren in tako naprej. Ampak je potrebno vedeti po katerih pravilih, po katerih razlogih. V tem pač socialdemokrati  vidimo nek smisel, da bi lahko prihajali do bolj jasnih odločitev in da se ne bi potem zmanjšala tudi verjetnost, če hočete, tudi podtikanja, češ da je bil iz nekih neznanih razlogov nek izobraževalni program sprejet, drugi pa zopet odklonjen.</p>
            </sp>
            <sp xml:id="SDZ1-Redna-34-1995-09-19.sp217">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Gospod minister, izvolite.</p>
            </sp>
            <sp xml:id="SDZ1-Redna-34-1995-09-19.sp218">
               <speaker>DR. SLAVKO GABER:</speaker>
               <p>Gospod podpredsednik, drugi odstavek 16. člena pravi: "Izobraževalni program iz prejšnjega odstavka pridobi javno veljavnost, ko pristojni Strokovni svet ugotovi", verjetno bi moralo pisati "enakovreden izobrazbeni standard".  Torej impliciramo to ugotavljanje enakovrednosti, impliciramo, da bo Strokovni svet to s polno avtoriteto strokovnosti tudi ugotavljal in predlagamo, da pri tem tudi ostane. Mi namreč dajemo pristojnost, ki je večja od tiste, ki jo dajejo predlagatelji amandmajev. Oni govorijo o celotnem spektru, o kriterijih. Mi gremo dlje: ti ljudje preprosto določajo vsebino. O tem bi lahko tekel spor, če bi kdo želel biti bistveno bolj liberalen, potem bi seveda po tej liniji peljal spor, vendar to očitno ni predmet današnje razprave. Moj predlog je torej, da se tega amandmaja ne podpre in da ostanemo pri obstoječi formulaciji.</p>
            </sp>
            <sp xml:id="SDZ1-Redna-34-1995-09-19.sp219">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne in dajem ta amandma, torej amandma k 16. členu pod točko ena na glasovanje. Ugotovimo sklepčnost! (49 prisotnih.)</p>
               <p>Kdo je za? (12 poslancev.) Je kdo proti? (30 poslancev.)</p>
               <p>Ugotavljam, da ta amandma ni bil sprejet.</p>
               <p>Iz povezave, na začetku sprejete, nam je ostal še na 12. strani amandma k 24. členu pod točko 1, ki se nadaljuje na 13. in 14. stran. Glede na to, da je zelo obširen predlagam, da ga ne berem v celoti ali želite, da ga berem v celoti. Nimam tako lepega glasu. Dobro.</p>
               <p>Predlagatelj tega amandmaja je poslanska skupina Socialdemokratske stranke Slovenije. Matični odbor in Vlada amandmaja ne podpirata. Želi kdo besedo o tem amandmaju? Ugotavljam, da ne in ga dajem na glasovanje. Ugotovimo sklepčnost! (47 prisotnih.)</p>
               <p>Kdo je za? (10 poslancev.) Je kdo proti? (34 poslancev.)</p>
               <p>Ugotavljam, da ta amandma ni bil sprejet.</p>
               <p>In se s tem vračam k 9. členu. Mislim, da še nismo opravili glasovanja o 9. členu v celoti.</p>
               <p>Na glasovanje  dajem 9. člen v celoti. Ugotovimo sklepčnost! (46 prisotnih.)</p>
               <p>Kdo je za? (33 poslancev.) Je kdo proti? (6 poslancev.)</p>
               <p>Ugotavljam, da smo ta člen sprejeli.</p>
               <p>Dajem v obravnavo 10. člen s štirimi amandmaji, ki se glasijo: prvi odstavek 10. člena se spremeni, tako da se glasi: "Za opravljanje javne službe na področju vzgoje in izobraževanja se organizira javna mreža, ki jo sestavljajo javni vrtci in šole, zasebni vrtci in šole ter zasebniki, ki imajo koncesijo." Predlagatelj je Vlada. Matični odbor podpira.</p>
               <p>Drugi: četrti odstavek 10. člena se črta in nadomesti z novim odstavkom, ki se glasi: "Javna mreža glasbenih šol mora biti organizirana tako, da omogoča zainteresiranim učencem osnovno glasbeno izobraževanje, nadarjenim pa zagotavlja pripravo za nadaljnje glasbeno izobraževanje." Predlagatelj je Vlada. Matični odbor podpira.  </p>
               <p>In četrti: v desetem odstavku 10. člena se črta besedilo "vrtcem in šol". Predlagatelj je Vlada, matični odbor amandma podpira. Želi kdo besedo o teh amandmajih in 10. členu?</p>
               <p>Ugotavljam, da ne in prehajam h glasovanju. Na glasovanje dajem amandma pod točko 1. Ugotovimo sklepčnost! (46 prisotnih.)</p>
               <p>Kdo je za? (41 poslancev.) Je kdo proti? (1 poslanec.)</p>
               <p>Ugotavljam, da smo ta amandma sprejeli.</p>
               <p>Dajem na glasovanje amandma pod točko 2. Ugotovimo sklepčnost! (46 prisotnih.)</p>
               <p>Kdo je za? (42 poslancev.) Je kdo proti? (Nihče.)</p>
               <p>Ugotavljam, da smo ta amandma sprejeli.</p>
               <p>Dajem na glasovanje amandma pod točko 3. Ugotovimo sklepčnost! (49 prisotnih.)</p>
               <p>Kdo je za? (46 poslancev.) Je kdo proti? (1 poslanec.)</p>
               <p>Ugotavljam, da smo amandma sprejeli.</p>
               <p>Na glasovanje dajem še amandma pod točko 4. Ugotovimo sklepčnost! (46 prisotnih.)</p>
               <p>Kdo je za? (46 poslancev.) Je kdo proti? (1 poslanec.)</p>
               <p>Ugotavljam, da smo ta amandma sprejeli.</p>
               <p>Dajem 10. člen v celoti na glasovanje. Ugotovimo sklepčnost! (47 prisotnih.)</p>
               <p>Kdo je za? (44 poslancev.) Je kdo proti? (1 poslanec.)</p>
               <p>Ugotavljam, da smo 10. člen v celoti sprejeli.</p>
               <p>Prehajam k 14. členu, kjer nam je ostal še amandma pod točko 2, ki se glasi: četrti odstavek se spremeni, tako da se glasi: "Pred določitvijo posebnega dela izobraževalnega programa za gimnazije mora na zahtevo Strokovnega sveta podati svoje mnenje tudi državna maturitetna komisija". Predlagatelj je poslanska skupina Demokratske stranke, matični odbor in Vlada amandma podpirata. Želi kdo besedo?</p>
               <p>Ugotavljam, da ne in dajem ta amandma najprej na glasovanje. Ugotovimo sklepčnost! (47 prisotnih.)</p>
               <p>Kdo je za? (46 poslancev.) Je kdo proti? (1 poslanec.)</p>
               <p>Ugotavljam, da smo ta amandma sprejeli.</p>
               <p>Dajem 14. člen v celoti na glasovanje. Ugotovimo sklepčnost! (48 prisotnih.)</p>
               <p>Kdo je za? (41 poslancev.) Je kdo proti? (2 poslanca.)</p>
               <p>Ugotavljam, da smo ta člen sprejeli.</p>
               <p>Dajem v obravnavo 15. člen s tremi amandmaji, ki se glasijo: v prvem odstavku 15. člena se za besedilom "domov za učence" doda vejica in besedilo "razen izobraževalnih oziroma vzgojnih programov zasebnih šol oziroma domov za učence". V drugem odstavku se za besedilom "dijaških domov" doda vejica in besedilo "razen izobraževalnih oziroma vzgojnih programov zasebnih šol oziroma dijaških domov". Predlagatelj je Vlada, matični odbor podpira.</p>
               <p>Drugi: pri prvem odstavku 15. člena se pika črta in odstavek dopolni z naslednjim besedilom: "oziroma z dogovorom vselokalne skupnosti šolskega okoliša, ki ga pokriva osnovna šola, glasbena šola, oziroma dom za učence". Predlagatelj je poslanska skupina Združene lista socialnih demokratov. Matični odbor in Vlada ne podpirata.</p>
               <p>Amandma se izključuje z naslednjim amandmajem, ta pa je: na koncu prvega odstavka 15. člena se pred piko doda besedilo, ki se glasi: "oziroma več lokalnih skupnosti, če se tako dogovorijo". Predlagatelj je Vlada. Matični odbor podpira. Želi kdo besedo? Ugotavljam, da ne in prehajam na glasovanje.</p>
               <p>Na glasovanje dajem najprej amandma pod točko 1. Ugotovimo sklepčnost! (45 prisotnih.) Ponovno vas prosim, da ugotovimo sklepčnost! (46 prisotnih.)</p>
               <p>Kdo je za? (39 poslancev.) Je kdo proti? (1 poslanec.)</p>
               <p>Ugotavljam, da je amandma sprejet.</p>
               <p>Dajem na glasovanje amandma pod točko 2. Ugotovimo sklepčnost! (47 prisotnih.)</p>
               <p>Kdo je za? (15 poslancev.) Je kdo proti? (24 poslancev.)</p>
               <p>Ugotavljam, da ni sprejet.</p>
               <p>Na glasovanje dajem še amandma pod točko 3. Ugotovimo sklepčnost! (45 prisotnih.) Ponovno vas prosim, da ugotovimo sklepčnost! (47 prisotnih.)</p>
               <p>Kdo je za? (35 poslancev.) Je kdo proti? (1 poslanec.)</p>
               <p>Ugotavljam, da je ta amandma sprejet.</p>
               <p>Dajem 15. člen v celoti na glasovanje. Ugotovimo</p>
               <p>sklepčnost! (44 prisotnih.) Ponovno vas prosim, da ugotovimo sklepčnost! (46 prisotnih.)</p>
               <p>Kdo je za? (42 poslancev.) Je kdo proti? (1 poslanec.)</p>
               <p>Ugotavljam, da smo 15. člen v celoti sprejeli.</p>
               <p>Dajem v obravnavo 16. člen in amandma, ki je še ostal, to je na osmi strani pod točko 2: v drugem odstavku se beseda "enak" nadomesti z besedo "enakovreden". Predlagatelj je Vlada. Matični odbor podpira. Želi kdo besedo? Ugotavljam, da ne in dajem ta amandma na glasovanje. Ugotovimo sklepčnost! (45 prisotnih.) Ponovno vas prosim, da ugotovimo sklepčnost! (46 prisotnih.)</p>
               <p>Kdo je za? (40 poslancev.) Je kdo proti? (2 poslanca.)</p>
               <p>Ugotavljam, da smo ta amandma sprejeli in dajem na glasovanje še 16. člen  v celoti. Ugotovimo sklepčnost! (47 prisotnih.)</p>
               <p>Kdo je za? (41 poslancev.) Je kdo proti? (2 poslanca.)</p>
               <p>Ugotavljam, da je 16. člen v celoti sprejet. Hvala lepa.</p>
               <p>S tem prekinjam to točko dnevnega reda in današnje zasedanje. Nadaljevali bomo jutri ob 10. uri.</p>
            </sp>
            <stage type="time">(SEJA JE BILA PREKINJENA 19. SEPTEMBRA 1995 OB 16.51 URI IN</stage>
         </div>
      </body>
   </text>
</TEI>
