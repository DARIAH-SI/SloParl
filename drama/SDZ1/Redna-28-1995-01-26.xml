<?xml version="1.0" encoding="UTF-8"?><TEI xmlns="http://www.tei-c.org/ns/1.0" xml:id="SDZ1-Redna-28-1995-01-26">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                     Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons Priznanje
                     avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">A51BB0525EDA90AAC1257832004838F4</idno>
               <idno type="URI">A51BB0525EDA90AAC1257832004838F4</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Redna-28-1995-01-26.DZ" n="28">
               <name>Redna</name>
               <date when="1995-01-26"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Redna-28-1995-01-26.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 26. JANUARJA 1995 OB 10.12 URI.)</stage>
            <sp xml:id="SDZ1-Redna-28-1995-01-26.sp1">
               <speaker>PODPREDSEDNIK DR. LEV KREFT:</speaker>
               <p>Prosim, da vsi vstopite v dvorano, začeli bomo z delom Državnega zbora in hkrati
                  seveda tudi vas, vodje in sekretarje poslanskih skupin pozivam, da izpolnite svojo
                  dolžnost, to se pravi, zagotovite prisotnost poslank in poslancev v dvorani.</p>
               <p>Poslanke in kolegi poslanci, gospe in gospodje! Pričenjam nadaljevanje 28. seje
                  Državnega zbora Republike Slovenije. Obveščen sem, da so zadržani in se današnje
                  seje ne morejo udeležiti naslednje poslanke in poslanci: Borut Pahor, ki je
                  trenutno tukaj, Dušan Bavdek, gospa Nada Skuk, Mihaela Logar in Franc Lipoglavšek.
                  Prosim, da ugotovimo prisotnost v dvorani in vas hkrati prosim, da vsi zasedete
                  svoja mesta v dvorani! Ugotovimo prisotnost! Ugotavljam, da je v dvorani 59
                  poslancev. Torej je zbor sklepčen in lahko odloča.</p>
               <p>Na to sejo sem vabil predstavnike Vlade Republike Slovenije, ki jih lepo
                  pozdravljam. Današnje nadaljevanje bomo pričeli z obravnavo včeraj prekinjene 11.
                  točke dnevnega reda - to je predloga zakona o igrah na srečo, nato bomo prešli na
                  obravnavo 15. točke dnevnega reda - to je predloga zakona o davčnem postopku ter
                  po dnevnem redu dalje. Hkrati vas obveščam, da glede na pobudo za sklic izredne
                  seje potekajo priprave v delovnih telesih, ki so potrebne za imenovanja oziroma
                  volitve ministrov. V kolikor bomo dobili pravočasna poročila, to se pravi, podlago
                  za sklic izredne seje, bo izredna seja sklicana za danes ob 5. uri popoldan.</p>
               <p>Prehajam na nadaljevanje 11. točke dnevnega reda - to je na tretjo obravnavo
                  predloga zakona o igrah na srečo.</p>
               <p>Zaključili smo tisti del obravnave, ki pomeni nastope poslanskih skupin. Začeli
                  smo splošno razpravo poslank in poslancev. Besedo ima gospod Ivo Hvalica. Hkrati
                  vas že takoj prosim, da vzdržujemo sklepčnost v dvorani na primerno visoki ravni,
                  kajti po splošni razpravi nas čaka precej obsežno in zajetno delo, kot ste lahko
                  videli iz pregleda amandmajev. Izvolite, gospod Hvalica.</p>
            </sp>
            <sp xml:id="SDZ1-Redna-28-1995-01-26.sp2">
               <speaker>IVO HVALICA:</speaker>
               <p>Hvala lepa za besedo. Spoštovani! Najprej moram pojasniti, zakaj sem danes prvi
                  govornik. Včeraj se je zgodilo nekaj, kar me je v bistvu osupnilo. V imenu
                  poslanskih skupin ni nihče tukaj nastopil, kar je dovolj značilno. Hkrati se moram
                  opravičiti kolegici gospe Danici Simšič, ker sem rekel, da govorim pred prazno
                  dvorano. Dvorana v resnici na ljubo ni bila prazna, bila je dve tretjini prazna in
                  sem menil, da nima smisla tako nadaljevati. Ko je predsedujoči pozval potem k
                  razpravi poslance, se zopet nihče ni oglasil in sem zaradi tega, da ne bi
                  zaključili te, za tako važen zakon nujne razprave, sem se prijavil k besedi in
                  tako sem zopet tukaj.</p>
               <p>Glede na to, da je bilo včeraj veliko odsotnih, bi ponovil na kratko, kar sem
                  včeraj rekel, ker je to nujno izhodišče za to, kako bomo delali naprej. Včeraj sem
                  povedal, da je zakon prišel v mesecu decembru dvakrat v Državni zbor in na čuden
                  način. Prvič je prišel konec novembra oziroma datum je imel 25. novembra, dobili
                  smo ga pa v začetku decembra, s tem, da smo takoj po treh tednih dobili novo
                  verzijo zakona, ki je prispela v Državni zbor takrat, ko nas tukaj ni bilo več, to
                  se pravi 27. decembra. Nismo dobili čistopisa zakona, kot je po navadi za tretjo
                  obravnavo, pač pa 27 strani zakona in kar 20 strani gosto napisanih vladnih
                  amandmajev. Zelo težko se je bilo prebiti skozi to vsebino, posebno tudi zaradi
                  tega, ker so, ali slučajno ali pa neslučajno, amandmaji pisani tako, da pravzaprav
                  ne ponovijo potem celote odstavka ali misli, ampak po stari navadi: zamenja se
                  vejica, vstavi se pika, zamenja se beseda in tako dalje in je to zelo težko
                  obvladovati, pregledovati, razumeti.</p>
               <p>Nedvoumna je ugotovitev, da je v zakon, slučajno ali neslučajno, vtihotapljen tudi
                  lastninski del zakonodaje, za katero imamo poseben zakon, to je EPA 500. S tem
                  tudi ni bil spoštovan sklep Državnega zbora in bo treba to preveriti.</p>
               <p>Ob vsem tem, kar se je dogajalo vzporedno, bi tudi veljalo spregovoriti nekaj
                  besed o oglasih, telespotih, obiskih, peticijah in tako dalje.</p>
               <p>Na koncu je bilo treba v skladu s poslovnikom, ne glede na vse skupaj, reagirati
                  in ne glede na to, da menim, da ta lastninski del ne sodi v ta zakon, sem tudi ta
                  del ustrezno amandmiral, ker sicer bi vlak odpeljal. Mogoče pa kdo tudi želi, da
                  ta vlak odpelje neopazno mimo poslednje kontrolne postaje.</p>
               <p>Moj amandma je, zvest tradiciji, strgal, raztrgal Sekretariat za zakonodajo in se
                  včasih sprašujem, čigav je ta sekretariat, ali je to sekretariat Državnega zbora
                  ali dela Državnega zbora ali ne vem, čigav je. Hitro sem reagiral na to, kar je
                  napisal sekretariat, umaknil del teh mojih amandmajev, za katere sekretariat meni,
                  da niso konsistentni, da nimajo in tako dalje, sedaj ne bom razlagal in sem
                  ponovil te amandmaje. Sam sem ustvaril s tem dodatno zmedo, ampak k temu me je
                  prisilil način, s kakršnim se je predlagatelj zakona predstavil. Skratka z
                  zakonom, ki ga nimamo v čistopisu. Trdno sem prepričan, spoštovani kolegi, da
                  polovica ljudi v tej dvorani, žal, tega predmeta ne pozna, in ga tudi ni treba
                  poznati. Ker tu se ne bo odločalo o argumentih, tu se bo odločalo politično. Sam
                  se zavedam svojega donkihotovskega početja. Vem, da ne bom dosegel nič, ker pač
                  nimam večine. Pa vendar bi kazalo reči nekaj besed, predvsem pa bom poudaril svoja
                  izhodišča.</p>
               <p>Sam se pri tem zakonu, pri tej dejavnosti zavzemam za normalizacijo razmer. Te
                  razmere sedaj niso v nobenem primeru normalne. To kar si je dovolila mlada država
                  na tem področju, je vredno svojevrstnega zgražanja. Zavzemam se za normalizacijo
                  razmer in za ustrezno strategijo. Ne zavzemam se za uničenje igralništva, kot mi
                  očita gospod Janez Kopač v televizijski oddaji na Kanalu A. To so mi referirali
                  drugi. Odločno zavračam tako podtikanje. On že ve zakaj to počne, ker pripada pač
                  nekemu drugemu lobiju. To je zelo lahko dokazati, tukaj in sedaj. Drugo, za kar se
                  zavzemam, je fiskalno zajemanje, ustrezno fiskalno zajemanje, ki ga mora opraviti
                  tako državni proračun kot tudi lokalne skupnosti. Absolutno podpiram namero, da se
                  da lokalni skupnosti, kjer so ti igralniški centri ali igralnice, ustrezno rento
                  za odpravo negativnih posledic, ki jih povzroča ta dejavnost.</p>
               <p>Včeraj sem slišal zelo zanimivo misel, ki sicer navidezno nima nič skupnega s tem.
                  V delegaciji Slovencev iz zamejstva je nek gospod govoril o hitrem vlaku, ki naj
                  bi ga uvedli po Kanlski dolini, to je na italijanski strani v Furlaniji - Julijski
                  krajini, ampak so ugotovili, da velika brzina, ki bi jo imel ta vlak, ne bi
                  odtehtala škodljivih posledic, ki bi jih ta vlak povzročal na okolje. Če mi
                  mislimo, da smo najpametnejši, se moramo vseeno vprašati, zakaj tudi drugi, ki
                  imajo že 50 ali 100 let tržni sistem, ravno tako brezglavo ne dovoljujejo
                  igralništva. Zavedajo se namreč negativnih posledic in zaradi tega poskušajo to
                  dejavnosti disciplinirati. Kakorkoli že, negativne posledice so, pri čemer ne
                  morem upoštevati razna znanstvena in pseudo-znanstvena ugotavljanja, ki so po
                  navadi v obratnem sorazmerju z višino honorarja, ki ga nameni naročnik za tako
                  raziskavo. Danes se da z denarjem vse plačati, tudi znanstveno raziskavo. V
                  primeru razlage 4. člena zakona o igrah na srečo je to institut iz Maribora tudi
                  ustrezno naredil, kot ste videli.</p>
               <p>Zavzemam se za rento, ki bi jo morale dobiti lokalne skupnosti, zavzemam se za
                  zaposlene. Minister Gaspari, ki je prisoten, vam bo lahko povedal, da sem bil med
                  tistimi, ki sem stopil do njega in ga prosil, da se v zakon vključi tudi možnost,
                  da bi zaposleni lahko svoj certifikat vložili v svojo firmo. Če ni tako, bi prosil
                  ministra Gasparija, da me demantira.</p>
               <p>Zavzemam se za normalizacijo, kot sem rekel ureditve teh razmer. Te zadeve, tako
                  kot so sedaj, niso normalne. Poglejte, v svojem okolju poznam delovanje te
                  igralnice in za primer jemljem neko drugo okolje, ki je samo nekaj desetin
                  kilometrov oddaljeno in ugotavljam naslednje, primerjam namreč Novo Gorico in
                  Ajdovščino. V Novi Gorici so vsa velika podjetja, znana, dobra podjetja, ki smo
                  jih imeli, kar spomnite se na imena: Meblo, Vozila, Gostol, tako rekoč propadla
                  oziroma so na robo propada. Niti slučajno se to ni zgodilo v Ajdovščini, kjer še
                  vedno cvetejo Fructal, Mlinotest, Primorje in podobno. Tudi gradbeno podjetje v
                  Novi Gorici je propadlo. Nihče danes izven segmenta igralništva ne more ponuditi
                  kadrom takšnih dohodkov, kot jih lahko ponudi igralništvo. In zaradi tega je vse
                  okrog devastirano, vse je v bistvu osiromašeno.</p>
               <p>Grem naprej. Tudi mladi ljudje, ki bi se morali odločati za študij ali že
                  študirajo, opustijo takoj to namero, gredo delat v igralništvo, dobijo plačo, ki
                  je večja od plače poslanca tukaj v Državnem zboru. Nihče nima nič proti temu, to
                  je težko delo, to je izmensko delo, nočno delo. To je stresno delo. Ampak človek
                  ugotovi, da bomo nekoč tudi tam potrebovali zdravnika, inženirja, mehanika, kovača
                  itd. Teh ne bo. Američani so že zdavnaj ugotovili, da je daleč okrog igralnice
                  vsaka druga dejavnost nekompetitivna. O tem je treba razmišljati. Ne glede na
                  raziskave posameznih institutov, ne glede na zatrjevanja, da sploh ni nobenega
                  škodljivega vpliva. Zelo jasno, sem za igralništvo, ker je to donosna dejavnost.
                  Zanj smo se že tako rekoč opredelili. Zdaj ga je treba dodatno razvijati. Treba ga
                  je pa ustrezno nadzorovati in ustrezno iz njega zajemati. Na takšen način, kot je
                  to predvideno sedaj, to ni mogoče. Enega gospodarja bo zamenjal drugi gospodar,
                  namesto da bi to bilo pod kontrolo države in lokalne skupnosti. Malo me to
                  spominja na kar dosti znan prizor, ki ga včasih vidimo v filmih, ki obravnavajo
                  kakšne legende o hitri obogatitvi. Človek koplje v zid. Nenadoma se vsujejo nanj
                  zlatniki, grabi, daje v žep, v vreče in na koncu v teh zlatnikih utone. Ne bi
                  želel, da se tudi v tem primeru to ponovi. Za sedaj hvala lepa.</p>
            </sp>
            <sp xml:id="SDZ1-Redna-28-1995-01-26.sp3">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospa Jana Primožič, izvolite.</p>
            </sp>
            <sp xml:id="SDZ1-Redna-28-1995-01-26.sp4">
               <speaker>JANA PRIMOŽIČ:</speaker>
               <p>Gospod podpredsednik, spoštovane poslanke in poslanci! V zvezi s tem zakonom lahko
                  rečem, da malo vem, a dovolj za trezno presojo. Malo vem, kar se tiče lastninjena,
                  <q>"odličnosti"</q> igralniške dejavnosti, pranja denarja v tej dejavnosti in še mnogo
                  podobnih zadev. Vem le za nekatera dejstva in se sprašujem zakaj je postopek
                  sprejemanja tega zakona trajal cela tri leta, zakaj niti Ministrstvo za finance
                  niti SDK nista mogla ali hotela poseči v to dejavnost glede nadzora. Sprašujem se,
                  kako lahko neko podjetje v tem primeru HIT trdi, da ima izgubo, poleg tega pa celo
                  leto plačuje enostranske oglase o kurah, zlatih jajcih in njihovi odličnosti in še
                  in še.</p>
               <p>Cenim uspešne gospodarje, nikakor pa ne take, ki se ne zavedajo dveh bistvenih
                  stvari. To, da je igralniška dejavnost monopolna dejavnost, da je igralništvo
                  opredeljeno lahko tudi kot hazard in povzroča negativne posledice. Tega se moramo
                  zavedati vsi, ki sedimo v tem parlamentu in temu ustrezno posvetiti temu zakonu
                  oziroma igralništvu več pozornosti.</p>
               <p>Nikakor nisem tudi za to, da se brez kazni krši zakon, ki je sicer veljal dolga
                  desetletja, v tem primeru mislim na to, da fizične osebe niso mogle biti lastniki
                  igralnic, vendar, v teh treh letih se pač ni nič spremenilo. Država na žalost v
                  tem primeru ostaja brez moči.</p>
               <p>Lastninjenje, ki ga je že načel gospod Hvalica, je stvar posebnega zakona in se v
                  tem primeru na žalost ne moremo s tem ukvarjati. Pred nami je sistemski zakon,
                  katerega smo poslanci Slovenskih krščanskih demokratov dolgo časa v bistvu
                  spremljali, sedaj je pred nami dokončna faza odločanja in lahko rečemo, da v
                  bistvu podpiramo vladne amandmaje, razen tistih, ki ne zaostrujejo dovolj nadzora
                  nad igralništvom. Skrbi nas zlasti proračun, državni proračun, ki koncesijsko
                  dajatev, ki je glavni vir tega zakona oziroma prihodkov države, po našem mnenju
                  preveč razkošno deli med tiste, ki mogoče imajo že preveč. O tem bomo govorili
                  nekaj več v razpravi po posameznih členih, zlasti pa nasprotujemo tistim
                  amandmajem, ki zmanjšujejo nadzor nad to monopolno dejavnostjo. Predlagam, da
                  zakon začnemo obravnavati in da ga končno sprejmemo, saj v bistvu pomeni vsaj
                  delen napredek v tej tako težko pričakovani igralniški dejavnosti. Hvala lepa.</p>
            </sp>
            <sp xml:id="SDZ1-Redna-28-1995-01-26.sp5">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod dr. Franc Zagožen. Izvolite.</p>
            </sp>
            <sp xml:id="SDZ1-Redna-28-1995-01-26.sp6">
               <speaker>DR. FRANC ZAGOŽEN:</speaker>
               <p>Spoštovani podpredsednik, spoštovani zbor! V Slovenski ljudski stranki smo prav
                  tako z zaskrbljenostjo spremljali dogajanja na področju posebnih iger na srečo v
                  zadnjih letih in nastajanje tega zakona in s tem, kar se nam danes obeta, tudi
                  nismo zadovoljni. Vsekakor ne pristajamo na koncept, da bi osebne igre na srečo
                  razvijali v Sloveniji nekontrolirano in ne pristajamo na koncept, da bi Slovenija
                  imela ambicijo postati nekakšen evropski Las Vegas ali nekaj podobnega, kar je
                  bila, recimo, Havana na Kubi tik pred revolucijo. Posebne igre na srečo so
                  dejavnost, ki prinaša prav gotovo s seboj veliko slabega. Zaradi tega ne more biti
                  razvoj prepuščen samo stihiji in trgu in to ob zakonodaji, ki bi zaradi
                  velikodušnosti države do podjetij, ki organizirajo igre na srečo, stimulirala ta
                  razvoj s prenizko obdavčitvijo. Menimo, da je mogoče pristati na razvoj posebnih
                  iger na srečo v Sloveniji, samo pod strogim nadzorom in kontrolo države in, da je
                  za to nujno potrebna strategija razvoja.</p>
               <p>Državni zbor se mora odločiti po tem, koliko bo igralništva, kjer bo in ne samo
                  določiti zakonske okvire, v katerih bo delalo in seveda, tudi pri določitvi
                  zakonskih okvirov mora biti restrektiven. Mi bomo, kolikor bo seveda mogoče, pri
                  današnjem glasovanju glasovali tako, dvomim, da bomo uspevali, ampak vendar, da bi
                  podpirali predvsem javno lastništvo. Lastniki igralnic naj bi bili država, občina,
                  državni skladi in poleg tega bi morali priti do dolgoročnega programa razvoja
                  igralništva. Menimo, da je predlagana lestvica obdavčitve koncesijskih dajatev
                  postavljena tako, da bi dejansko stimulirala množično nastajanje igralnic, lahko
                  kjerkoli, ker je pač progresivna in jo lahko že pri zelo majhnih igralnicah,
                  neracionalnih, ki ne prenašajo velikih dohodkov državi in lokalni skupnosti, pač
                  pa samo lastnikom takšnih igralnic. Takšna lestvica lahko dejansko stimulira
                  stihijsko nastajanje igralnic kjerkoli po Sloveniji in razvoj v tej nezaželeni
                  smeri. Pred dnevi sem bil na seji Državnega zbora, govorili smo o problematiki
                  vstopanja v Evropsko unijo in o ovirah, ki se nam tu postavljajo, pozoren na
                  mnenje, ki je bilo približno tako, da nas naj ne skrbi vstop v Evropsko unijo, ko
                  bo Slovenija iz Evrope z igralništvom zbrala toliko denarja, da bo to postalo za
                  Evropo breme, potem nas bo Evropa potrebovala in nas bo povabila. Ne verjamem, da
                  bi bilo kaj takega, tudi če bi bilo uresničljivo, za Slovenijo dobro. Zato menim,
                  tako tudi v Ljudski stranki, da posebne igre na srečo niso gospodarska dejavnost
                  kot vse druge, ampak jih je treba posebej pozorno obravnavati, tako strateško kot
                  na zakonodajnem področju. Bojimo se, da z zakonom, ki bo verjetno danes
                  izglasovan, ne bomo zadovoljni. Upam, da bomo v Sloveniji vsaj malo spoznali
                  napako in da tendence, ki so se kazale zadnja leta, tudi na primeru igralništva
                  kot ga imamo sedaj, predvsem v primeru HIT, ne bodo prevladale, ampak jih bo
                  mogoče ustaviti. Hvala lepa.</p>
            </sp>
            <sp xml:id="SDZ1-Redna-28-1995-01-26.sp7">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Prosim, gospa Danica Simšič, izvolite.</p>
            </sp>
            <sp xml:id="SDZ1-Redna-28-1995-01-26.sp8">
               <speaker>DANICA SIMŠIČ:</speaker>
               <p>Hvala za besedo. Spoštovane kolegice, spoštovani kolegi, gospod predsedujoči!
                  Dovolite, da se najprej zahvalim gospodu Hvalici za opravičilo, hkrati pa mu
                  sporočam, da je bilo takrat v dvorani vsaj še 33 drugih poslank in poslancev, in
                  tudi predstavniki Vlade. Mislim, da bi enako opravičilo veljalo tudi njim. V
                  bistvu je moj predlog s katerim prihajam, proceduralne narave. Dobili smo pregled
                  amandmajev. Ta pregled amandmajev ima 33 strani. 33 je očitno zanimiva številka.
                  Takrat so Kristusa križali, kandidat za zunanjega ministra ima 33 let, ampak kljub
                  vsemu, ta sklop amandmajev je preskromen. V njem ni vseh predlaganih dopolnil in
                  sprememb. Prosila bi, če je mogoče, da dobimo popoln pregled amandmajev, kajti
                  odločati se tako, da bomo brskali po kupih in iskali določeno dopolnilo, se mi ob
                  zakonu, za katerega vsi menimo, da je izredno pomemben, ne zdi ravno najbolj
                  smotrno. Hkrati predlagam tudi, da se do številnih dopolnil, do katerih se ni
                  opredelil, opredeli tudi matični odbor, Odbor za finance. Hvala.</p>
               <p>Prosim, če lahko daste ta predlog na glasovanje.</p>
            </sp>
            <sp xml:id="SDZ1-Redna-28-1995-01-26.sp9">
               <speaker>PODPREDSEDNIK DR. LEV KREFT:</speaker>
               <p>Hvala lepa. Ker gre za predlog proceduralne narave, da se o vsem novem, kar se je
                  nabralo v pregledu amandmajev in o tem do sedaj ni razpravljalo matično delovno
                  telo, matično delovno telo sestane ter da svoje mnenje k vsem amandmajem, na
                  katera do sedaj ni dalo mnenja. Verjetno to pomeni, da si želimo tudi mnenje
                  Vlade. Dajem ta proceduralni predlog Državnemu zboru na glasovanje. Za vse tiste,
                  ki do sedaj niste poslušali, glasujemo o predlogu, da se sestane matično delovno
                  telo in sprejme svoje stališče o vseh vloženih amandmajih, do katerih še ni
                  sprejelo stališča in da prav tako dobimo stališča Vlade o teh amandmajih.
                  Ugotavljamo sklepčnost! <stage>(56 prisotnih.)</stage>  </p>
               <p>Kdo je za? <stage>(23 poslancev.)</stage> Je kdo proti? <stage>(27
                     poslancev.)</stage></p>
               <p>Ugotavljam, da ta proceduralni predlog ni bil sprejet. Ste povedali vse, kar ste
                  hoteli ali želite še besedo? Hvala lepa. Želi še kdo besedo? Gospod Marijan
                  Poljšak, izvolite.</p>
            </sp>
            <sp xml:id="SDZ1-Redna-28-1995-01-26.sp10">
               <speaker>MARIJAN POLJŠAK:</speaker>
               <p>Ker sta pred mikrofonom tako gospod Hvalica kot gospod Zagožen izrazila nekaj
                  pesimizma glede uspešnosti glasovanja, bi prosil vse razen, HIT-ov lobi, vse
                  ostale, ki niso iz HIT-ovega lobija, naj to zadevo - in tudi vse kolege, da naj bo
                  ta zadeva spopad, ne med strankama, bom rekel, ker sem proti stranki ali
                  socialdemokratov, ker mi ni všeč, gospod Hvalica, zato bom glasoval proti, da se
                  takoj vprašate. To ni način glasovanja in prosim, da ne bi šli v to smer, ker to
                  je ali zamegljevanje ali je zmota. Zmotno bi bilo glasovati proti nekem amandmaju
                  gospoda Hvalice, ker je njegov amandma in ker je član Socialdemokratske stranke.
                  Zmotno bi bilo biti proti nečemu, zato ker za tem stoji Ljudska stranka ali mogoče
                  celo Krščanski demokrati. Da ne bi potem rekli, glasovanje je, jaz sem se zmotil.
                  To ne sme biti spopad na eni strani med LDS, kjer je verjetno zelo zasidran HIT-ov
                  lobi in Združeno listo, kjer je najbrž tudi, toda upam, da med vami so tudi
                  poslanci, ki drugače mislijo. Kakor je tudi gotovo, da je kakšen član HIT-ovega
                  lobija na drugi strani, na desni. Kakor smo rekli, ne HIT-ov lobi, ker to je zopet
                  nepravilna oznaka, ker to je spet maska oznaka. Tu gre v bistvu za lobi neke
                  politične skupine. Sem za to, da je to spopad, toda jaz sem za to, da je to jasen
                  spopad. To se pravi, vsak posameznik, ki se odloča želim, da se ne bo zmotil. In
                  da ne bo glasoval proti ali za neko stvar, četudi je on in tudi njegova politika,
                  kateri pripada, drugačna. Hvala.</p>
            </sp>
            <sp xml:id="SDZ1-Redna-28-1995-01-26.sp11">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Jože Jagodnik. Izvolite.</p>
            </sp>
            <sp xml:id="SDZ1-Redna-28-1995-01-26.sp12">
               <speaker>JOŽE JAGODNIK:</speaker>
               <p>Hvala za besedo. Replika na zadnje dva ali tri govornike.</p>
               <p>Odločno zanikam, da sem pripadnik kakršnega koli lobija. Ovržem vsa namigovanja,
                  da komurkoli pripadam, še najmanj HIT-u, niti ga ne poznam niti nikoli nisem bil v
                  igralnici HIT-a. Bil sem enkrat v igralnici v Portorožu in to na nekem čisto
                  protokolarnem obisku, enkrat pa v igralnici v Mariboru. Nihče iz igralniškega
                  lobija ni pritiskal name, pripadam pa zmeraj tistemu lobiju, ki vleče voz naprej
                  in tako bom tudi glasoval, da se tudi to področje na normalen način zakonsko
                  uredi.</p>
               <p>Zato vnaprej odklanjam možno etiketiranje, ki se je v tem Državnem zboru pravkar
                  začelo.</p>
            </sp>
            <sp xml:id="SDZ1-Redna-28-1995-01-26.sp13">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Marijan Poljšak, izvolite.</p>
            </sp>
            <sp xml:id="SDZ1-Redna-28-1995-01-26.sp14">
               <speaker>MARIJAN POLJŠAK:</speaker>
               <p>Rekel sem, da je zgrešena oznaka HIT-ov lobi in sem rekel, da je to lobi neke
                  politične elite. Če to politično elito gospod Jagodnik imenuje tista elita, ki
                  vleče voz naprej, potem naj si vsak razlaga, kaj je to naprej in kaj je to ta voz.
                  Hvala.</p>
            </sp>
            <sp xml:id="SDZ1-Redna-28-1995-01-26.sp15">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Prosi, gospod Igor Omerza.</p>
            </sp>
            <sp xml:id="SDZ1-Redna-28-1995-01-26.sp16">
               <speaker>MAG. IGOR OMERZA:</speaker>
               <p>Hvala za besedo. Naša poslanska skupina je še danes zjutraj usklajevala stališče o
                  zakonu, ampak bom vendarle govoril v svojem imenu, ker tudi v naši poslanski
                  skupini ni popolnoma enotnega mnenja in mislim, da tudi vsi poslanci o tej zadevi
                  nimajo čisto jasnih predstav ali pa imajo različne poglede na igralništvo, ki je
                  zelo specifična dejavnost. Mislim vendarle nekaj afirmativnega povedati. Ne bi se
                  toliko oziral na ves prah, ki je bil dvignjen okrog igralništva. Nekatera
                  stališča, ki so bila izrečena v javnosti in tudi v tem parlamentu, se mi zdijo
                  podobna stališčem, ki bi jih podprli tudi v Italiji, ker je odtekanje kupne moči
                  Italijanov, in za to predvsem gre v primeru primorskih igralnic, nekaj, kar ne
                  more biti všeč italijanski državi. Verjetno bi oni že ukrepali, meje se pač ne
                  dajo zapreti, hvala bogu, v združujoči se Evropi. Verjetno pa imajo oni sami
                  težave vzpostaviti podoben način industrije zabave zaradi razlogov, ki se tudi pri
                  nas pojavljajo, razni moralni, etični in drugi zadržki. Ko glasujemo o zadevah
                  tega zakona, je potrebno zakon sprejeti, ker je nemogoče, ker se stvar vleče že
                  leta in leta. Ne pade samo na ta Državni zbor, odgovornost pade tudi na prejšnjo,
                  prvo slovensko skupščino in je treba presekati in danes to zadevo speljati do
                  konca.</p>
               <p>Amandmajev je veliko. Bomo pač videli, kaj bo iz tega prišlo. Kot vidim osnovno
                  intenco zakona, se ne strinjam s preveč proračunskim, knjigovodskim ali
                  stroškovnim pristopom finančnega ministra. Na igralništvo je treba gledati tako,
                  da mu je treba dati posebne okvire in ti posebni okviri so dani v tem zakonu.
                  Imate veliko število omejitev, kako se lahko pridobi koncesija. Uvaja se nov urad
                  za nadzor, ki ima zelo velike pristojnosti, skoraj policijske pristojnosti. Morda
                  so včasih kakšne stvari še bolj birokratske, vendarle, v osnovi je tak nadzor nad
                  igralništvom potreben za tako dejavnost in mislim, da je v tem zakonu
                  prisoten.</p>
               <p>Ne gre sedaj samo za nadzor. To je vendarle gospodarska dejavnost. Mislim, da je
                  treba tudi sprejemati zakon tako, da se bo vendarle v igralništvu omogočila taka
                  akumulacija, ki bo lahko razvijala igralništvo. Ne glede na  to, da je to lahko
                  visoko akumulativna dejavnost, je razvoj igralništva povezan z velikimi stroški in
                  je tudi tukaj potrebno stalno inovirati, ne bi rekel toliko igralništvo, ampak
                  bolj industrijo zabave.</p>
               <p>Nekajkrat sem imel priložnost v Perli gledati ta italijanski fenomen, bi ga
                  imenoval, ko gospodinje ali ženske srednjih let, predvsem dame, ure in ure igrajo
                  na avtomate, kar meni ne predstavlja nobenega zadovoljstva. Očitno pa je
                  severno-italijanska družba, tu moram malo sociološko, psihološko, tu nisem
                  strokovnjak, politično -  ekonomsko razmišljati, da imamo tako ugoden geografski
                  položaj za to dejavnost in imamo na drugi strani milijone ljudi najbolj razvitega
                  območja na svetu, ki so verjetno primerno temu odtujeni. Če jim mi tega ne bomo
                  ponudili, jim bo to ponudil nekdo drug. Ne mislim na hazard, mislim predvsem na
                  druge igre na srečo, ki prevladujejo v ponudbi primorskih ali vsaj novogoriških
                  igralnic. Tukaj se mi zdi, da bi bilo potrebno, da bi v zakon sprejeli stališča,
                  da je tukaj še velik trg, to je čisti izvozni trg. Mislim, da v Sloveniji ni
                  podlage, ne v številu prebivalstva ne v kupni moči, tudi ne glede na kulturno
                  raven ali razvojno stopnjo slovenske družbe, da tukaj ni take potencialne
                  nevarnosti, če je to nevarnost, da bi ta industrija zabave v toliki meri privabila
                  ali pa pokvarila slovenske državljane. Mislim, da te nevarnosti ni. Na drugi
                  strani meje pa imamo drugo kulturno, civilizacijsko bolj razvito in tudi bolj
                  odtujeno okolje, ki očitno tukaj najde sprostitev. Govorim predvsem o industriji
                  zabave.</p>
               <p>Mislim, da bi bilo potrebno ta zakon sprejemati ne glede na to, kaj si kdo
                  trenutno misli o igralništvu. Zakon se verjetno piše, vsaj upam, za leta ali pa
                  morda tudi za desetletja,  verjetno z nekaterimi popravki, v tem smislu, da se ne
                  bi odrekali temu, da slovenska država lahko z relativno ekološko čisto in ne
                  toliko zahtevno industrijo pritegne še več kupne moči, predvsem iz sosednje
                  Italije.</p>
               <p>Ni slučaj, da smo Avstrijcem odtegnili precej gostov, ni slučaj, da Avstrijci
                  hodijo sem in gledajo ta koncept igralništva. Mislim, da bi bilo to zametavati
                  nesmiselno. Treba je to uokviriti. Zakon daje osnove. Treba je imeti strog nadzor.
                  Zakon daje te osnove in treba je skozi zakon tudi glasovati v tem smislu, da se
                  omogoči takšen nivo akumulacije in takšen nadzor države v nadzornih svetih, ki bo
                  to akumulacijo prelival v razvoj igralništva. Povedal bom samo tri primere, čeprav
                  nisem ekspert na tem področju, ki bi jih bilo vredno podpreti tudi z državnega
                  vidika z vladnega, turističnega ali ne vem katerega vidika državnih institucij in
                  se ne obremenjevati z vsemi temi spori in spopadi, ki so tudi politične narave ali
                  na katere vplivajo verjetno tudi z italijanske strani, ampak gledati, se skušati
                  tega na nek način osvoboditi. Naj organi, ki se s tem ukvarjajo, stvari izpeljejo
                  do konca, od naše preiskovalne komisije, sodišč, do drugih organov in seveda do
                  novo ustanovljenega urada za nadzor. Poglejte, Ljubljana ima igralnico na
                  Miklošičevi cesti. Tam stanujem in tam do dveh ponoči ni miru, tudi mislim, da
                  igralnica, čeprav je ne poznam, ne vem, če je primerna. Seveda bi bilo za
                  Ljubljano verjetno zelo primerno imeti neko igralnico, da bi popestrili turistično
                  ponudbo, čeprav seveda nikoli ne moremo razmišljati o obsegu igralnice, kot jo
                  lahko postavimo ali so že postavljene na italijanski meji. Meni se zdi primeren
                  prostor za igralnico, ki bi lahko popestrila zelo slabo ljubljansko turistično
                  ponudbo, recimo, Hotel Bellevue. Mislim, da bi z majhnimi stroški lahko naredili
                  prostor, kjer bi lahko imeli nekaj podobnega ali bi lahko rekli <q>"perla"</q> v malem.
                  Se pravi, nek objekt, ki bi privabljal predvsem tuje goste, da morda pustijo nekaj
                  več denarja v Sloveniji, kar je seveda namen turizma in seveda, da imajo bolj
                  pestro ponudbo. Poglejmo primer Portoroža. Nisem še bil v portoroški igralnici,
                  vendar se mi tudi Metropol ne zdi primeren za igralnico in bile so že ideje Sklada
                  za razvoj, Casinoja Portorož in novogoriškega HIT-a, da se naredi igralnico v
                  Bernardinu, kjer se mi zdi primeren prostor za tako obliko industrije zabav, kot
                  jo je, recimo, sforsiral in dejansko vzpostavil HIT v Novi Gorici. Zaradi raznih
                  pritiskov, očitno tudi političnih, javnih in tako naprej, ta projekt, ki se mi zdi
                  da je dober, ni šel naprej. Mislim, da bi lahko sedaj to podprli, posebej še, ker
                  se v Bernardinu vzpostavlja Kongresni center, znano pa je, predvsem iz Amerike, da
                  se kongresne in igralniške dejavnosti tudi precej dopolnjujejo in prinašajo
                  določen presežek prihodka v državo.</p>
               <p>Tretja stvar je prav gotovo je še povečanje zmogljivosti igralnic v Novi Gorici.
                  Mislim, da je tudi za to primeren trg na drugi strani naše meje. Z vzpostavitvijo
                  še enega objekta na meji pri Vrtojbi, mene so HIT-ovi delavci seznanili, da je tam
                  že zakupljen prostor, bi seveda lahko postavili še en zabaviščni igralniški center
                  v smislu te industrije zabav in v smislu tega, da imamo na drugi strani velik
                  izvozni trg, o katerem sem že prej govoril.</p>
               <p>Naj mi oprostijo druge igralnice v drugih predelih Slovenije, ne vem, kakšne so
                  tam možnosti razvoja, kako je v Mariboru, kako je v Rogaški, kako je na hrvaški in
                  madžarski meji. Vendarle mislim in bo tudi poslanski klub pozneje podprl stališče,
                  da se ustanovi Casino Slovenija, družba, ki bo upravljala z državnimi delnicami,
                  ki bodo verjetno precej zajetne, čeprav natančno ni mogoče še reči, dokler ni
                  sprejet zakon o lastninjenju, in da bo vodila enotno strategijo in promocijsko
                  politiko razvoja igralništva. Če bomo na igralništvo gledali kot na neko zlo, ki
                  ga je treba omejiti, nekateri celo mislijo, da ga je treba ukiniti, če ne bomo
                  gledali nanj kot na gospodarsko panogo, ki ima neke stroge omejitve, ki jih daje
                  prav ta zakon, potem se država odpoveduje precejšnemu izvoznemu prilivu, se
                  odpoveduje tudi dodatnemu zaposlovanju in se odpoveduje dodatnim proračunskim
                  dohodkom, ki so lahko v dobro vseh slovenskih državljanov. Jaz in naša poslanska
                  skupina bomo glasovali v smislu tega, da se igralništvo, kot industrija zabave,
                  omeji v okvire, kot so predvideni v zakonu in da se jim da možnost nadaljnjega
                  razvoja, da bi na tej osnovi Slovenija dobila prepotrebne nove trge, nove
                  zaposlitve, nove proračunske dohodke in nov razvoj. Hvala lepa.</p>
            </sp>
            <sp xml:id="SDZ1-Redna-28-1995-01-26.sp17">
               <speaker>PODPREDSEDNIK DR. LEV KREFT:</speaker>
               <p>Hvala lepa. Boste dobili repliko. Gospod Jelinčič, vi ste se javil k razpravi.
                  Gospod Podobnik tudi. Preden vam dam repliko, gospod Ivo Hvalica, dovolite, da
                  pojasnim, ker je bilo omenjeno vprašanje amandmajev, da smo na začetku te seje
                  sprejeli izjemoma in v nasprotju s poslovnikom, zaradi tega, ker prvič delamo po
                  novem poslovniku sklep, da do začetka obravnave lahko še vlagamo amandmaje. Ta
                  obravnava se je začela včeraj, tako da novih amandmajev ni možno vlagati. Možno je
                  vlagati samo spremembe ali umikati amandmaje v skladu s 193. členom poslovnika.
                  Predlagatelj amandma lahko umakne ali spremeni do začetka glasovanja o amandmajih
                  k členu, h kateremu je bil predlagan amandma. Sicer pa velja ureditev, ki se je
                  mislimo čim bolj striktno držati, ker to omogoča delo Državnega zbora, urejeno v
                  52. členu, ki določa natančne roke, v katerih morajo gradiva, predvidena za dnevni
                  red, prihajati in je možno skrajšanje rokov pri vlaganju amandmajev samo v primeru
                  razširjenega dnevnega reda, ki ga ureja 64. člen, se pravi, pri možnosti, da se
                  sprejme razširitev, se lahko skrajšajo roki za vlaganje amandmajev. To se pravi,
                  da ni možno k temu spisku in z amandmaji, ki so bili naknadno vloženi včeraj - na
                  njih bom posebej opozoril pri glasovanju - ni možno vlagati nobenih novih
                  amandmajev.</p>
               <p>Se opravičujem, gospod Ivo Hvalica, zdelo se mi je potrebno to razložiti. Imate
                  besedo za repliko.</p>
            </sp>
            <sp xml:id="SDZ1-Redna-28-1995-01-26.sp18">
               <speaker>IVO HVALICA:</speaker>
               <p>Hvala lepa. Kratko repliko. Gospod Omerza je povedal nekaj zelo zanimivega.
                  Stanuje na Miklošičevi ulici, tam je igralnica, v katero zaide mogoče 50 ljudi, pa
                  ni miru celo noč. To je v primerjavi s 5.000 ljudmi, ki pridejo v desetkrat manjše
                  mesto, zgolj zanemarljivo. Nimam besed. Če so to noči brez miru, kaj je potem
                  tisto, kar se dogaja v Novi Gorici. Hvala.</p>
            </sp>
            <sp xml:id="SDZ1-Redna-28-1995-01-26.sp19">
               <speaker>PODPREDSEDNIK DR. LEV KREFT:</speaker>
               <p>Hvala lepa. Imate repliko, gospod Omerza.</p>
            </sp>
            <sp xml:id="SDZ1-Redna-28-1995-01-26.sp20">
               <speaker>MAG. IGOR OMERZA:</speaker>
               <p>Strinjam se, ampak verjetno, če bi imeli referendum, če bi to bilo možno v Novi
                  Gorici, da se zapre, da bo mir ali, da je še naprej odprt, verjetno je referendum
                  že naprej odločen. To je moje mnenje v korist tega, da to ostane. Zato sem tudi
                  predlagal, da se preseli, da bi bilo bolj primerno dati igralnice na kraj, kjer se
                  to ne more dogajati, recimo, v Ljubljani Hotel Bellevue, v Novi Gorici verjetno
                  območje okrog Vrtojbe. Hvala lepa.</p>
            </sp>
            <sp xml:id="SDZ1-Redna-28-1995-01-26.sp21">
               <speaker>PODPREDSEDNIK DR. LEV KREFT:</speaker>
               <p>Repliko ima gospod Ivo Hvalica.</p>
            </sp>
            <sp xml:id="SDZ1-Redna-28-1995-01-26.sp22">
               <speaker>IVO HVALICA:</speaker>
               <p>Kar se tiče Ljubljane, meni je vseeno ali bo to Hotel Bellevue, se pa strinjam s
                  tem konceptom. Ampak ravno ta koncept, da bi postavili igralnice zunaj naselij, ni
                  bil spoštovan. Uničili so že obstoječe objekte, ki so služili drugačnim namenom.
                  Nova Gorica nima tako rekoč več normalnega hotela, lokacije, kjer bi lahko bile te
                  igralnice in bi oplemenitile tudi kulturno dediščino, gradovi, kot so Rihenberg,
                  Vogradsko itd., pa ostajajo tam kjer so in propadajo. To je lepa misel, ampak
                  zgodilo se je drugače. V samem mestu je objekte, ki so že imeli svojo vsebino in
                  funkcijo, to dobesedno uničilo in na teh lokacijah so zgradili igralnice.</p>
               <p>Kaj to pomeni? O tem v naslednji debati.</p>
            </sp>
            <sp xml:id="SDZ1-Redna-28-1995-01-26.sp23">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Zmago Jelinčič, za njim sta prijavljena k besedi
                  gospod Marijan Podobnik in gospod Ivan Sisinger.</p>
            </sp>
            <sp xml:id="SDZ1-Redna-28-1995-01-26.sp24">
               <speaker>ZMAGO JELINČIČ:</speaker>
               <p>hvala lepa za besedo in lepo pozdravljeni.</p>
               <p>Gospod Omerza je povedal marsikaj tega, s čimer se v naši poslanski skupini, tudi
                  jaz osebno strinjamo. Dejstvo je, da je igralništvo gotovo ekološko najbolj
                  nesporna industrija, ki prinaša največ denarja. To je tudi industrija, pri kateri
                  je treba glede na količine vloženega denarja vložiti najmanj, da potegneš največji
                  izplen. Najlažje je, brez dvoma, na neumnosti nekoga služiti in to počno vse
                  pametne države na svetu. Kaže, da Slovenija, v veliki meri, ni dovolj pametna ali
                  segment ni dovolj pameten in se po politikanstvu nekako približuje italijanskim
                  tendencam, da bi vse igralnice pri nas zaprli, kajti Italijani pripravljajo
                  koncept gradnje mreže igralnic ob slovenski meji.</p>
               <p>Dejstvo je, da ljudje, ki so zasvojeni s tem, bodo hodili v igralnice. Slovenci so
                  pred časom hodili v Velden v Avstriji, ki je bil poln Slovencev. Zdaj vsaj ta
                  denar ostaja doma, kolikor ga ostaja. Te igralnice polnijo Italijani, ki bodo svoj
                  denar zapravljali, ali tu ali kje drugje. In zakaj ga ne bi tukaj. Od tega ima
                  slovenska država korist. Tako čistega denarja v tako velikih količinah ne bomo
                  zaslužili z vsemi železarnami, z vsemi TAM-i, z vsemi, ne vem kakšnimi podjetji, v
                  katera z lopato mečemo denar, v nadaljnjih 500 letih toliko kot z eno dobro
                  igralnico v treh letih.</p>
               <p>Politikanstvo, ki se v neki meri uklanja Italijanom, po drugi strani pa je vodeno
                  z tipično slovensko zeleno zavistjo, pač hoče igralnice odpraviti in jih poriniti,
                  ne vem kaj, pa kaj bomo potem imeli na tistih mestih. Konec koncev, mislim, da
                  Primorci točno vedo, da velik del Primorske živi od igralnice in od igralništva in
                  da je ravno igralništvo financiralo največje denarje, tudi na področju kulture. Če
                  ne drugače, pojdite pogledat v novo Pirmorsko gledališče v Novi Gorici, boste
                  videli, kdo je dal največ denarja za to gledališče. Gotovo ne Ministrstvo za
                  kulturo.</p>
               <p>Strinjam se, da bi bilo potrebno narediti več igralnic, kajti vsaka dodatna
                  igralnica prinaša dodaten vir zaslužka in dodatna mesta za zaposlitev. Strinjam pa
                  se z močno kontrolo države, ki v igralnicah mora biti. Nikakor nisem za to, da bi
                  si nekateri privatno debelili denarnice na račun igralnic, s tem, da ne bi bilo
                  upoštevan zaslužek države, zaslužek krajevnih skupnosti in vlaganje tistega
                  denarja do določene mere v krajevno infrastrukturo, v okolje, v ekologijo in v vse
                  ostale zadeve.</p>
               <p>Dejstvo je, da je nekaterim do tega, da se zakon ne sprejme, da se zakon čim
                  kasneje sprejme, zato ker ne gledajo na sprejetje in ureditev razmer na področju
                  igralništva s stališča države Slovenije, ampak iz svojih privatnih ali finančnih
                  ali pa zavistnih interesov. Hvala lepa.</p>
            </sp>
            <sp xml:id="SDZ1-Redna-28-1995-01-26.sp25">
               <speaker>PODPREDSEDNIK DR. LEV KREFT:</speaker>
               <p>Hvala lepa. Za repliko je zaprosil gospod Ivo Hvalica in mislim, da tudi gospod
                  Vladimir Topler. Najprej ima besedo gospod Ivo Hvalica.</p>
            </sp>
            <sp xml:id="SDZ1-Redna-28-1995-01-26.sp26">
               <speaker>IVO HVALICA:</speaker>
               <p>Hvala lepa. Spoštovani! Resnici na ljubo, Italijani ne načrtujejo nobene verige
                  igralnic onstran meje. Načrtujejo samo eno igralnico v Gradežu, to je 30 km od
                  Nove Gorice ob morju. To je prva zadeva.</p>
               <p>Druga zadeva. Primorsko dramsko gledališče Nova Gorica, investitor Ministrstvo za
                  kulturo 50%, ostalo polovico občina, HIT je pa prispeval nekaj manj kot 5%. Hvala
                  lepa.</p>
            </sp>
            <sp xml:id="SDZ1-Redna-28-1995-01-26.sp27">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima še gospod Vladimir Topler.</p>
            </sp>
            <sp xml:id="SDZ1-Redna-28-1995-01-26.sp28">
               <speaker>VLADIMIR TOPLER:</speaker>
               <p>Hvala za besedo. Kolegice in kolegi! Gospod Jelinčič in tudi nekateri ste
                  uporabljali pri obravnavi tega zakona besedo ekologija, da je to ekološko zelo
                  nesporna industrija. Sprašujem, se kakšna industrija je to, kaj proizvaja.
                  Proizvaja srečo, kriminal ali korupcijo. Mislim, da te besede v to ne smemo
                  zlorabljati. Navsezadnje je gospod Jelinčič govoril, da je tudi tu čisti denar.
                  Mislim, da ravno pri igralništvu ni čistega denarja.</p>
            </sp>
            <sp xml:id="SDZ1-Redna-28-1995-01-26.sp29">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod Zoran Madon, potem pa še gospod Zmago Jelinčič.</p>
            </sp>
            <sp xml:id="SDZ1-Redna-28-1995-01-26.sp30">
               <speaker>ZORAN MADON:</speaker>
               <p>Želel bi replicirati gospodu Omerzi in gospodu Jelinčiču. Strinjam se v marsičem z
                  njima dvema. V tej želji po nadaljnjem razvoju igralništva prav gotovo in sam
                  sodim, da sodim med tiste, ki se zavzemajo za to, da bi se igralništvo tudi
                  nadalje razvijalo, da bi obstalo vsaj v takšnem obsegu in se nadalje razvijalo.
                  Vendar, ko sta vidva nastopila, ki sta oba Ljubljančana in govorila o ekološko
                  čistem igralništvu in kako lahko je ta denar zaslužen, kako lahko brez posledic je
                  ta denar lahko zaslužen, pa me je malo zbodlo kot Primorca. Namreč, igralništvo,
                  vsaj to igralništvo ki kaj pomeni v Sloveniji, se dogaja na Primorskem. Občutek
                  sem imel, kot da bi se vidva gospoda rada zavzela za to, da se to igralništvo
                  razvija predvsem na Primorskem, da pa vsa Slovenija živi od tega. Podpiram, da se
                  to igralništvo razvija, absolutno, vendar vas povlečem zdaj za besedo, kasneje ko
                  bomo razpravljali, kam gre taksa, znatna taksa od teh igralnic, da se zavzameta
                  enako močno za to, da ta taksa ostane na Primorskem in da predvsem imajo ta
                  področja nekaj od te sporne dejavnosti za marsikaj. Hvala.</p>
            </sp>
            <sp xml:id="SDZ1-Redna-28-1995-01-26.sp31">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima še gospod Zmago Jelinčič. Izvolite.</p>
            </sp>
            <sp xml:id="SDZ1-Redna-28-1995-01-26.sp32">
               <speaker>ZMAGO JELINČIČ:</speaker>
               <p>Hvala lepa. Najprej gospodu Madonu. Popolnoma ga razumem in se strinjam s tem in
                  tudi jaz zastopam to mnenje, da večina denarja mora ostati tam, kjer so igralnice.
                  Zato sem tudi povedal, da je potrebno iz tega denarja graditi infrastrukturo
                  področja, kjer igralnice so.</p>
               <p>Odgovoril bi mu tudi to, da se zavzemam tudi za to, da se igralnice gradijo ob
                  hrvaški meji. Namreč, igralnice naj se gradijo tam, kjer bo vir zaslužka, in to je
                  povsod po svetu. Saj to ni iznajdba Slovenije.</p>
               <p>Moram gospodu Toplerju odgovoriti, da pač ves svet gleda na igralništvo drugače
                  kot vi, gospod Topler. Vedeti je treba, da kriminala je ravno v igralnicah najmanj
                  in v krajih kjer igralnice so iz preprostega razloga, ker je tam policijska
                  kontrola največja. Vem, da vam nekaterim logične povezave tukaj v parlamentu
                  delajo velike težave, ampak vzemite si čas, vzemite papir, narišite si te zadeve,
                  pa boste to bolje razumeli.</p>
               <p>Kar se tiče ekologije, sem prepričan gospod Topler, pojdite pogledat, kakšno je
                  Anhovo in pojdite pogledat Perlo, potem pa naredite primerjavo, kaj je bolj čisto
                  in kaj je bolj ekološko nesporno. Hvala lepa.</p>
            </sp>
            <sp xml:id="SDZ1-Redna-28-1995-01-26.sp33">
               <speaker>PODPREDSEDNIK DR. LEV KREFT:</speaker>
               <p>Repliko imata gospod dr. Leo Šešerko, potem še dr. Vladimir Topler. Izvolite,
                  gospod dr. Šešerko.</p>
            </sp>
            <sp xml:id="SDZ1-Redna-28-1995-01-26.sp34">
               <speaker>DR. LEO ŠEŠERKO:</speaker>
               <p>Spoštovani! Gospodu Jelinčiču, ki je v Slovenski nacionalni stranki in ki mu
                  logične povezave ne delajo težav, žal bi rekel, naj besedo vrba pove v tem
                  slovenskem zboru po slovensko.</p>
            </sp>
            <sp xml:id="SDZ1-Redna-28-1995-01-26.sp35">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Vladimir Topler ima besedo.</p>
            </sp>
            <sp xml:id="SDZ1-Redna-28-1995-01-26.sp36">
               <speaker>VLADIMIR TOPLER:</speaker>
               <p>Hvala lepa. Z logistiko gospoda Jelinčiča se žal ne strinjam, čeprav se strinja
                  ves svet, da je najbolj pošteno delovanje v bližini igralnic, kot to on zagovarja.
                  Rad bi povedal nekaj drugega, čeprav je to zakon o igrah na srečo, pa se bom moral
                  postaviti na drugo mesto, to je na področje ekologije.</p>
               <p>Zdaj bi jaz rad malo podučil gospoda Jelinčiča o novi etiki v ekologiji. Ni samo
                  odnos človeka do okolja, ker je človek glavni onesnaževalec, je tudi drugi,
                  duhovni odnos, to je odnos med ljudmi. Mislim, da je tudi to ekologija, gospod
                  Jelinčič.</p>
            </sp>
            <sp xml:id="SDZ1-Redna-28-1995-01-26.sp37">
               <speaker>PODPREDSEDNIK DR. LEV KREFT:</speaker>
               <p>Repliko ima še gospod Zmago Jelininčič.</p>
            </sp>
            <sp xml:id="SDZ1-Redna-28-1995-01-26.sp38">
               <speaker>ZMAGO JELINČIČ:</speaker>
               <p>Gospodu Šešerku bi odgovoril. Igralnica  se imenuje Igralnica Velden, je pa v
                  kraju Vrba. In spoštovati je treba originalne nazive podjetij, o kraju pa jaz
                  nisem govoril. Hvala.</p>
            </sp>
            <sp xml:id="SDZ1-Redna-28-1995-01-26.sp39">
               <speaker>PODPREDSEDNIK DR. LEV KREFT:</speaker>
               <p>Hvala lepa. Predlagam, da ta <q>"ekskurz"</q> počasi zaključimo, ker mislim, da nas
                  oddaljuje od zakona, ki ga imamo v tretji obravnavi in katerega temeljev ne bomo
                  več spreminjali, ampak bomo glasovali v tretji obravnavi o tistih amandmajih, ki
                  se jih še lahko vloži. Besedo ima gospod Marjan Podobnik. Za njim pa bo na vrsti
                  še gospod Ivan Sisinger.</p>
            </sp>
            <sp xml:id="SDZ1-Redna-28-1995-01-26.sp40">
               <speaker>MARJAN PODOBNIK:</speaker>
               <p>Spoštovani! Prepričan sem, da Zakon o igrah na srečo potrebujemo, seveda ne
                  kakršnegakoli. Verjamem, da igralništvo lahko odigra pozitivno gospodarsko vlogo,
                  še zlasti pri razvoju turizma in druge infrastrukture, zlasti v okoljih, kjer
                  igralništvo deluje. Moramo pa se z zakonom zaščititi pred negativnimi učinki, ki
                  so, žal, tudi povezani s to dejavnostjo. To ne velja samo ali predvsem za
                  Slovenijo, ampak to velja za razmere povsod po svetu in jih je praktično tudi
                  nemogoče v temelju, kar se tiče tega vprašanja, spremeniti.</p>
               <p>Zakon o igrah na srečo ima v slovenskem prostoru tudi svojo zgodovino. Morda ni
                  napak spomniti na to, da so nekateri vladni funkcionarji dokazano igrali vlogo
                  posrednika za popolno uveljavitev določenih interesov dela igralnic, ko se je
                  začela izdelovati ta zakonodaja. Ti interesi, žal, niti slučajno niso bili enaki
                  interesom lokalnih skupnosti ali države, kar se pogosto želi in se je tudi v
                  preteklosti želelo prikazati. To je pač že potrebno vedeti, ko se zelo glasno
                  sliši vse tiste, ki vedno povezujejo interes dela igralnic z interesom lokalnih
                  skupnosti. Žal, je šlo pogosto za interes privatnih žepov in ne za interes
                  lokalnih skupnosti.</p>
               <p>Ne govorimo o tem, ali igralnice zapreti ali ne, mislim, da smo se za igralništvo
                  kot gospodarsko panogo v slovenskem prostoru že opredelili. Gospodarski kriminal
                  in korupcijo, za katero je že osumljenih tudi v slovenskem prostoru nekaj vidnih
                  posameznikov, pa je treba brezkompromisno razkrinkavati in kaznovati. Sem odločno
                  proti posredni ali neposredni legalizaciji oziroma potrditvi divjih privatizacij,
                  za katere obstaja utemeljen sum, da se dogajajo v delu slovenskih igralnic. In te
                  stvari so dokazljive, zato bodo slej ko prej tudi dokazane, ne glede na današnje
                  odločitve pri posameznih amandmajih tega zakona in upam, da se vsi zavedamo
                  odgovornosti za te današnje odločitve. Ob koncu izražam upanje, da bodo podprti
                  tudi amandmaji, ki pomenijo obstoj in krepitev dejavnosti športnih, humanitarnih
                  in predvsem invalidskih organizacij. Hvala.</p>
            </sp>
            <sp xml:id="SDZ1-Redna-28-1995-01-26.sp41">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Ivan Sisinger.</p>
            </sp>
            <sp xml:id="SDZ1-Redna-28-1995-01-26.sp42">
               <speaker>IVAN SISINGER:</speaker>
               <p>Spoštovani predsedujoči, poslanke in poslanci! K splošni razpravi sem se želel
                  javiti predvsem zaradi tega, ker se ne mislim sprehajati in obrazlagati svoj glas,
                  zakaj bom glasoval proti posameznim amandmajem, ali, zakaj bom posamezne amandmaje
                  podprl. Ta množica amandmajev, ki jih že dolgo nismo imeli - spomnimo se, poslanke
                  in poslanci, leto nazaj, ko je bilo preko 100 amandmajev pri nekem zakonu v
                  tretjem branju in od tistega časa že dolgo ne, me spominja na to, da sem izredno
                  pozorno prebral vse te amandmaje, kajti imeti pri tretji obravnavi zakona blizu
                  200 amandmajev je za mene nenormalno za tak zakon. To pomeni, da cela vrsta stvari
                  ni v redu, ker če bi bilo v redu, če bi bil zakon takšen kot ga želimo, kot naj bi
                  ga sprejeli, potem do takšnega števila amandmajev ne bi mogli priti.</p>
               <p>Skrbno sem poslušal invalidske organizacije, ki so me na nekatere amandmaje
                  opozorile, da se izrečem zanje. Tudi glasoval bom za amandmaje, ki so za
                  invalidske organizacije potrebni, da dobijo svojo podporo. Glasoval bom tudi za
                  amandmaje, ki govorijo o drugih humanitarnih in športnih organizacijah, ki so prav
                  tako potrebne posebne pozornosti. Glasoval bom tudi za nekatere amandmaje Vlade,
                  ki postavljajo finančni in drugi red v kontroli v igralništvu. V mnogih
                  amandmajih, za katere nisem prepričan, da se je treba o njih izreči, pa tudi če
                  jih predlaga Vlada, se ne bom izrekel. Za mnoge ne bom glasoval ne <q>"za"</q> ne
                  <q>"proti"</q>. Za nekatere očitno <q>"za"</q> in <q>"proti"</q>. Pri tem želim ravnati pošteno in ne
                  želim nobenih očitkov. Danes sem znova v časopisu prebral nekatere zadeve o zakonu
                  o igrah na srečo, gre za politične spletke, za  politične lobije, o katerih je
                  bila danes razprava. Pri takšnih in drugačnih lobijih ne želim sodelovati pri tem
                  zakonu in ne bom sodeloval. Glasoval bom po svoji resnični vesti in nimam prav
                  nobenih naročil, kako naj glasujem. Glasoval bom tako kot mislim da je prav. Proti
                  vsemu drugemu kar mislim da ni prav, bom glasoval proti.</p>
               <p>Opozorilo me še na nekaj opozarja. Vsi smo dobili peticijo delavcev HIT-a, tudi
                  jaz sem jo skrbno prebral. To me je znova spodbudilo k temu, da sem pozoren, da
                  sem pri teh amandmajih buden, ker nekaj se zopet dogaja tudi s temi delavci v
                  HIT-u. V nobeno igralnico nisem še nikoli vstopil. Nisem nikoli igral, niti
                  igralnice znotraj videl. Zato pri teh zadevah nisem prizadet in bom glasoval
                  pošteno. Samo za tisto kar menim, da naj glasujem, za vse druge me ne bo zraven.
                  Ne želim si pozneje, po sprejetju zakona, pripeti nobenih očitkov kako je kdo
                  glasoval, kaj je spet delala politika in politične struje itd. Tu mene zraven,
                  dragi prijatelji, poslanke in poslanci, ne bo in me tudi ni. Hvala lepa.</p>
            </sp>
            <sp xml:id="SDZ1-Redna-28-1995-01-26.sp43">
               <speaker>PODPREDSEDNIK DR. LEV KREFT:</speaker>
               <p>Hvala lepa. Kar se tiče možnosti, da bi hkrati glasovali za in proti, o njej še ne
                  razmišljamo. Besedo ima gospod Tone Peršak.</p>
            </sp>
            <sp xml:id="SDZ1-Redna-28-1995-01-26.sp44">
               <speaker>ANTON PERŠAK:</speaker>
               <p>Spoštovane poslanke in poslanci! Zelo na kratko. Zakon, ki je v tretji obravnavi,
                  na katerega je v tretji obravnavi vloženih toliko kontradiktornih amandmajev, kot
                  je na tega, ne bi smel biti obravnavan v tretji obravnavi in bi moral biti vrnjen
                  v prvo obravnavo ali pa črtan iz dnevnega reda. Ker ta zakon in ti amandmaji
                  kažejo, da v tej temi ni doseženo niti najbolj temeljno soglasje, ali vsaj
                  približno usklajena predstava o tem, kaj naj bi ta zakon pomenil. Iz tega sem se
                  jaz naučil samo to, da bom v vsej tej maratonski proceduri, ki bo, glasoval za pet
                  amandmajev, s katerimi se strinjam, o vseh ostalih pa sploh glasoval ne bom.
                  Hvala.</p>
            </sp>
            <sp xml:id="SDZ1-Redna-28-1995-01-26.sp45">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Izvolite, gospod Miroslav Geržina.</p>
            </sp>
            <sp xml:id="SDZ1-Redna-28-1995-01-26.sp46">
               <speaker>MIROSLAV GERŽINA:</speaker>
               <p>Hvala lepa za besedo, gospod podpredsednik. Spoštovani! Precej je bilo danes že
                  rečeno, da se je ta zbor, mogoče tudi javnost, razdelila na dva dela. Nekateri
                  zagovarjajo bolj materialne dobrine, nekateri drugi poleg materialnih zagovarjajo
                  mogoče nekoliko bolj duhovne dobrine. Igralništvo vsekakor po materialni strani
                  prinaša pozitivne rezultate zaposlitev preko davkov, denar v proračun. Vendar kot
                  pravi pregovor, ne živi človek samo od kruha, prinaša tudi nekatere slabe stvari.
                  Način življenja ljudi, ki upravičeno zaradi svojih obremenitev, delavcev v
                  podjetjih, v igralnicah, prejemajo kar dobre prejemke, vendarle, te plače nekako
                  ljudi odtujujejo od realnosti. Sam sem precej delal v turizmu in tisti, ki ste
                  delali v turizmu, morate priznati, da je tok življenja v turizmu, zlasti še v
                  igralništvu, tako si sam predstavljam iz izkušenj v turizmu, da da človeku neko
                  življenje, ko lebdi v zraku, izgubi stik z realnostjo. Predvsem toliko bolj v
                  igralništvu, kot je bilo danes rečeno, pritiskajo na avtomate, na tiste ročice in
                  denar včasih prileti, pa jih še bolj pritegne itn., ure in ure, dneve in dneve in
                  bleščeče luči igralništva kot pritegnejo mlade kot vešče ponoči luč, ki se često
                  opečejo.</p>
               <p>Nekaj manjka v tem zakonu, in to je bilo že danes tudi rečeno, omejiti to
                  dejavnost in jo ločiti od življenja. Kjer se na tisoče ljudi, kot je, recimo, Nova
                  Gorica, ali na stotine ljudi, kot po drugih krajih, tudi v Ljubljani, tudi v
                  Portorožu, tudi drugje, kjer se toliko ljudi naenkrat sreča iz dneva v dan, se
                  pojavljajo najbolj negativne posledice tudi v naši družbi, sodobne posledice.
                  Prihajajo mamila, prihaja prostitucija, prihajajo tudi zlomljene družine, ne samo
                  pri tistih, ki so izgubili v igralnicah, se pravi pri Italijanih, kot so nekateri
                  rekli <q>"Saj nas nič ne briga zanje, mi samo gledamo da poberemo denar"</q>, tudi pri
                  zaposlenih, tudi v prebivalstvu v okolici. To so dejstva, pred katerimi ne moremo
                  zbežati in zamižati.</p>
               <p>Ko se igralništvo razširi na širše področje, kar se dogaja, evidenten primer je
                  Nova Gorica, potem odvrača ljudi tega območja od kreativnosti, od delavnosti, od
                  kmetijstva, od normalnega dela, ker igralništvo je prodajanje iluzij. To vemo vsi.
                  Če bo šlo na tak način naprej kot so pred dvema dnevoma razlagali iz HIT-a, da so
                  že dobro usposobili igralnico v Kranjski gori, da jo usposabljajo v Ljubljani in
                  povsod po Sloveniji, ustvarjajo nove, kot so nekateri danes zagovarjali, potem bo
                  dejansko v tej državi ostalo samo igralništvo. Rekli so, da ne bo toliko nesnage z
                  železarnami. Najbolje, da bi kar zaustavili železarne, vse tovarne in se lotili
                  samo igralništva. Verjetno bomo imeli polne trebuhe, ne bo več skrbi za kruh.
                  Ampak, kot pravim, življenje pa ni samo to.</p>
               <p>Amandmajev je res množica, precej jih je redakcijskih, nekateri pa so tudi
                  vsebinski. Mislim, da je polemično ali sporno, saj zame, reči, da imajo lahko
                  zaposleni pri koncesionarju 10% delnic. Te delnice bodo prav gotovo prinašale
                  velik dobiček za malo dela. Mislim, da to ni enakopravno z drugimi delavci, ki
                  trdo delajo, ki so dobili s potom svojega obraza tudi nekaj delnic preko
                  certifikatov. Jaz sem proti temu.</p>
               <p>Strinjam se pa s tistimi, ker je to nujno zlo v naši družbi in z zamahom roke tega
                  ne moremo odpihniti, da je možno omejiti na določene kraje, kjer bi najmanj trpelo
                  okoliško prebivalstvo in prebivalci Slovenije in morala, etika in kot so že
                  nekateri rekli, da se nekateri amandmaji povečajo za športno dejavnost. Normalno
                  mladino pritegujejo atraktivne dejavnosti. Mladino priteguje tudi športna
                  dejavnost. Kolikor sam spremljam v lokalni skupnosti, je vedno premalo denarja in
                  premalo zagnanosti nas, starejših, da bi mladini ponudili tako dejavnost; predvsem
                  športne dejavnosti, pa tudi druge dejavnosti - kulturne in tako naprej. Podpiram
                  amandmaje, ki povečujejo prihodek koncesije za to.</p>
               <p>Sam sem iz skupine, ki je predlagala amandma, ki mu pravijo <q>"amandma primorskih
                  poslancev"</q>. Želel bi, da bi to bil amandma vseh poslancev, ker danes smo že
                  slišali in sam trdim, da ima igralništvo približno tak vpliv kot kamen, ko ga
                  vržeš; ali če bi padla atomska bomba, je vse mrtvo in vse razdejano, je največji
                  negativni vpliv. Mislim, da smo tam notri napisali, da ni to turistično območje,
                  ker je malo težko določiti okoli igralnic turistično območje. Mislim, da je
                  območje negativnega vpliva. To je amandma k 76. členu. Zaradi tega, ker imamo, kot
                  če vržeš kamen krogu, v katerih se z različno intenzivnostjo, z odmikom od tega
                  manjša negativni vpliv, smo pripravili tudi tak amandma, ki vrača tem skupnostim,
                  da bi zmanjšali negativne vplive s temi dejavnostmi - športnimi aktivnostmi in
                  tako naprej. Nenazadnje še z enim procentom za mladinske dejavnosti po vsej
                  Sloveniji, ker vplivi se bodo precej širili po krogih. Tudi s tem amandmajem je
                  praktično dokazano, da je zajeta vsa Slovenija. Nekateri so bili proti temu.
                  Negativne vplive bi s temi intenzivnostmi pokrivali in s tem zadolžili lokalne
                  skupnosti, da take dejavnosti še pospešeno, recimo centre, kot so Nova Gorica, na
                  obali itn., Ljubljana, porabi  za te zadeve. Se pravi, omogočiti mladini
                  aktivnost, da ne bo samo tako imenovana instant aktivnost, me je nekdo podučil
                  pred nekaj dnevi. Instant aktivnost se začne s televizijo, se usedeš, pritisneš
                  gumb in že zadovoljuješ svoje potrebe po neki dejavnosti itn. Podobno je z
                  igralništvom. Pritisneš ročico itn., ali pa avtomate, vrtiš ročice za namizni
                  nogomet, že tam se začne obsesija; druge dejavnosti so malo težje. Zato mislim, da
                  je treba nekoliko več denarja za to in mladini ponuditi tudi tista zadovoljstva,
                  ki zahtevajo nekoliko več dejavnosti, samodejavnosti in samodiscipline. Na tak
                  način jo bomo tudi odvračali od uhajanja v igralnice ali preventivno delovali,
                  predvsem proti tistemu, kar sem govoril, razbijanje družin itn., brezciljnost,
                  samomori itn. Ta zakon o igralništvu je sedaj pač kompromis. Tukaj so, ne bom
                  rekel levo desno, ampak bom rekel, nekateri bolj za materialno, drugi nekoliko
                  bolj za duhovno. Zakon bo možno še popraviti, jaz pa mislim, da bi podprli
                  nekatere amandmaje, ki gredo v smer financiranja pozitivnih dejavnosti, predvsem
                  mladinskih. Toliko za zdaj. Hvala lepa.</p>
            </sp>
            <sp xml:id="SDZ1-Redna-28-1995-01-26.sp47">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne in zaključujem splošno razpravo.
                  Prehajamo h glasovanju o amandmajih, vloženih k predlogu zakona v tretji
                  obravnavi, seveda v skladu s 197. členom poslovnika. Glasovali bomo torej o
                  tistih, ki so vloženi k členom, ki so bili spremenjeni v drugi obravnavi. Hkrati,
                  da boste to vedeli že v naprej, ne glede na to, kdaj se bo to glasovanje o
                  amandmajih v celoti končalo, bomo na tisti točki prekinili sejo, pripravili
                  čistopis in eventualne uskladitve zakona, če jih bo zahteval sekretariat, tako da
                  bomo seveda morali, glede na sprejete amandmaje, pred glasovanjem o zakonu v
                  celoti pregledati celoten zakon, stališča skladnosti. Ali ste želeli vi
                  proceduralno, gospod Žarko Pregelj? Izvolite.</p>
            </sp>
            <sp xml:id="SDZ1-Redna-28-1995-01-26.sp48">
               <speaker>ŽARKO PREGELJ:</speaker>
               <p>Spoštovani! Sprašujem predsedujočega, kako bo vodil glasovanje o posameznih
                  amandmajih glede na to, da je za tretjo obravnavo vloženih nenavadno veliko
                  število amandmajev in da je velika večina amandmajev, med njimi pretežni del, ki
                  jih je predlagala Vlada sama, napisana v taki obliki, da je zelo težko razumeti,
                  na kaj se nanašajo. Gre namreč za dva načina pisanja amandmajev. Eden je tak, da
                  se zgolj reče: črta se vejica in doda se za neko besedo pač nek dodatni tekst.
                  Drugi način je tak, da se pove, besedilo posameznega določila se spremeni in se
                  glasi tako in poveš, kako se glasi. Vlada je uporabila to, lažjo inačico, kar pa
                  pomeni za nas, poslance, zelo naporno delo, sploh pri takem velikem številu
                  amandmajev. Glede na to, da je odločitev v tretji obravnavi dokončna, da se potem
                  ne da nič več popravljati, če se želi karkoli popraviti, je potreben ponovni
                  postopek za spremembo zakona, bi prosil predsedujočega, da predlaga sprejemljivo
                  solucijo za to izredno obsežno glasovanje. Najmanj pa, kar lahko naredi, da
                  prebere vse amandmaje in upam, da ne bo danes nihče predlagal, da predsedujoči
                  amandmajev ne bere. Hvala.</p>
            </sp>
            <sp xml:id="SDZ1-Redna-28-1995-01-26.sp49">
               <speaker>PODPREDSEDNIK DR. LEV KREFT:</speaker>
               <p>Hvala lepa. Jaz sem že povedal, prvi ukrep, ki se ga bomo držali tu, s tega mesta
                  predsedovanja je, da, ko bomo končali glasovanje o amandmajih, bomo prekinili to
                  točko, počakali na čistopis, na osnovi čistopisa pridobili mnenje sekretariata in
                  če bo potrebno, s tem tudi predloge Vlade in seveda matičnega delovnega telesa v
                  skladu s poslovnikom za uskladitvene amandmaje. To je prva stvar.</p>
               <p>Druga stvar. Glasovali bomo po vrsti, amandma za amandmajem, o vsakem posebej bo
                  razprava, o vsakem posebej bo glasovanje. Glede vseh nejasnosti je v razpravi
                  možno postaviti vprašanje predlagatelju, da pojasni amandma oziroma ga lahko
                  pojasni tudi samoiniciativno. Mislim, da pri tej količini amandmajev, kjer pa ne
                  gre za veliko medsebojno povezanost v tem smislu, da bi preskakovali vrstni red,
                  bo šlo predvsem za to, da bo v vsakem trenutku jasno, da glasujemo o določenem
                  predlogu. Če bo kakršnakoli nejasnost, je treba razčistiti vprašanje karakterja
                  tega predloga.</p>
               <p>Seveda pa bom, ker to vedno zelo rad delam, bral vse amandmaje. Mislim, da je samo
                  na enem mestu amandma, ki ima dve strani, ali nekaj podobnega, takrat vas bom
                  prosil, da si ga sami ogledate v celoti. Tisti je tako dolg, da je tudi vsebinsko
                  dovolj jasen, da ga ne bo treba brati. Ne vem točno, na katerih straneh je ta, ki
                  je zelo dolg. Če boste pa seveda zahtevali, če bo en sam poslanec ali poslanka
                  terjal, da se ta amandma v celoti prebere, ga bom pa prebral.</p>
               <p>Gospod Ivo Hvalica, imate tudi vi proceduralni predlog? Izvolite. Jaz bi pa
                  vprašal gospoda Žareta Preglja, ali je to vsaj za silo v redu. Nisem pa seveda jaz
                  kriv, da je toliko amandmajev. To je pa pač situacija, ki je objektivna.
                  Izvolite.</p>
            </sp>
            <sp xml:id="SDZ1-Redna-28-1995-01-26.sp50">
               <speaker>IVO HVALICA:</speaker>
               <p>Hvala za besedo, predsedujoči. Rad bi opozoril predsedujočega na tisto, kar sem
                  uvodoma rekel, da je v tem zakonu v nasprotju s sklepom Državnega zbora, da je
                  lastninski segment stvar posebnega zakona EPA 500, da je ne glede na to, torej so
                  elementi tega lastninskega segmenta v tem zakonu in, ali je to zdaj primerno, da
                  tako ostane in kaj narediti. Sprašujem predsedujočega. Hvala.</p>
            </sp>
            <sp xml:id="SDZ1-Redna-28-1995-01-26.sp51">
               <speaker>PODPREDSEDNIK DR. LEV KREFT:</speaker>
               <p>Ne vem, kaj bi v tem trenutku lahko v zvezi s tem naredili drugega kot terjali, da
                  se ti amandmaji ne sprejmejo. Če bi to res dobili v pisni obliki oziroma bi dobilo
                  vodstvo v pisni obliki pravočasno opozorilo, da gre za zakon, ki je vložen v
                  neskladju s siceršnjimi sklepi Državnega zbora, potem bi bila to druga stvar.
                  Mislim na osnovno besedilo predloga zakona. Če pa gre za amandmaje, ki niso v
                  skladu s sklepi Državnega zbora, je pa treba to pred glasovanjem na to posebej
                  opozoriti in vam predlagam, da nas opozorite pri teh amandmajih, da niso vloženi v
                  skladu z drugim sklepom. Državni zbor bo seveda na osnovi tega sam odločal, ali bo
                  te amandmaje sprejel ali ne. Sicer bi pa lahko izločali samo besedilo, ki je v
                  osnovnem predlogu zakona za tretjo obravnavo, če bi bilo v neskladju s siceršnjimi
                  odločitvami zbora v zvezi s tem zakonom. O amandmajih pa, tako kot so vloženi v
                  skladu s poslovnikom, bomo glasovali. Predlagam vam, da pri tistih, ki posegajo na
                  področje lastninskega segmenta, pri vsakem posebej opozorite Državni zbor, da ti
                  amandmaji niso v skladu s sklepom Državnega zbora, da se to ureja z drugim
                  zakonom. Bi bilo to v redu? Bolje pač ne vem svetovati.</p>
               <p>Želi še kdo proceduralno, preden preidemo h glasovanju? Ugotavljam, da ne.
                  Prehajamo h glasovanju o amandmajih v tretji obravnavi.</p>
               <p>Prvi amandma je amandma k 8. členu, ki se glasi: besedilo tega člena se v celoti
                  spremeni, tako da se glasi: <q>"Dejavnost prirejanj iger na srečo opravljajo
                  prireditelji oziroma koncesionarji, v katerih kapitalu ni udeležena tuja oseba.
                  Prireditelji oziroma koncesionarji ne smejo imeti podružnic."</q> Predlagatelj je
                  Odbor za finance in kreditno-monetarno politiko. Vlada amandma podpira. Želi kdo
                  besedo o tem amandmaju? Ugotavljam, da ne in ga dajem na glasovanje. Ugotovimo
                  sklepčnost! <stage>(58 prisotnih.)</stage></p>
               <p>Kdo je za? <stage>(58 poslancev.)</stage> Je kdo proti? <stage>(1
                     poslanec.)</stage> Hvala lepa.</p>
               <p>Ugotavljam, da smo amandma sprejeli.</p>
               <p>K 13. členu je vložen amandma, ki se glasi: v tretji vrstici se za besedilom
                  <q>"Vlada Republike Slovenije"</q> črta besedilo <q>"na predlog ministrstva pristojnega za
                  finance"</q>. Predlagatelj je Vlada. Odbor amandma podpira. Želi kdo besedo?
                  Ugotavljam, da ne in dajem amandma na glasovanje. Ugotovimo sklepčnost! <stage>(58
                     prisotnih.)</stage></p>
               <p>Kdo je za? <stage>(49 poslancev.)</stage> Je kdo proti? <stage>(Nihče.)</stage>
                  Hvala lepa.</p>
               <p>Ugotavljam, da smo s tem amandma sprejeli.</p>
               <p>K 16. členu je vložen amandma, ki se glasi: črta se beseda <q>"občasno"</q>. Predlagatelj
                  je Vlada Republike Slovenije, odbor amandma podpira. Želi kdo besedo o tem
                  amandmaju? Ugotavljam, da nihče in ga dajem na glasovanje. Ugotovimo sklepčnost!
                     <stage>(56 prisotnih.)</stage></p>
               <p>Kdo je za? <stage>(50 poslancev.)</stage> Je kdo proti? <stage>(1
                     poslanec.)</stage> Hvala lepa.</p>
               <p>Ugotavljam, da smo amandma sprejeli.</p>
               <p>K 17. členu je vložen amandma, ki se glasi: v drugem odstavku se besede
                  <q>"ministrstva, pristojnega za finance"</q> nadomestijo z besedilom <q>"nadzornega organa
                  iz 113. člena tega zakona"</q>. Predlagatelj je Vlada Republike Slovenije, odbor
                  amandma podpira. Želi kdo besedo o tem amandmaju? Ugotavljam, da nihče in ga dajem
                  na glasovanje. Ugotovimo sklepčnost! <stage>(56 prisotnih.)</stage></p>
               <p>Kdo je za? <stage>(48 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo amandma sprejeli.</p>
               <p>K 19. členu je vložen amandma, ki se glasi: v prvi in drugi alinei se pred
                  besedami <q>"za financiranje"</q> doda besedilo - <q>"na račun fondacije"</q>. Predlagatelj je
                  Vlada; odbor amandma podpira. Želi kdo besedo? Ugotavljam, da nihče in ga dajem na
                  glasovanje. Ugotovimo sklepčnost! <stage>(56 prisotnih.)</stage></p>
               <p>Kdo je za? <stage>(50 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo amandma sprejeli.</p>
               <p>Pri amandmaju kjer piše, da gre za amandma k 21. členu, gre za tipkarsko napako
                  pri pretipkavanju amandmaja, amandma je bil vložen k 22. členu. Je to točno,
                  predlagatelji?</p>
               <p>To se pravi, imamo amandma k 22. členu, ki se glasi: besedilo <q>"ministrstvo,
                  pristojno za finance"</q>, se nadomesti z besedama <q>"nadzorni organ"</q>. Predlagatelj je
                  Vlada Republike Slovenije, odbor amandma podpira. Želi kdo besedo? Ugotavljam, da
                  nihče in dajem amandma na glasovanje. Ugotovimo sklepčnost! <stage>(59
                     prisotnih.)</stage></p>
               <p>Kdo je za? <stage>(54 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo amandma k 22. členu sprejeli.</p>
               <p>K 24. členu sta vložena dva amandmaja. Prvi se glasi: v prvem odstavku se za
                  besedama <q>"ki jo"</q> doda besedilo <q>"na predlog predlagatelja"</q>. Predlagatelj je Vlada
                  Republike Slovenije; odbor amandma podpira. Želi kdo besedo o prvem amandmaju k
                  24. členu? <stage>(Nihče.)</stage> Zato ga dajem na glasovanje. Ugotovimo
                  sklepčnost! <stage>(61 prisotnih.)</stage></p>
               <p>Kdo je za? <stage>(54 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo ta amandma sprejeli.</p>
               <p>Drugi amandma k 24. členu se glasi: besedilo <q>"ministrstvo, pristojno za finance"</q>
                  se nadomesti z <q>"nadzorni organ"</q>. Predlagatelj je Vlada Republike Slovenije; odbor
                  amandma podpira. Želi kdo besedo o tem amandmaju? Ugotavljam, da nihče in ga dajem
                  na glasovanje. Ugotovimo sklepčnost! <stage>(64 prisotnih.)</stage></p>
               <p>Kdo je za? <stage>(47 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo ta amandma sprejeli.</p>
               <p>K 25. členu sta vložena dva amandma. Prvi amandma se glasi: besedilo <q>"ministrstvo,
                  pristojno za finance"</q> se nadomesti za <q>"nadzorni organ"</q>. Predlagatelj je Vlada
                  republike Slovenije; odbor amandma podpira. Želi kdo besedo o tem amandmaju?
                  Ugotavljam, da nihče in ga dajem na glasovanje. Ugotovimo sklepčnost! <stage>(61
                     prisotnih.)</stage></p>
               <p>Kdo je za? <stage>(48 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo amandma sprejeli.</p>
               <p>Drugi amandma k 25. členu se glasi: v četrtem odstavku se besedilo <q>"organ, ki je
                  dovolil prireditev klasične igre na srečo"</q>, nadomesti z besedama <q>"nadzorni organ"</q>.
                  Predlagatelj je Vlada; odbor amandma podpira. Želi kdo besedo? Ugotavljam, da
                  nihče in dajem amandma na glasovanje. Ugotovimo sklepčnost! <stage>(60
                     prisotnih.)</stage></p>
               <p>Kdo je za? <stage>(50 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo amandma sprejeli.</p>
               <p>K 26. členu sta vložena dva amandmaja. Prvi se glasi: besedilo <q>"ministrstvo,
                  pristojno za finance"</q> se nadomesti z besedama <q>"nadzorni organ"</q>. Predlagatelj je
                  Vlada; odbor amandma podpira. Želi kdo besedo? Ugotavljam, da nihče in dajem ta
                  amandma na glasovanje. Ugotovimo sklepčnost! <stage>(56 prisotnih.)</stage></p>
               <p>Kdo je za? <stage>(46 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo ta amandma sprejeli.</p>
               <p>Drugi amandma k istemu členu: v zadnjem odstavku se beseda <q>"komisija"</q> nadomesti z
                  besedo <q>"prireditelj"</q>. Predlagateljica je Vlada. Odbor amandma podpira. Želi kdo
                  besedo o tem amandmaju? Ugotavljam, da nihče in ga dajem na glasovanje. Ugotovimo
                  sklepčnost! <stage>(62 prisotnih.)</stage></p>
               <p>Kdo je za? <stage>(49 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo amandma sprejeli.</p>
               <p>K 28. členu so vloženi trije amandmaji. Prvi se glasi: v zadnjem odstavku se
                  beseda <q>"komisija"</q> nadomesti z besedo <q>"prireditelj"</q>. Predlagateljica je Vlada.
                  Odbor amandma podpira. Želi kdo besedo o tem amandmaju? Ugotavljam, da nihče in ga
                  dajem na glasovanje. Ugotovimo sklepčnost! <stage>(65 prisotnih.)</stage></p>
               <p>Kdo je za? <stage>(46 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da je amandma sprejet.</p>
               <p>Drugi. besedilo <q>"ministrstvo, pristojno za finance"</q> se nadomesti z <q>"nadzorni
                  organ"</q>. Predlagateljica je Vlada. Odbor amandma podpira. Želi kdo besedo?
                     <stage>(Nihče.)</stage> Zato dajem ta amandma na glasovanje. Ugotovimo
                  sklepčnost! <stage>(65 prisotnih.)</stage></p>
               <p>Kdo je za? <stage>(52 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo amandma sprejeli.</p>
               <p>Tretji amandma se glasi: za 28. členom se doda nov 29. člen: <q>"Prireditelj mora v
                  roku 30 dni po poteku roka iz drugega odstavka prejšnjega člena nadzornemu organu
                  predložiti obračun prihodkov in odhodkov ter porabo čistega dobička"</q>.
                  Predlagateljica je Vlada. Odbor amandma podpira. Želi kdo besedo o tem amandmaju?
                  Ugotavljam, da nihče in ga dajem na glasovanje. Ugotovimo sklepčnost! <stage>(66
                     prisotnih.)</stage></p>
               <p>Kdo je za? <stage>(54 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo ta amandma sprejeli.</p>
               <p>Prehajamo k 29. členu. K temu je vložen en sam amandma, ki se glasi: ta člen se
                  spremeni, tako da se glasi: <q>"Klasične igre na srečo sme trajno prirejati kot svojo
                  dejavnost le delniška družba, ki ima sedež na območju republike Slovenije na
                  podlagi posebne koncesije, v nadaljnjem besedilu prireditelj"</q>. Predlagatelj je
                  Odbor za finance in kreditno monetarno politiko. Vlada amandma podpira. Želi kdo
                  besedo o tem amandmaju? Izvolite. Gospod Jožef Kocuvan ima besedo.</p>
            </sp>
            <sp xml:id="SDZ1-Redna-28-1995-01-26.sp52">
               <speaker>JOŽEF KOCUVAN:</speaker>
               <p>Spoštovani poslanci, poslanke! Že ob prvem branju tega zakona sem predlagal bolj
                  prožno varianto, kako omogočiti športnim društvom, predvsem sem imel pred očmi
                  konjeniški šport v Ljutomeru, da bi trajno prirejali igre na srečo, to je stave. Z
                  veliko muko je bilo sprejeto to, da  lahko prireja igre na srečo gospodarska
                  družba in ne športno društvo. V tretji obravnavi je le predlog, da lahko igre na
                  srečo prireja delniška družba. To bo zelo zavrlo šport, ker bodo težko športna
                  družbo ali kakršnakoli zveza ustanovila delniško društvo in zadevo zakomplicira.
                  Ne morem sprejeti tega videnje vsepovsod, strahove tudi pri športu, ki bi
                  prirejali igre na srečo. S tem je popolnoma onemogočeno, da bi lahko kasaško
                  športno društvo v Ljutomerju samo ustvarjalo sredstva za rejo kasačev in njeno
                  promocijo. S tem je cilj zgrešen. Mislim, da je iskanje strahu na tem področju
                  odveč. Prosim poslance, da zavržejo omenjeni amandma odbora, da igre na srečo
                  prireja samo delniška družba, ampak naj ostane osnovna dikcija v zakonu, to je
                  gospodarska družba oziroma družba z omejeno odgovornostjo, če že ne more prirejati
                  iger na srečo društvo ali kakršnakoli zveza. Hvala lepa.</p>
            </sp>
            <sp xml:id="SDZ1-Redna-28-1995-01-26.sp53">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Ivo Hvalica.</p>
            </sp>
            <sp xml:id="SDZ1-Redna-28-1995-01-26.sp54">
               <speaker>IVO HVALICA:</speaker>
               <p>Hvala lepa. Spoštovani! Prihaja do prvega nesporazuma. Podpiram to, kar pravi
                  gospod Kocuvan. Tu govorimo <q>"sme trajno prirejati"</q>. To ni mišljeno za društva. To
                  je mišljeno za loterijo in podobne zadeve.</p>
            </sp>
            <sp xml:id="SDZ1-Redna-28-1995-01-26.sp55">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da nihče in dajem amandma na
                  glasovanje. Ugotovimo sklepčnost! <stage>(61 prisotnih.)</stage></p>
               <p>Kdo je za? <stage>(49 poslancev.)</stage> Je kdo proti? <stage>(7
                     poslancev.)</stage></p>
               <p>Ugotavljam, da je amandma sprejet.</p>
               <p>K 31. členu imamo dva amandmaja. Ker je eden od teh amandma na amandma odbora, vam
                  bom prebral oba in bom dal oba hkrati v razpravo. Pri takih primerih bom delal
                  tako tudi v bodoče, ker gre za povezanost.</p>
               <p>Amandma na amandma odbora se glasi: v drugem stavku se besedilo <q>"zaposleni delavci
                  pri prireditelju"</q> nadomesti z besedico <q>"ti"</q>. Predlagatelj je skupina poslancev, s
                  prvo podpisano gospo Bredo Pečan. Odbor in Vlada amandma podpirata.</p>
               <p>Amandma, na katerega se ta amandma na amandma nanaša, imate na četrti strani pod
                  točko 2 in se glasi: besedilo tega člena se dopolni in spremeni, tako da se v
                  celoti glasi: <q>"Določba prvega odstavka prejšnjega člena ne velja za delavce,
                  zaposlene pri prireditelju. Zaposleni delavci pri prireditelju imajo lahko v lasti
                  skupaj največ 10% delnic prireditelja. Delnice, ki so navadne in se glasijo na
                  ime, se smejo prenašati le med osebami, ki so po tem zakonu lahko delničarji
                  prireditelja."</q> Predlagatelj je Odbor za finance in kreditno-monetarno politiko.
                  Vlada amandma podpira.</p>
               <p>Želi kdo besedo o amandmaju na amandma in o samem amandmaju? Izvolite. Gospod Miro
                  Mozetič ima besedo.</p>
            </sp>
            <sp xml:id="SDZ1-Redna-28-1995-01-26.sp56">
               <speaker>MIROSLAV MOZETIČ:</speaker>
               <p>Hvala za besedo. Drage poslanke in spoštovani poslanci! Sicer se ne spoznam na
                  igralništvo, ampak tukaj gre za drugo vprašanje. Mislim, bolj sistemsko vprašanje,
                   kdo je sploh delničar. Če izhajam iz 30. člena je povsem jasno in to naj bi bil
                  sistem, ki naj bi veljal, normalno, da so lahko delničarji le domače pravne osebe.
                  V tem amandmaju k 31. členu, ki spreminja 31. člen, uvaja zanimivo izjemo, kar
                  pomeni, da so delavci, ki so bili slučajno zaposleni ali so ali bodo zaposleni v
                  teh družbah, so pa lahko do 10% vrednosti take družbe delničarji. Mislim, da tukaj
                  uvajamo izjemo, ki ne more biti sprejemljiva. Ker, če naj igre na srečo, tudi te,
                  ki so klasične igre na srečo, trajno prirejajo samo delniške družbe in delničarji
                  delniške družbe ne bodo samo pravne osebe, ne vidim razlogov, zakaj bi izjema
                  veljala samo za zaposlene, zakaj potem ne bi veljala za vse. Če so lahko ene
                  fizične osebe, ki so slučajno delavci takšne družbe delničarji, potem dejansko ne
                  vidim razloga, zakaj ne bi bili tudi drugi državljani delničarji take delniške
                  družbe. Mislim, da ti amandmaji niso sprejemljivi iz sistemskega vidika, kot je
                  zakon nastavljen. Hvala lepa.</p>
            </sp>
            <sp xml:id="SDZ1-Redna-28-1995-01-26.sp57">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Prosim, gospod Izidor Rejc, izvolite, potem pa ste
                  vi želeli, gospod Gaspari.</p>
            </sp>
            <sp xml:id="SDZ1-Redna-28-1995-01-26.sp58">
               <speaker>IZIDOR REJC:</speaker>
               <p>Spoštovani podpredsednik, gospe in gospodje! Podobno kot je kolega podpredsednik
                  sedaj povedal, menim - govorim tudi kot predsednik Komisije za nadzor lastninjenja
                  in lastninskega preoblikovanja - da to določilo, ta amandma v bistvu prehiteva
                  zakonodajo, ki je zadaj. Mislim, da tega amandmaja ne bi mogli sedaj sprejeti in
                  mislim, da je v osnovnem tekstu to pravilno določeno. Ta amandma pa v bistvu že
                  določa, da se že lastnina razdeli, ne vem, kaj bo še potem lastninski zakon
                  napravil. Vemo, da smo si to zaporedje jasno zadali, da je najprej matični zakon,
                  potem šele pride lastninski zakon. Oni čaka. Kaj bo čakal? Sedaj bo prišel sem in
                  bo rekel hvala, ker ste me že sprejeli. Mislim, da področje, ki ga pokrivam,
                  protestiram proti takemu razreševanju in proti temu, da bi tak amandma sprejeli.
                  Hvala.</p>
            </sp>
            <sp xml:id="SDZ1-Redna-28-1995-01-26.sp59">
               <speaker>PODPREDSEDNIK DR. LEV KREFT:</speaker>
               <p>Hvala lepa. Mislim, da gre s tem tudi za opozorilo, katerega nam je na začetku dal
                  gospod Ivo Hvalica. Gospod Mitja Gaspari, minister za finance, se je javil, da
                  pojasni. Gospod Podobnik, ste se vi javili? A gospod Zagožen in gospod Potrč.</p>
            </sp>
            <sp xml:id="SDZ1-Redna-28-1995-01-26.sp60">
               <speaker>MAG. MITJA GASPARI:</speaker>
               <p>Hvala lepa. Gospod predsedujoči, tukaj gre za eno tistih dilem, ki jih je gospod
                  Hvalica na začetku postavil. Namreč, kaj bo od tistega, kar naj bi se imenovalo
                  lastninski del zakona, v tem zakonu in kaj naj bi bilo v tistem zakonu, ki se bo
                  imenoval lastninsko preoblikovanje organizacij na tem področju. V prvem branju je
                  Vlada predlagala enovit zakon, ki je obravnaval tako sistemsko organizacijo tega
                  področja kot tudi v prehodnih določbah način njenega preoblikovanja. S stališča
                  sprejemanja tega zakona bi bilo najlažje, najbolj smiselno, najbolj sistematično.
                  V obravnavi se je potem Parlament odločil, da to loči v dva zakona, nekaj časa je
                  bil celo predlog v tri zakone, sedaj smo pred dilemo, ali želimo ta zakon čistiti
                  vsega, kar naj bi imelo kakršnekoli posledice za lastninjenje in ko rečemo, katere
                  družbe oziroma katere gospodarske oblike se lahko s tem ukvarjajo, smo na nek
                  način tudi že posegli v to, kar se po drugi strani imenuje lastništvo. Konec
                  koncev, gospodarska družba oziroma delniška družba mora biti lastnina nekoga.</p>
               <p>Drugo vprašanje, ki se pri tem postavi je, kje vzamemo črto razmejitve za nazaj in
                  za naprej in kaj je sistem in kaj je urejanje ali nepravilnosti ali česarkoli, kar
                  je veljalo v preteklosti. Lastninski zakon bo odredil še enkrat skozi revizijske
                  postopke, s katerimi bo pooblastil institucijo, ki revizijo opravlja, da ugotovi
                  dejansko oškodovanje ali neoškodovanje družbenega premoženja oziroma kapitala in
                  na osnovi tega vzpostavi stanje, na osnovi katerega se bo potem lahko izvršilo
                  olastninjenje teh podjetij. Če govorimo danes o 10% za zaposlene, pomeni to
                  perspektivno ureditev potem, ko bo najprej ugotovljeno, kakšen je družbeni kapital
                  teh podjetij. Na osnovi, kar se bo ugotovilo z zakonom, ki ga boste sprejemali kot
                  zakon o lastninskem preoblikovanju, na osnovi tega se bodo kakršni koli deleži
                  kogarkoli šele lahko materializirali v smislu vsote. V tem zakonu, to je pa res,
                  se glede na veliko izraženo željo, ne samo zaposlenih ampak tudi nekaterih
                  poslancev, gospod Hvalica je sam omenil, da je tudi on menil, da bi bilo to
                  koristno, dali notri tisto, kar se sedaj pojavlja kot kritika. Namreč, da ne
                  dovoljujemo zaposlenim v teh podjetjih, da bi bili na kakršen koli način lahko
                  soudeleženi pri lastninskem preoblikovanju na osnovi zakona, ki sem rekel, da ga
                  boste sprejemali, ker ste se tako odločili posebej, kot poseben zakon o
                  lastninskem preoblikovanju. Seveda je možno to tudi ne narediti. Mi smo menili, da
                  je to nekaj, kar je stvar arbitraže oziroma enostavnejše, če bo večina menila, da
                  je to koristno, je pa to posebna rešitev, ne glede na zakon o lastninskem
                  preoblikovanju drugih podjetij, ker tudi igralništvo ni v tistem zakonu omenjeno
                  oziroma je evidentno ali pa zelo jasno izločeno, kot tudi banke in nekatere druge
                  organizacije.</p>
               <p>To je ta situacija, ne gre tukaj za neko prejudiciranje, kolikor menimo, da je
                  možnost zaposlenih, da dobijo delež, da ni prejudiciranje. Če pa menimo, da je
                  možnost, ki jo dajemo zaposlenim v bodočem lastninjenju prejudic, potem se lahko
                  strinjam z gospodom Mozetičem. Osnovno načelo zakona je, da to dejavnost
                  opravljajo delniške družbe, ko gre za stalno opravljanje te dejavnosti, delniške
                  družbe so pa pač sestavljene oziroma lastniško oblikovane tako kot v tem zakonu
                  piše, se pravi, brez tujcev. Ali zdaj onemogočimo v tem delniškem kapitalu
                  delniških družb zaposlenim njihov delež, bi pa res prosil, da poslanci tudi v vaši
                  diskusiji ocenite smotrnost ali nesmotrnost. Mi bomo podprli tisto, kar bo večina
                  menila, da je smotrno. Hvala lepa.</p>
            </sp>
            <sp xml:id="SDZ1-Redna-28-1995-01-26.sp61">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod doktor Franc Zagožen. Za njim bo na vrsti še gospod
                  Miran Potrč.</p>
            </sp>
            <sp xml:id="SDZ1-Redna-28-1995-01-26.sp62">
               <speaker>DR. FRANC ZAGOŽEN:</speaker>
               <p>Spoštovani zbor! V tem zakonu, po mojem, tako določilo ne more biti, ker bi bilo
                  nekonsistentno s siceršnjo zakonodajo. Mogoče bi bilo nekaj takega v procesu
                  lastninjenja eventualno vnesti v drugem zakonu, ne pa v tem. Poizkušal bo
                  razložiti, zakaj na to stvar tako gledam. Delnice so vrednostni papir, ki so
                  predmet dedovanja. Tukaj piše, da smejo biti delničarji izjemoma zaposleni ali
                  bivši zaposleni, ampak prej ali slej se bo zgodilo, da bodo lastniki teh delnic
                  postali po zakonu o dedovanju, na primer vnuki bivših zaposlenih. Ti pa niso ne
                  zaposleni ne bivši zaposleni. Skratka, ta določba je v nasprotju z zakonom o
                  dedovanju in mislim, da ne more biti v tem zakonu. Hvala.</p>
            </sp>
            <sp xml:id="SDZ1-Redna-28-1995-01-26.sp63">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Prosim, gospod Potrč ima prej besedo. Izvolite,
                  potem pa še gospod Miroslav Mozetič.</p>
            </sp>
            <sp xml:id="SDZ1-Redna-28-1995-01-26.sp64">
               <speaker>MIRAN POTRČ:</speaker>
               <p>Hvala lepa. Zelo na kratko, saj najbrž marsikdo, ki spremlja natančno genezo
                  nastajanja teh zakonov ve, ampak kljub temu nekaj opozoril. Prvič, gre za
                  prirejanje klasičnih iger na srečo, da ne bi kakorkoli mešali, da gre za HIT ali
                  Casino Portorož in podobno. Drugič, sedaj prireja klasične igre na srečo Loterija
                  Slovenije, kot trajno prirejanje klasičnih iger na srečo, občasno še kdo, drugega
                  ni in se v tem primeru pogovarjamo o zaposlenih v Loteriji Slovenije. Tretjič,
                  prepričan sem, če ne bi te možnosti dali tudi v tem zakonu, ki v sistemu dopušča
                  ali ne dopušča tudi delež lastništva zaposlenih, da bi potem ob lastninjenju sicer
                  lahko rekli, dobijo sedaj zaposleni delavci in bivši zaposleni v Loteriji
                  Slovenije neko pravico, ampak ta pravica ni delnica, ampak je najprej delnica,
                  kasneje pa nekaj drugega. Ali izplačilo, ali nek nov vrednostni papir, ki ga potem
                  lahko nekje drugje posebej uveljavi, ker pač delnice ne smejo imeti po sistemskem
                  zakonu. Zato mislim, da je to možnost, če jo želimo, treba tukaj omogočiti. Če
                  tukaj ne omogočimo, je tudi v zakonu o lastninjenju ne bomo mogli kot delnico
                  uveljaviti, ampak kot nekaj drugega. Ali bodo dobili gotovino ali na neki drugi
                  način.</p>
               <p>In zadnje, kar bi želel reči v poslanski skupini sem bil med tistimi, ki smo se od
                  prvega dneva naprej zavzemali, da se neka omejena pravica do delnic zaposlenih
                  tudi omogoči. Imel sem nekaj kontaktov, nekaj razgovorov in vem, da gre v Loteriji
                  Slovenije za podjetje z relativno velikim kolektivom, ne gre za nekaj ljudi, ki si
                  je vzelo monopol in je s tem upravljalo. Gre za ljudi, ki opravljajo posle res kot
                  zaposleni in delavci brez nekih posebnih pravic, ki bi jih imeli, ki pa so s
                  svojim delom tudi prispevali k temu, da je Loterija Slovenije bolj ali manj
                  uspešno poslovala. Gre za dejavnost, ki je bila ves čas pod družbeno, državno,
                  javno ali kakršno koli hočete kontrolo in kjer ni bilo možnosti, vse doslej ni
                  nihče o tem spregovoril besede, da bi bile kakršne koli zlorabe, ki bi jih prav ti
                  zaposleni opravljali. To podjetje je zdaj še družbeno, kakor je bilo, ni nobene
                  oblike črnega lastninjenja, kraj in podobno in zdelo bi se mi nekorektno, če bi
                  jim ne omogočili, da se jim bistveno manjši obseg kot v kakršnem koli podjetju,
                  ker vemo, da gre to v drugih podjetjih v skrajnem primeru tudi do 60%, vem, da je
                  to malo kje ampak v skrajnem primeru je, da tukaj ne bi omogočili vsaj 10%
                  lastništva zaposlenih in bivših zaposlenih. Zato res prosim za razmislek, kot je
                  rekel tudi minister Gaspari. Iz teh razlogov izrecno podpiram oba amandmaja in
                  upam, da bosta sprejeta, ker se bo sicer, po mojem mnenju, z našo odločitvijo tem
                  zaposlenim storila krivica. Hvala lepa.</p>
            </sp>
            <sp xml:id="SDZ1-Redna-28-1995-01-26.sp65">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Miroslav Mozetič.</p>
            </sp>
            <sp xml:id="SDZ1-Redna-28-1995-01-26.sp66">
               <speaker>MIROSLAV MOZETIČ:</speaker>
               <p>Hvala za besedo. Da ne bo pomote, jaz sem posebej poudaril, da gre za klasične
                  igre, tako da sem vedel kaj sem govoril. Moram pa povedati, tako kot je zakon
                  napisan, tako kot so zdaj amandmaji dopisani, gre dejansko za dve stvari. Zakon
                  govori o prirejanju iger na srečo. Ne govori v tem delu o slovenski Loteriji, če
                  je tukaj samo slovenska Loterija. Ne vem, lahko da je res, da je samo slovenska
                  Loterija. Ampak zakon govori, kdo bo lahko delničar oziroma najprej, da je to
                  lahko samo delniška družba in potem, da so delničarji lahko samo domače pravne
                  osebe. Tukaj jaz ne poznam loterije. Če sprejmemo ta amandma zraven, pomeni, da v
                  katerikoli delniški družbi, ki bo dobila koncesijo za trajno opravljanje iger na
                  srečo, bodo lahko delničarji domače fizične osebe. Tako tu piše in to mislim, da
                  ni prav. Če bi tukaj razmišljali naprej, bi prišli do vprašanja enakopravnosti
                  državljanov pred zakonom, ker zaposleni v taki delniški družbi bi lahko bili
                  delničarji, nezaposleni pa ne bi mogli biti. Naj bodo delnice prosto na trgu, naj
                  jih kupujejo vsi državljani, če že hočemo to zadevo tako urediti. Kar zadeva pa
                  Loterijo, mislim da je to vprašanje, če je, je vprašanje lastninskega
                  preoblikovanja. Ampak, kolikor malo poznam tudi druge zadeve v zvezi z lastninskim
                  preoblikovanjem, ne bodo samo delavci Loterije tisti, ki ne morejo biti družbeniki
                  premoženja, ki so ga s svojim delom soustvarjali. Mislim, da je vrsta javnih
                  podjetij in javnih zadev v tej javni sferi, kar je državnega in vsi državni
                  uradniki, ki niso nikoli delali v nobenem podjetju, ne morejo postati solastniki
                  dela, nekega vladnega ministrstva, čeprav tam delajo 30 let. Ampak, dajmo ločiti.
                  Strinjam se, da se je potrebno pogovarjati, kako lastniniti. Če imajo delavci v
                  sedanji Loteriji pravico do velikega deleža, ampak to je lahko zelo veliko
                  vprašanje, navsezadnje je bil to monopol, tudi do sedaj, tudi če je bilo to
                  družbeno in kaj velja za naprej. Hvala lepa.</p>
            </sp>
            <sp xml:id="SDZ1-Redna-28-1995-01-26.sp67">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod minister Mitja Gaspari.</p>
            </sp>
            <sp xml:id="SDZ1-Redna-28-1995-01-26.sp68">
               <speaker>MAG. MITJA GASPARI:</speaker>
               <p>Hvala lepa. Predlagal bi, čeprav to ni amandma, ker ga sedaj ne morem vložiti, bi
                  predlagal glede na vašo razpravo, da vi odločite za to, da se to vprašanje rešuje
                  v okviru zakona o lastninskem preoblikovanju igralnic. Vsekakor ostaja vprašanje,
                  ki ga je tudi gospod Hvalica postavil in se ob tej točki pojavi prvič, ne glede na
                  to, da gre za klasične igre in se bo pojavilo drugič, ko bo šlo za posebne igre
                  oziroma igralništvo. Namreč, kako določiti ali že sedaj določiti karkoli o
                  strukturi lastništva ali se opredeliti samo za instucionalno obliko organizacije
                  dejavnosti, to se pravi delniška družba, d. o. o. ali z omejeno odgovornostjo in
                  prepustiti zakonu o lastninskem preoblikovanju razdelitev strukture lastništva v
                  takšni delniški družbi. To je alternativa. S tem morda lahko ta trenutek
                  premostimo oviro, pred katero smo se sedaj znašli, zakon speljemo do konca in s
                  hitrimi koraki pridemo do zakona o lastninskem preoblikovanju, čeprav je tam
                  problem, ali takšen zakon odreja sistemske pogoje ali ureja nekaj, kar mora
                  urediti za nazaj. To se pravi, preteklost. Kako se bo nekaj olastninilo, kar je
                  bilo, recimo, družbena lastnina ali, kar bi morala biti družbena lastnina. To je
                  dilema, ki je med zakonom o lastninskem preoblikovanju in sistemskim zakonom o
                  organizaciji dejavnosti. Ampak, če se vam zdi, da je ta razmejitev lahko tako
                  jasna, potem ne bomo nasprotovali temu, kar je tudi sedaj gospod Mozetič
                  predlagal, da se v zakonu o lastninskem preoblikovanju ugotovijo upravičeni ali
                  neupravičeni s tega naslova in se to uredi v tistem zakonu. Mislim, da se da to
                  tudi s sklepom parlamenta ob tem zakonu fiksirati za razpravo v zakonu o
                  lastninskem preoblikovanju. Hvala lepa.</p>
            </sp>
            <sp xml:id="SDZ1-Redna-28-1995-01-26.sp69">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Igor Omerza, potem pa še gospod Ivo Hvalica.</p>
            </sp>
            <sp xml:id="SDZ1-Redna-28-1995-01-26.sp70">
               <speaker>MAG. IGOR OMERZA:</speaker>
               <p>Naša poslanska skupina podpira ta amandma. Seveda, problem nastopi, mi uvajamo
                  delniško družbo, nimamo še lastninskega zakona, minister pa pravi, da je to
                  celovit zakon. Sedaj je razbit. Meni gre za to, da imajo zaposleni v teh
                  podjetjih, tudi v igralnicah, ker bo tudi tam prišlo do tega vprašanja in tudi v
                  tem edinem podjetju, ki sedaj prihaja s strani iger na srečo, da imajo nek
                  interes, da imajo neko motivacijo. To je ena glavnih zahtev delavcev, recimo
                  konkretno iz Hitove igralnice, da imajo pravico vložiti svoj certifikat. Sicer,
                  oni s tem certifikatom ne bodo veliko pridobili. Njihova mesečna plača je verjetno
                  večja kot bodo dobili s certifikatom, ki bo vložen v takšno podjetje, vendarle, to
                  je izjemno močen motiv, da lahko vlagajo v svoje podjetje. Če smo že sprejeli
                  organizacijo delniške družbe, če hočemo da to igralništvo, kolikor ga pač je in
                  kolikor ga bo, dobro funkcionira, se mi zdi primerno, da delavcem že sedaj povemo,
                  da bodo lahko participirali. Če bomo čakali na lastninski zakon, lahko čakamo tri
                  leta, revizij še nikjer ni v teh igralnicah, kaj dela ta Agencija za plačilni
                  promet? Kako bomo sprejeli zakon, če ne vemo, v kakšno stanje se bodo te stvari
                  povrnile. Vezani smo popolnoma na revizijske postopke, ki se pa sploh še niso
                  začeli in lahko to traja še najmanj dve leti. Tako da bi vendarle dal okvirne
                  postulate, potem pa tudi ne moremo reči, da je država lastnik ali kdorkoli drug,
                  skladi in tako naprej. Mi moramo postaviti neka osnovna razmerja. Zato, ker
                  uvajamo delniško družbo je prav, da osnovna razmerja tukaj postavimo. Lahko pa
                  potem v zakonu o lastninjenju, ki bo kadar bo, rečemo, ker se pojavlja naslednji
                  problem zaposleni, bivši zaposleni, se strinjam, dobijo delnice, lahko dobijo v
                  okviru 10%. Ko nehajo delati v podjetju ali ko pride do dedovanja, potem se te
                  delnice razpršijo na nekoga, ki sploh ni zaposlen. Zato pa je treba verjetno v
                  lastninskem zakonu reči, tisti, ki zapusti podjetje ali se upokoji in tako naprej
                  ali ki umre, se te delnice ne morejo prenašati, čeprav je za to potrebno narediti
                  poseben zakon, ker je delnica neodtujljiva zadeva. Razen, če ji damo neko določeno
                  omejitev v posebni panogi. To je zunaj navada v nekaterih podjetjih, da teh delnic
                  ni mogoče dedovati ali v taki obliki delnice. To so potem specifične določbe
                  nekega zakona, ki drugače urejajo stvari kot je to določeno za delnico na
                  sploh.</p>
               <p>Meni in poslanski skupini se v smislu tega, da se motivacijo delavcev podpre, ker
                  je to njihova močna  želja, ki so jo izrazili večkrat, zdi primeren ministrov
                  predlog in bi predlagal, da določene lastninske stvari urejamo v tem zakonu.
                  Poslanska skupina ta amandma podpira.</p>
            </sp>
            <sp xml:id="SDZ1-Redna-28-1995-01-26.sp71">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Ivo Hvalica. K besedi pa se je javil tudi gospod
                  Jože Protner in Izidor Rejc.</p>
            </sp>
            <sp xml:id="SDZ1-Redna-28-1995-01-26.sp72">
               <speaker>IVO HVALICA:</speaker>
               <p>Hvala lepa. Gospod Igor Omerza je načel zdaj tu vsebino tega. Rad bi se povrnil na
                  tisto, kar je predlagal minister Gaspari, sicer bomo nujno prešli v ta segment, ki
                  smo ga s sklepom Državnega sveta izločili in sodi v lastninsko preoblikovanje pod
                  EPA 500, v Rejčevo komisijo, poenostavljeno povedano. Lepo prosim, da sedaj v tem
                  trenutku proceduralno zadevo zastavimo, ker sicer se bomo tu razšli. Hvala
                  lepa.</p>
            </sp>
            <sp xml:id="SDZ1-Redna-28-1995-01-26.sp73">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Jože Protner. Za njim bo na vrsti še gospod Izidor
                  Rejc.</p>
            </sp>
            <sp xml:id="SDZ1-Redna-28-1995-01-26.sp74">
               <speaker>MAG. JOŽE PROTNER:</speaker>
               <p>Spoštovane kolegice in kolegi! Rekel bi naslednje. Zdi se mi zelo smotrn predlog,
                  ki ga je povzel minister Gaspari. To se pravi, da na koncu s sklepom uredimo
                  razmerje 30. člena in da dejansko opustimo ambicije v 31. členu in tudi, ker
                  govori o klasičnih igrah na srečo in o lastninjenju, tudi v povezavi s tistimi, ki
                  direktno govorijo o igralnicah. Podpiram to rešitev, če bi bila.</p>
               <p>Ker pa vendarle govorimo o vsebinskih stvareh in se kar naprej že naslanjamo na
                  to, kar še bo rečeno kasneje, pa naj rečem naslednje. Tudi zaradi tega, kar je
                  bilo uvodoma rečeno o nekih lobijih.</p>
               <p>Pri študiju tega materiala smo tehtali določene odločitve in jih tehtali tudi na
                  ta način, da smo se prej posvetovali s kom. Naj povem, da sem sam to opravil z
                  zelo odgovornimi delavci mariborskega kazina, tudi, če danes niso več na tem
                  položaju, so pa sodelovali pri pripravi zakona že leta 1991. Ti so mi povedali in
                  me tudi prepričali, da je nezdružljivo lastništvo v igralnicah, to še apliciram na
                  ta del, z delovnim odnosom v igralnicah. Torej, če se danes že po vsej sili hočemo
                  soočiti in odločati o tem, potem se opredeljujem proti temu amandmaju in amandmaju
                  na amandma in vsem, ki imajo ambicijo urejati lastništvo v igralnicah in tudi v
                  podjetjih klasičnih iger na srečo. To se je povezovalo v preteklosti. Da se temu
                  danes izognemo, predlagam, da poskušamo predlog gospoda Mozetiča, bi rekel, v
                  smislu izvajanja še potem ministra, zaključiti tako, da s sklepom na koncu damo
                  usmeritve glede lastninjenja. Tukaj, pred tem zakonom pa to pustimo. Hvala.</p>
            </sp>
            <sp xml:id="SDZ1-Redna-28-1995-01-26.sp75">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Izidor Rejc. Za njim bo na vrsti še gospod Milan
                  Baškovič, ki bo pojasnil vidik s strani sekretariata. Izvolite.</p>
            </sp>
            <sp xml:id="SDZ1-Redna-28-1995-01-26.sp76">
               <speaker>IZIDOR REJC:</speaker>
               <p>Spoštovani podpredsednik, gospe in gospodje! Mislim, da je prav, da napravimo tako
                  kot je gospod minister prej povzel iz preprostega razloga, da smo zvesti nekemu
                  načinu dela. Vendar vemo, da tudi to, kar je tu predlagano, ni v nobenem drugem
                  zakonu. Se pravi, da je to spet posebna zgodba o lastninjenju, ki jo bomo lahko,
                  ko bomo dobili ta zakon v drugo obravnavo, seveda o lastninjenju posebnih iger na
                  srečo, da bomo takrat to rešili. Prvič. Drugič, jaz se lahko z vsakim strinjam in
                  se bomo takrat o tem pogovorili. Poleg tega pa je treba tudi vedeti, in kot je
                  gospod Omerza omenil oziroma poudaril predvsem to, da revizija nič ne dela. Preden
                  sem še prišel dol, sem preveril kako poteka revizija. Moram reči, da je v vseh
                  ostalih igralnicah praktično končana, odločbe napisane, razen v HIT-u. V HIT bodo
                  pa v kratkem vkorakali. Tako da je to povsem jasno, kaj je in kaj bo in vztrajam
                  pri tem, da to rešuje posebni zakon o lastninjenju posebnih iger na srečo in
                  seveda, da se tam izrečemo za kakršnokoli varianto, vendar varianto, ki smo se je
                  vedno držali, ne pa, da tu nekaj prehitimo in na osnovi tega že postavimo vse
                  ostale zakone pred neko dejstvo. Hvala.</p>
            </sp>
            <sp xml:id="SDZ1-Redna-28-1995-01-26.sp77">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Milan Baškovič. Izvolite.</p>
            </sp>
            <sp xml:id="SDZ1-Redna-28-1995-01-26.sp78">
               <speaker>MILAN BAŠKOVIČ:</speaker>
               <p>Hvala lepa. Ne zavzemam se za nobeno varianto. Rad bi pa pojasnil nekaj pravnih
                  relacij,  mislim, da so pomembne, da vemo, o čem govorimo in kam kaj sodi. Prvič,
                  moram se vendarle vrniti na to, kaj pomeni ta člen in ta amandma. Bodite pazljivi,
                  gre za samo eno vrsto iger na srečo, klasične. Te so opredeljene poprej v 10.
                  členu: loterije, trenutni kvizi, tombole, športne napovedi itn., športne stave. Ni
                  nobene povezave z igralnicami, s posebnimi igrami na srečo, ki so potem v poglavju
                  naprej, pri členih 53, 54, tam so posebni pogoji. Tega ne smemo tu pomešati med
                  seboj. Najprej, da vidimo ta segment. Tukaj, v tem zakonu urejamo pro futuro
                  sistem, tega še ni. Nimamo še koncesij za te družbe. To sploh še ne obstaja in
                  torej gre za pravila, ki bodo veljala potem, ko bo ta zakon sprejet in ko bodo
                  tekli pogoji, koncesije, potem se bodo te gospodarske družbe po teh pravilih šele
                  čez čas ustanovile. Torej, to ne vpliva na trenutni položaj in lastninjenje, ki je
                  sicer v ozadju podprto. To se ne bo lastninilo, ker tega ni, v tej obliki. In če
                  se tukaj postavi neko pravilo o tej udeležbi, mislim, to je vsebinsko vprašanje,
                  ampak pravno, če ga tu ne postavite, ga seveda v tistem zakonu o lastninjenju, ki
                  bo urejal druge odnose, še toliko manj, ne sodi v tisti kompleks, ampak sodi v ta
                  sistem, pro futuro, ki bo šele nastajal. Tega se moramo zavedati. Drugo je seveda,
                  če smo za to, ampak ta rešitev ima to vsebino in te posledice. In ob tem, da bi
                  sedaj sprejemali sklep, ki bi sedaj odložil to odločanje o tem vprašanju in
                  prenesel to na zakon o lastninjenju, ki ima čisto druge namene in druge situacije
                  pred seboj, mislim, da bi bilo sistemsko slabše. Sistemsko slabše, ker bi potem
                  to, kar sem sodi, v nekem zakonu, ki ima drug namen, ta sistem, ki bo veljal
                  trajno za bodoče družbe, tam urejevali. To je dilema, ki bi jo rad pokazal in
                  ilustriral in da bi tudi s tega vidika upoštevali pri odločanju.</p>
               <p>Razumem, da tukaj ne gre za lastninjenje v sedanjem smislu, ampak gre za sistem
                  participacije na ta način, ki je tukaj pokazan. To je vsebinsko, ampak za to gre,
                  ne pa za direktno poseganje v lastniške odnose sedanjih prirediteljev, ki sploh
                  niso tako organizirani, na tej plati teh iger. Seveda, če se to pojavlja potem
                  tudi pri posebnih igrah na srečo, to so členi 53, 54 in naprej, je treba tam
                  paziti, če že tam kje posežemo v lastniške namene, ki jih imamo s posebnim
                  zakonom. Tukaj pa gotovo to ni v igri. Moram pa še to reči, čisto objektivno, če
                  imamo zaposlene, ki bi imeli nekaj pri tem, tu človek razume bivše zaposlene, pa
                  že ta dodatni pojem res vleče potem nekoliko v druga razmišljanja. To je spet
                  podniansa, ki je tukaj očitna in je treba o tem seveda razmisliti.</p>
               <p>Skratka, če lahko rečem, jaz sem hotel prikazati materijo tako kot jo jaz vidim,
                  poudariti, da tu gre za sistem, ki bo igral, ki še ne igra in na neprimernost, da
                  bi to reševali, če mislimo reševati, v nekem drugem zakonu, kamor ne sodi. Samo
                  toliko. Hvala lepa.</p>
            </sp>
            <sp xml:id="SDZ1-Redna-28-1995-01-26.sp79">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Miroslav Mozetič.</p>
            </sp>
            <sp xml:id="SDZ1-Redna-28-1995-01-26.sp80">
               <speaker>MIROSLAV MOZETIČ:</speaker>
               <p>Hvala za besedo. Opravičujem se, da sem spet tukaj, ampak bom ponovil v tretje.
                  Ves čas sem govoril o klasičnih igrah na srečo in govoril sem, da je zakon napisan
                  pro futuro in da pro futuro, če sprejmemo ta amandma pomeni, da bo določba, ki
                  velja: delničarji družbe so lahko le domače pravne osebe in zaposleni v taki
                  delniški družbi, če sprejmemo ta amandma. Če je to skladno z ustavo, pro futuro,
                  potem dobro. Jaz mislim, da ni. Če naredimo delniško družbo, v kateri so lahko
                  pravne osebe delničarji in samo nekateri, samo tisti, ki bodo imeli srečo ali
                  zveza, ali karkoli, ali pa znanja, da bodo zaposleni v neki stari ali novi
                  loteriji, zdaj o tem ne govorim, samo tisti lahko delničarji, potem se to,
                  najmanj, kar je, je to kršitev načela enakopravnosti državljanov. Potem naj bodo
                  delnice take družbe na trgu, naj jih razpišejo ne glede, ali so potem na ime ali
                  so prenosne, samo, če so na ime, so potem samo s cesijo prenosne. Kaj potem, kaj
                  in kako, to je čisto drugo vprašanje in povsem drugo vprašanje, sem tudi povedal,
                  je pa lastninjenje obstoječe loterije. Tako kot je napisano, ne more biti. Morda
                  je lahko napisano na koncu zakona, da se bo to uredilo na nek drugačen način, ne
                  vem kakšen, jaz se na to ne spoznam, vendar ne na tak način, kakor tukaj piše. Če
                  pa vzamemo ta amandma potem tudi za nazaj, ne samo za pro futuro in tako je očitno
                  namen tega amandmaja, je pa to avtomatično, da bodo imeli v tej Loteriji, ki jo
                  imamo, 10% delnic delavci in bivši delavci. In to dejansko ne gre skupaj. Sicer se
                  pa strinjam s tem, kar je rekel gospod Protner. Če bi že šli na to, kar govorimo o
                  motivaciji, zakaj ne bi bil tudi jaz kot državljan motiviran, če je tako kot pravi
                  gospod Jelinčič <q>"sam med in mleko in zlato se cedi v teh"</q>, tudi v Loteriji. Sedaj
                  ne govorim o igralnici, o igralnicah je menda podoben amandma vložen. Zakaj ne bi
                  bili motivirani vsi državljani, zakaj bi bili samo tisti, ki tam preštevajo denar
                  in tiste listke gledajo in tiste kroglice, kako so izglasovane.</p>
            </sp>
            <sp xml:id="SDZ1-Redna-28-1995-01-26.sp81">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne in prehajamo h glasovanju.
                  Najprej bomo glasovali o amandmaju na amandma, ki ga imate pod točko 1. Ugotovimo
                  sklepčnost! <stage>(56 prisotnih.)</stage></p>
               <p>Kdo je za? <stage>(33 poslancev.)</stage> Je kdo proti? <stage>(28
                     poslancev.)</stage></p>
               <p>Ugotavljam, da smo amandma na amandma sprejeli.</p>
               <p>Dajem na glasovanje amandma odbora, ki ga imate v pregledu pod točko 2. Ugotovimo
                  sklepčnost! <stage>(63 prisotnih.)</stage></p>
               <p>Kdo je za? <stage>(30 poslancev.)</stage> Je kdo proti? <stage>(28
                     poslancev.)</stage></p>
               <p>Ugotavljam, da je amandma sprejet.</p>
               <p>K 40. členu je amandma pod točko 1 umaknjen, zato imamo samo en amandma, ki se
                  glasi: za tretjim odstavkom se doda nov četrti odstavek: <q>"Od zneska koncesijske
                  dajatve, ki ni bil plačan v predpisanem roku, se plačajo zamudne obresti po
                  obrestni meri, določene v posebnem zakonu."</q> Predlagatelj je Vlada Republike
                  Slovenije. Želi kdo besedo o tem amandmaju? Ugotavljam, da ne in ga dajem na
                  glasovanje. Ugotovimo sklepčnost! <stage>(60 prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(9
                     poslancev.)</stage></p>
               <p>Ugotavljam, da smo ta amandma sprejeli.</p>
               <p>K 41. členu sta vložena dva amandmaja, prvi se glasi: v tretjem odstavku se za
                  besedo <q>"lahko"</q> doda beseda <q>"večkrat"</q>, in za besedo <q>"podaljša"</q> se doda beseda
                  <q>"vsakokrat."</q> Predlagateljica je Vlada, Odbor amandma podpira. Želi kdo besedo o
                  tem amandmaju? Ugotavljam, da nihče in ga dajem na glasovanje. Ugotovimo
                  sklepčnost! <stage>(55 prisotnih.)</stage></p>
               <p>Kdo je za? <stage>(33 poslancev.)</stage> Je kdo proti? <stage>(9
                     poslancev.)</stage></p>
               <p>Ugotavljam, da smo ta amandma sprejeli.                  </p>
               <p>Drugi amandma se glasi: <q>"doda se nov 41. člen, ki se glasi: "</q>Za posamezno klasično
                  igro na srečo se lahko dodeli le ena koncesija." Predlagatelj je Odbor za finance
                  in kreditno monetarno politiko. Vlada mu ne nasprotuje. Želi kdo besedo o tem
                  amandmaju? Ugotavljam, da ne in ga dajem na glasovanje. Ugotovimo sklepčnost!
                     <stage>(53 prisotnih.)</stage></p>
               <p>Kdo je za? <stage>(44 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo amandma sprejeli.</p>
               <p>K 42. členu je vložen amandma, ki se glasi: v drugi in tretji vrstici drugega
                  odstavka se vejica nadomesti z besedo <q>"ali"</q>. Predlagateljica je Vlada. Odbor
                  amandma podpira. Želi kdo besedo o tem amandmaju? Ugotavljam, da nihče in ga dajem
                  na glasovanje. Ugotovimo sklepčnost! <stage>(53 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo ta amandma sprejeli.</p>
               <p>K 43. členu je vložen amandma, ki se glasi: v podnaslovu <q>"Uporaba sredstev,
                  plačanih za prirejanje klasičnih iger na srečo"</q> se številka <q>"4"</q> nadomesti s črko
                  <q>"B"</q>. Predlagateljica je Vlada. Odbor amandma podpira. Želi kdo besedo? Ugotavljam,
                  da nihče in ga dajem na glasovanje. Ugotovimo sklepčnost! <stage>(54
                     prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(4
                     poslancev.)</stage></p>
               <p>Ugotavljam, da smo ta amandma sprejeli.</p>
               <p>Prehajamo k 44. členu h kateremu je bilo vloženih pet amandmajev. Prvi se glasi:
                  besedilo člena se črta in se v celoti nadomesti z novim besedilom, ki se glasi:
                  <q>"Za financiranje dejavnosti invalidskih, humanitarnih in športnih organizacij se
                  uporabljajo sredstva, dosežena s plačilom koncesijskih dajatev za trajno
                  prirejanje številčne loterije, loterije s trenutno znanim dobitkom in Lota, od
                  česar je 80% zbranih sredstev namenjenih za financiranje dejavnosti invalidskih in
                  humanitarnih organizacij, 20% pa za financiranje dejavnosti športnih organizacij.
                  Za financiranje dejavnosti športih organizacij se uporablja 80% sredstev, zbranih
                  iz plačila koncesijske dajatve za trajno prirejanje športne napovedi, druge
                  športne stave in kviz loterije, 20% zbranih sredstev iz tega vira pa se uporablja
                  za financiranje dejavnosti invalidskih in humanitarnih organizacij"</q>. Predlagatelj
                  je skupina poslancev s prvo podpisanim gospodom Tonetom Anderličem.</p>
               <p>Tudi drugi amandmaji, ki so vloženi k temu členu, se tičejo iste materije, vendar
                  dajem najprej v razpravo ta amandma pod točko 1. Besedo ima gospod Janez Jug.</p>
            </sp>
            <sp xml:id="SDZ1-Redna-28-1995-01-26.sp82">
               <speaker>MAG. JANEZ JUG:</speaker>
               <p>Pozdravljeni. Spoštovani kolegi! Od vas bi želel, da bi podprli prvi amandma k 40.
                  členu. Kot veste, je bilo v ta amandma vloženega veliko truda, da smo prišli z
                  invalidskimi, humanitarnimi in športnimi srenjami do nekakega skupnega dogovora in
                  seveda tudi s parlamentarci, ki boste odločali o temu členu. Mislim, da smo
                  sprejeli tak skupen dogovor, da je ta prva zadeva najprimernejša za vse interese,
                  ki so zastopani v temu členu. Zato bi predlagal, da bi podprli prvi člen oziroma
                  1. točko k 40. členu amandmaja. Hvala lepa.</p>
            </sp>
            <sp xml:id="SDZ1-Redna-28-1995-01-26.sp83">
               <speaker>PODPREDSEDNIK DR. LEV KREFT:</speaker>
               <p>Se opravičujem, nisem se šel igre na srečo. Besedo ima gospod dr. Vladimir Topler.
                  Izvolite.</p>
            </sp>
            <sp xml:id="SDZ1-Redna-28-1995-01-26.sp84">
               <speaker>VLADIMIR TOPLER:</speaker>
               <p>Kolegice in kolegi! Tudi sam bi apeliral, da ta amandma podpremo. Razdelitev 20/80
                  mislim, da je zelo smiselna, rad bi pa povedal še nekaj drugega. Marsikdo sedaj
                  govori, da invalidi jemljejo denar športnikom. To ni res. Do sedaj je bilo to
                  razmerje približno 92% denarja za invalide in 8% za športnike in prosim, da ta
                  amandma podprete.</p>
            </sp>
            <sp xml:id="SDZ1-Redna-28-1995-01-26.sp85">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Janez Podobnik. Izvolite.</p>
            </sp>
            <sp xml:id="SDZ1-Redna-28-1995-01-26.sp86">
               <speaker>JANEZ PODOBNIK:</speaker>
               <p>Spoštovani gospod podpredsednik, poslanke in poslanci! Podpiram dopolnilo pod
                  številko 1. Povedati moram, da smo tudi na Komisiji za invalide veliko govorili o
                  tem vprašanju in je bilo naše načelno stališče, da se nikakor nočemo
                  opredeljevati, ali za športnike in šport ali za invalide, pač pa smo predlagali
                  dogovor in mislim, da je v tem amandmaju vendarle prisoten dogovor obeh in tudi
                  podpisniki tega amandmaja smo iz vseh poslanskih skupin, zato predlagam, da ga
                  tudi podpremo. Hvala.</p>
            </sp>
            <sp xml:id="SDZ1-Redna-28-1995-01-26.sp87">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospa Danica Simšič.</p>
            </sp>
            <sp xml:id="SDZ1-Redna-28-1995-01-26.sp88">
               <speaker>DANICA SIMŠIČ:</speaker>
               <p>Hvala za besedo. Ob tem členu bi bilo vendarle potrebno povedati, da bi bila
                  najbolj čista varianta, kot je zapisana v predlogu za tretje branje, da bi se
                  invalidske organizacije financirale iz enih iger, športne pa iz drugih in to je
                  bilo izhodišče. Potem so se pojavili amandmaji, ki so te, bom rekla, nezdružljive
                  kategorije združevali ponovno med seboj. Potem so se pojavile zelo velike težave
                  in kot je bilo že prej rečeno, je sedanje stanje naslednje. Igre so spet pomešane
                  na nek način med seboj, ker jih delimo in v prvem delu, tiste, ki pripadajo
                  invalidskim organizacijam, delimo v odnosu 80:20 v korist invalidov in tiste
                  druge, ki so deljene na športne igre, delimo na 80:20 v korist športnih
                  organizacij. Dobro, stanje je spet pomešano, morda to ni dobro, ampak dejstvo pa
                  je, da je to v tem trenutku edina možna rešitev in da se z njo strinjajo vse
                  prizadete skupine, tako invalidske organizacije, kot humanitarne, kot športne in
                  da je ta, bi lahko rekla konsenz ob tem izjemno občutljivem vprašanju, kdo komu
                  koliko denarja jemlje ali daje, med poslanskimi skupinami tudi dosežen. Mislim, da
                  bi bilo res prav in dobro, tudi za naprej, da prvo dopolnilo podpremo vsi
                  poslanci. Hvala.</p>
            </sp>
            <sp xml:id="SDZ1-Redna-28-1995-01-26.sp89">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne in ko dajem ta amandma na
                  glasovanje, moram seveda povedati, če ga sprejmemo, so vsi ostali, peti je že itak
                  umaknjen, torej ostali trije brezpredmetni, ker gre za spremembo člena v celoti.
                  Ugotovimo sklepčnost! <stage>(62 prisotnih.)</stage></p>
               <p>Kdo je za? <stage>(62 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo ta amandma sprejeli soglasno, kar sicer ni predpisano s
                  poslovnikom.</p>
               <p>S tem so seveda vsi ostali amandmaji k temu členu brezpredmetni.</p>
               <p>Naslednji amandma je na 7. strani k 45. členu in se glasi: črta se besedilo: <q>"2%
                  odplačane koncesijske dajatve za prirejanje posebnih iger na srečo ter druga
                  namenska sredstva"</q>. Predlagateljica je Vlada, odbor amandma podpira. Želi kdo
                  besedo? Ugotavljam, da nihče in ga dajem na glasovanje. Je treba kaj pojasniti?
                  Gospa Danica Simšič, izvolite.</p>
            </sp>
            <sp xml:id="SDZ1-Redna-28-1995-01-26.sp90">
               <speaker>DANICA SIMŠIČ:</speaker>
               <p>Hvala za besedo. Se opravičujem malce sem bila nezbrana. Gre za dopolnilo Vlade,
                  da se 45. člen črta, če prav razumem. Opozarjam vas, kolegice in kolegi, da smo ta
                  člen vnesli v drugi obravnavi in da smo menili, da bi bilo v dobro tako na eni
                  strani invalidskih in humanitarnih organizacij kot na drugi strani v naslednjem
                  členu športnih organizacij dobro dati nekaj denarja od vrednosti koncesijske
                  dajatve tudi za te namene. Takrat smo poslanci, kljub nasprotovanju Vlade, to
                  dopolnilo sprejeli in je sedaj v obliki člena. Vlada sedaj ponovno poskuša ta člen
                  črtati.</p>
               <p>Moram reči, da smo tako na Komisiji za vprašanja invalidov kot tudi širše
                  razpravljali o tem in v imenu komisije, ker se o teh naših dopolnilih matično
                  delovno telo ni izjasnilo, bi rada povedala stališče, da smo proti črtanju tako
                  45. kot tudi 46. člena. Hvala.</p>
            </sp>
            <sp xml:id="SDZ1-Redna-28-1995-01-26.sp91">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Janez Jug. Izvolite.</p>
            </sp>
            <sp xml:id="SDZ1-Redna-28-1995-01-26.sp92">
               <speaker>MAG. JANEZ JUG:</speaker>
               <p>Spoštovani kolegi! Tudi ta 45. člen je bil <q>"muka dana"</q> v tem pogovarjanju in bi
                  bil zelo zadovoljen, če bi konsenz pri zavrnitvi tega amandmaja na račun Vlade
                  dosegli tako kot smo ga v prejšnjem členu. To pomeni, da se tudi naša skupina LDS
                  ne strinja oziroma zavrača ta amandma. Predlagamo,  da se ga ne sprejme.
                  Hvala.</p>
            </sp>
            <sp xml:id="SDZ1-Redna-28-1995-01-26.sp93">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Gospod Miroslav Geržina, izvolite.</p>
            </sp>
            <sp xml:id="SDZ1-Redna-28-1995-01-26.sp94">
               <speaker>MIROSLAV GERŽINA:</speaker>
               <p>Hvala lepa za besedo, gospod podpredsednik. Spoštovani! Sem proti temu amandmaju
                  Vlade, ne glede na to, koliko denarja se bo že v prejšnjem amandmaju, ki smo ga
                  dali in še skozi druge kanale zbralo za invalidne ljudi. Mislim, da smo že
                  govorili v tem parlamentu pred kratkim, koliko vse je treba še narediti, da bodo
                  te ljudje, ki so hendikepirani, so prikrajšani, koliko bo treba narediti in nikjer
                  ne bo denarja. Za osnovne pripomočke za različne invalide ni denarja. Mislim, da
                  smo za to, da ostane tako.</p>
               <p>Ker sem že pri besedi, bi tudi za 46. člen rekel, da se strinjam s tem, da za
                  šport damo 2%. Danes sem že govoril o tem, pred kratkim smo brali, kakšno je
                  zdravstveno stanje naše mladine v osnovnih šolah. Mislim, da ne bi tam delali
                  invalide, da bi več prispevali za šport, da bi dali tej dejavnosti in da sprejmemo
                  2%. Hvala lepa.</p>
            </sp>
            <sp xml:id="SDZ1-Redna-28-1995-01-26.sp95">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne in dajem ta amandma k 45. členu
                  na glasovanje. Ugotovimo sklepčnost! <stage>(66 prisotnih.)</stage></p>
               <p>Kdo je za? <stage>(3 poslanci.)</stage> Je kdo proti? <stage>(60
                     poslancev.)</stage></p>
               <p>Ugotavljam, da ta amandma ni bil sprejet.</p>
               <p>K 46. členu so vloženi trije amandmaji. Prvi se glasi: črta se besedilo <q>"1% od
                  plačane koncesijske dajatve za prirejanje posebnih iger na srečo ter druga
                  namenska sredstva."</q> Predlagateljica je Vlada Republike Slovenije. Odbor amandma
                  podpira.</p>
               <p>Želi kdo besedo o tem amandmaju k 46. členu? Gospa Danica Simšič, izvolite.</p>
            </sp>
            <sp xml:id="SDZ1-Redna-28-1995-01-26.sp96">
               <speaker>DANICA SIMŠIČ:</speaker>
               <p>Hvala. Še enkrat bi vas rada spomnila na besede, ki jih je pred mano izrekel
                  gospod Geržina. Predlagam torej, da to dopolnilo pod točko 1 zavrnemo in da
                  sprejmemo dopolnilo pod točko 2, ki en odstotek od vrednosti koncesijske dajatve
                  spreminja v 2% in sta humanitarna in invalidska sfera na eni strani in na drugi
                  strani športna v teh odstotkih enaki. Hvala lepa.</p>
            </sp>
            <sp xml:id="SDZ1-Redna-28-1995-01-26.sp97">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Janez Jug.</p>
            </sp>
            <sp xml:id="SDZ1-Redna-28-1995-01-26.sp98">
               <speaker>MAG. JANEZ JUG:</speaker>
               <p>Mislim, da gre tudi predlog Liberalne demokracije Slovenije v ta paket naporov,
                  zato tudi mi ne podpiramo prvega, podpiramo pa naslednjega, ki govori o dveh
                  procentih. Hvala lepa.</p>
            </sp>
            <sp xml:id="SDZ1-Redna-28-1995-01-26.sp99">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Milan Baškovič, potem bo pa na vrsti gospod Miran
                  Potrč.</p>
            </sp>
            <sp xml:id="SDZ1-Redna-28-1995-01-26.sp100">
               <speaker>MILAN BAŠKOVIČ:</speaker>
               <p>Jaz bi rad samo nekaj pojasnil, da si bomo na čistem, o čem glasujemo in kakšen
                  ima pomen. Ti amandmaji so nekako tudi posledica našega mnenja, kjer smo opozorili
                  ne na vsebino ampak na formo. Ta amandma in prejšnji, ki smo ga že sprejeli,
                  popravljata samo tehnično-pravno napako, ker se v tem poglavju, ki se nanaša na
                  klasične igre na srečo, rešujejo odnosi, ki se nanašajo na posebne igre na srečo.
                  Zato ne sodi pod to poglavje in pod ta naslov. Nič drugega. Je pa že to oboje,
                  tisto, kar smo že sprejeli in to, potem v teh amandmajih pokrito. Samo opozarjam,
                  ker bo potem prišlo do nekonsistence očitno na strani 13, kjer gre za koncesijske
                  dajatve, tiste, ki se o njih tukaj govori, o posebnih igrah na srečo. V isti meri
                  imate tam 2% teh koncesijskih, kot so tukaj in 2% potem spet za one druge, tako da
                  je to vse pokrito z amandmajem k členu 76 in to dvakrat - na začetku in na koncu v
                  integralnem besedilu. Zdaj bomo imeli očitno dve rešitvi na dveh koncih, eno smo
                  že sprejeli in bo potem, po moje, treba tisto na koncu tudi sprejeti, potem pa to
                  črtati, da ne bo stvar nekonsistentna. Zdaj opozarjam na to, ker ne sodi sem po
                  poglavjih. Samo za to je šlo. Vsebinsko je pa stvar v redu. Hvala lepa.</p>
            </sp>
            <sp xml:id="SDZ1-Redna-28-1995-01-26.sp101">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Miran Potrč.</p>
            </sp>
            <sp xml:id="SDZ1-Redna-28-1995-01-26.sp102">
               <speaker>MIRAN POTRČ:</speaker>
               <p>Kolegice in kolegi! Jaz se vam opravičujem za rahlo hudobijo. Ampak, kar zadeva
                  invalide in kar zadeva športnike, poznajo stališča Združene liste od prve razprave
                  v zakonu. Zato nam nobeno deklamiranje zaradi javnosti ni potrebno. Hvala.</p>
            </sp>
            <sp xml:id="SDZ1-Redna-28-1995-01-26.sp103">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne in dajem ta amandma k 46. členu
                  pod točko 1 na glasovanje. Ugotovimo sklepčnost! <stage>(53
                  prisotnih.)</stage></p>
               <p>Kdo je za? <stage>(4 poslancev.)</stage> Je kdo proti? <stage>(56
                     poslancev.)</stage> Hvala lepa.</p>
               <p>Ugotavljam, da je amandma zavrnjen.</p>
               <p>Drugi amandma k istemu členu: v besedilu 46. člena se številka <q>"1"</q> spremeni v
                  številko <q>"2"</q>. Predlagatelj je skupina poslancev, prvo podpisani je gospod Tone
                  Anderlič. Želi kdo besedo o tem amandmaju? Ugotavljam, da ne in ga dajem na
                  glasovanje. Ugotovimo sklepčnost! <stage>(57 prisotnih.)</stage></p>
               <p>Kdo je za? <stage>(52 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo ta amandma sprejeli.</p>
               <p>Tretji amandma: črta se besedilo v oklepaju <stage>(varianta: osrednje športne
                     organizacije.)</stage> Predlagateljica je Vlada, odbor amandma podpira. Želi
                  kdo besedo o tem amandmaju? Ugotavljam, da nihče in ga dajem na glasovanje.
                  Ugotovimo sklepčnost! <stage>(56 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(4
                     poslanci.)</stage></p>
               <p>Ugotavljam, da je ta amandma sprejet.</p>
               <p>K 47. členu imamo tri amandmaje. Prvi se glasi: člen se črta. Predlagateljica je
                  Vlada, odbor amandma podpira. Jasno je, da če tega sprejmemo, drugi odpadejo. Želi
                  kdo besedo o tem amandmaju? Besedo ima gospod Miroslav Mozetič. Izvolite.</p>
            </sp>
            <sp xml:id="SDZ1-Redna-28-1995-01-26.sp104">
               <speaker>MIROSLAV MOZETIČ:</speaker>
               <p>Hvala za besedo. Ne bom ne za ne proti, ampak bi rad nekaj vprašal. Meni nekatere
                  stvari niso razumljive. Če je ta fondacija, ki jo že v prejšnjih členih omenjamo,
                  če je to to, kar imamo v istem Poročevalcu, zakon o ustanovah, potem bi najbrž
                  morali uporabiti izraz <q>"ustanova"</q>. Tam tudi piše - razen, če bomo potem oni zakon
                  popravili, ker še ni sprejet, ker je šele v drugi obravnavi - tam tudi piše, kdo
                  je ustanovitelj teh ustanov in piše, da je lahko tuja fizična, torej domača ali
                  tuja fizična ali pravna oseba lahko ustanovi ustanovo. Meni ni povsem jasno, kdo
                  bo te fondacije, kot so tukaj v teh členih navedene, ustanavljal in kakšen bo
                  status teh fondacij, ker z zakonom namenjamo določena sredstva, ki so v bistvu
                  proračunska, ker so iz naslova koncesij, tem fondacijam oziroma po zakonu o
                  ustanovah, če je to ista zadeva, statusno tem ustanovam. Ta zadeva ni povsem jasna
                  in s tega vidika je 47. člen tudi sicer odveč.</p>
               <p>Drugo vprašanje se mi postavlja pri tem amandmaju, ki pravi, da naj bi to
                  fondacijo oziroma ustanovo ustanovil Državni zbor. To je potem nekaj drugega, ker
                  mislim, po mojih pravnih znanjih, Državni zbor ne pada ne pod domačo ne pod tujo
                  pravno osebo. Potem bi ta fondacija pomenila nekaj drugega, nekaj podobnega, kot
                  imamo sklade, ki jih ustanavljamo za razne druge zadeve. Tako jaz mislim in
                  prosim, da bi bolj pravno, jaz se ne spuščam, zato se prej nisem oglašal pri
                  drugih členih in me niti ne moti, lahko imamo nekje fondacijo, nekje ustanovo,
                  bolj ko bo zmešano, težje bo delati. Zato prosim, da se res razčisti, kaj so te
                  fondacije oziroma ustanove in, ali jih bomo ustanovili po zakonu o ustanovah, ki
                  ga bomo sprejemali, ali bo ustanovljena neka posebna fondacija, ki jo ustanovi
                  Državni zbor. Potem bo verjetno tudi Državni zbor moral sprejeti vsa pravila in
                  vse to, kar je. Hvala lepa.</p>
            </sp>
            <sp xml:id="SDZ1-Redna-28-1995-01-26.sp105">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Gospod Janez Podobnik, izvolite.</p>
            </sp>
            <sp xml:id="SDZ1-Redna-28-1995-01-26.sp106">
               <speaker>JANEZ PODOBNIK:</speaker>
               <p>Hvala za besedo. Gospod Mozetič je odprl nekatera načelna vprašanja, ki se tičejo
                  tega dejstva, da je v ta zakon uvrščena tudi določba glede fondacije oziroma po
                  novem ustanove. Dejstvo je, da posredno ta problem rešuje zakon o ustanovah, ki je
                  sedaj v drugi obravnavi in če pogledate, v isti številki Poročevalca piše, da
                  koncept tega zakona o fondaciji govori tudi o operativnih in programskih
                   fondacijah. Mislim, da bi bila lahko razlaga ta, da je v bistvu področna
                  zakonodaja, ki bo opredeljevala posamezno operativno ali programsko fondacijo,
                  lahko ta zakon, o katerem sedaj razpravljamo. Bolj načelno pa je seveda vprašanje,
                  ali je lahko Državni zbor ustanovitelj take ustanove, da uporabljam to besedo, ki
                  je tudi slovenska. Rekel bi, da lahko iz dveh razlogov. Prvič, dejstvo je, da je
                  pač Državni zbor s svojim sklepom namenil loterijska sredstva izven integralnega
                  državnega proračuna za tri vitalna področja v sferi civilne družbe, za invalide,
                  za humanitarne dejavnosti in za šport in da je potem pravilno, da se preko
                  fondacije to uredi in da Državni zbor tudi preko upravnega odbora to kontrolira.
                  Hkrati bi lahko tudi to pomenilo, da Državni zbor pokaže pač še večjo skrb za
                  invalide oziroma sploh za vse te tri dejavnosti in se odloči in ustanovi fondacijo
                  in je ustanovitelj. To je v bistvu načelno vprašanje, ki ga moramo kot Državni
                  zbor tukaj razrešiti. Sam bom glasoval proti amandmaju Vlade, da se to črta in bom
                  podprl amandma, ki sem ga tudi sam podpisal. Prav tako pa je v</p>
               <p>igri tudi amandma, ki ga je v bistvu podprla Komisija za invalide. Hvala lepa.</p>
            </sp>
            <sp xml:id="SDZ1-Redna-28-1995-01-26.sp107">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Prosim, gospod Janez Kopač, izvolite.</p>
            </sp>
            <sp xml:id="SDZ1-Redna-28-1995-01-26.sp108">
               <speaker>JANEZ KOPAČ:</speaker>
               <p>Hvala za besedo. Spet smo pred enim od amandmajev, ki poskuša reševati nekaj, kar
                  nikakor ne sodi v ta zakon. Takih je bilo že veliko in mnogi so bili tudi
                  sprejeti, čeprav sem jim osebno nasprotoval. Ustanavljanje fondacije s strani
                  Državnega zbora je nekaj, kar si, tako kot gospod Mozetič, jaz ne znam nikakor
                  predstavljati. Če pa bi do tega pravnega nonsensa že prišlo, potem seveda to
                  pomeni, da bi Državni zbor, torej politične stranke, postavljala tudi vodstvo
                  fondacije, ki ureja, organizira, odloča o financiranju invalidskih organizacij.
                  Sfera civilne družbe je ravno v tem, da civilna družba oziroma organizacija
                  civilne družbe niso vezane na politične stranke. S tem bi, tako kot se to na
                  žalost že dogaja v primeru upokojenske generacije, tudi v populacijo invalidov
                  vnesli odločanje na podlagi političnih kriterijev. Temu vsekakor nasprotujem.
                  Menim, da je prav, da sfera ali pa da populacija invalidov ostane zunaj obveznega
                  političnega organiziranja. Če ima kdo kakšno politično prepričanje, naj ga zasebno
                  izraža in seveda zato podpiram amandma Vlade, ki predlaga, da se ta člen črta in
                  nikakor ne podpiram drugih dveh amandmajev, od katerih je enega tukaj zagovarjal
                  gospod Janez Podobnik. Sem za to, da sfera invalidov še naprej ostane v sferi
                  civilne družbe, ne pa, da postane trgovina političnih organizacij. Hvala lepa.</p>
            </sp>
            <sp xml:id="SDZ1-Redna-28-1995-01-26.sp109">
               <speaker>PODPREDSEDNIK DR. LEV KREFT:</speaker>
               <p>Imate repliko, gospod Podobnik? Gospod Janez Podobnik ima besedo, potem bo pa na
                  vrsti gospod Milan Baškovič.</p>
            </sp>
            <sp xml:id="SDZ1-Redna-28-1995-01-26.sp110">
               <speaker>JANEZ PODOBNIK:</speaker>
               <p>Spoštujem mnenje gospoda Kopača. Glede njegove bojazni, da bi se lahko preko take
                  fondacije in upravnega odbora nekako izražala politična volja in interesi, lahko
                  rečem samo to, da vseh deset invalidskih organizacij podpira to rešitev. Tukaj bi
                  zavrnil to možnost, da se tu želi s politično akcijo pripeljati to fondacijo v
                  Državni zbor. Strinjam pa se, da tu ostaja vendarle tehnični problem in mislim, da
                  bo prav o tem govoril gospod Baškovič.</p>
            </sp>
            <sp xml:id="SDZ1-Redna-28-1995-01-26.sp111">
               <speaker>PODPREDSEDNIK DR. LEV KREFT:</speaker>
               <p>Hvala lepa. Replika. Gospod Miroslav Mozetič ima repliko.</p>
            </sp>
            <sp xml:id="SDZ1-Redna-28-1995-01-26.sp112">
               <speaker>MIROSLAV MOZETIČ:</speaker>
               <p>Hvala lepa. Replika bo res v skladu s poslovnikom, ker moram obrazložiti neko
                  stvar. Nisem govoril ne o političnih zadevah v zvezi s tem, niti, da bi kaj
                  govorili zoper invalide, da ne bi kdo kaj narobe razumel. Postavil sem samo pravno
                  vprašanje in tako kot je napisano zdaj. V bistvu je tako,  sem se zdaj pogovarjal
                  s kolegico tam na moji strani, Simšičevo, lahko ostane tako kot je, ali pa črtamo,
                  ker v zakonu o ustanovah piše, da je ustanova pravna oseba in da ima neka pravila.
                  Torej, to je zdaj lahko eno ali drugo, vendar jaz si ne predstavljam in to mi
                  manjka, zdaj bodisi tukaj ali pa, da se, ne vem, sprejme še posebni zakon, kako bo
                  sploh prišlo do take ustanove. Ker ta ustanova je s tem zakonom dobila določena
                  sredstva, ki jih mora deliti vsem invalidskim organizacijam, vsem športnim
                  organizacijam in vse tisto, kar piše. Ali se bodo oni vzeli skupaj in to
                  ustanovili ali ne, ali bo to dobro ali ne bo dobro? V to se ne spuščam. Pomeni, ne
                  razmišljam niti politično niti glede vprašanja problematike invalidov, ampak čisto
                  s pravnega vprašanja, kako bo to narejeno, da bo strah, ki ga invalidi imajo, da
                  bo sedaj to v zakonu pisalo, vendar, ker te fondacije ne bo, da bo ta denar nekje
                  obležal. S tega vidika sem tu razpravljal.</p>
            </sp>
            <sp xml:id="SDZ1-Redna-28-1995-01-26.sp113">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Milan Baškovič. Izvolite. Kar se tiče samega imena,
                  pa toliko. Kolikor vem zakona o ustanovah še nismo sprejeli. Razprava o imenu
                  samem je v tem trenutku brezpredmetna. Tam bomo pa razpravljali, kakor se temu
                  reče. Gospod Milan Baškovič, izvolite.  </p>
            </sp>
            <sp xml:id="SDZ1-Redna-28-1995-01-26.sp114">
               <speaker>MILAN BAŠKOVIČ:</speaker>
               <p>Hvala lepa. Rad bi samo zopet prispeval k temu čiščenju pojmov in tudi to, kar se
                  sedaj govori o pravnih elementih tega problema. Namreč, fondacija kar tako in ta,
                  ki se tu omenja, ni rečeno, da je to ista stvar. Ker zakon o fondacijah, sedaj
                  zakon o ustanovah, kakor ga že imenujemo in kot se pojavlja, ureja sklop raznih
                  namenskih, programskih in drugih ustanov oziroma fondov, skladov, kar se pod tem
                  vse razume, ampak to so osebe zasebnega prava oziroma zasebno pravne osebe, ki jih
                  lahko ustanavljajo razne pravne osebe. Medtem ko se pa tu daje tej fondaciji, kot
                  se sedaj predstavlja v tem zakonu, javnopravni značaj, ker ima po tem zakonu že
                  vnaprej določene naloge, funkcije sklada in tako naprej in je to posebna ustanova,
                  posebna fondacija javnopravnega značaja, bi lahko rekel, ker se tu ureja
                  specifično in je to tudi možno. Zakaj ne? S tega vidika ne bi bilo sistemskih
                  zadržkov, kot imamo že razne druge podobne zadeve. To samo po sebi, bi rekel, ni
                  jemati kot nezdružljivost, čeprav moram reči, da je to specifična institucija in
                  je z zakonom o ustanovah najbrž v tem smislu niti ne bi mogli voziti, ker bi bila
                  zasebnopravna institucija, ne pa javnopravna kot se sedaj tu vsekakor vidi po
                  njeni fizionomiji. Tako, da bi bila upravičena po našem mnenju, da se tu postavi
                  kot institucija, če jo razdelamo ali ne, ali je že pravna oseba po tej definiciji
                  ali ima že nadzorni odbor. To je stvar dimenzije. To je lahko stvar zakona, ki se
                  napoveduje, ki bo to urejeval. To je poseben zakon, ki bi to fondacijo ustanovil,
                  ali je lahko odlok Državnega zbora, če se samo ustanovi neka institucija te vrste
                  na podlagi zakona in tam uredi vse odnose, ki so s tem v zvezi potrebni glede
                  pravne osebnosti, glede upravnega odbora in tako naprej, kar je nujno. Tako gledam
                  na te amandmaje sam.</p>
               <p>Glede tega, ali je to lahko Državni zbor ali ne? V raznih zakonih imamo nekatere
                  rešitve, kjer smo nekatere sklade postavili z zakonom. Če vzamete pri
                  denacionalizaciji in odškodninski sklad in tako naprej, vrsto drugih, je sklad za
                  dekontaminacijo nuklearke in tako naprej. V praksi smo to lekcijo že vzeli in
                  najbrž ne bi bila izključena zaradi tega zakona. Drugo je, ali bi bilo primerno,
                  da Vlada to naredi. Tudi Vladi dajemo včasih pooblastila, da to uredi v imenu
                  republike, republika je pravna oseba. Lahko nastopi ta ali drugi. Tukaj ne bi
                  mogel reči, da to ne gre. Je pa nekaj edinstvenega, to pa drži. Hvala lepa.</p>
            </sp>
            <sp xml:id="SDZ1-Redna-28-1995-01-26.sp115">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Miroslav Mozetič.</p>
            </sp>
            <sp xml:id="SDZ1-Redna-28-1995-01-26.sp116">
               <speaker>MIROSLAV MOZETIČ:</speaker>
               <p>Dopuščam, da gospod Baškovič ve več, ampak to, kar je razlagal, teh stvari nisem
                  nikjer prebral, kar je on govoril, da nekje piše, da je to urejeno s posebnim
                  zakonom, da je to neka fondacija, ki je nekoliko drugačna od one, ki jo bomo
                  sprejeli v zakonu o ustanovah. Ravno v to smer sem govoril, da iz tega, kar
                  izhaja, očitno predpostavlja, da je to nekaj drugega kot pa bo tisto, kar je v
                  zakonu o ustanovah. V tem smislu se strinjam s tem, da tukaj napišemo in bi bilo
                  pravilno, da bi potem napisali, da so fondacije po tem zakonu nekaj drugega in bo
                  to uredil njihov status in vse to, kar je treba urediti v posebnem zakonu, ki ga
                  je pač treba zelo hitro sprejeti, da bo ta zadeva začela tudi delovati. S tega
                  vidika sem jaz vseskozi tudi razpravljal in to za mene sprejemljivo. Samo iz tega,
                  kar tukaj piše, jaz tako ne preberem. Hvala lepa.</p>
            </sp>
            <sp xml:id="SDZ1-Redna-28-1995-01-26.sp117">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne in dajem amandma pod točko 1,
                  torej ta, da se člen črta, na glasovanje. Prosim, ugotavljamo sklepčnost, bom
                  počakal na vse. Ugotovimo sklepčnost! <stage>(61 prisotnih.)</stage></p>
               <p>Kdo je za? <stage>(3 poslanci.)</stage> Je kdo proti? <stage>(51
                     poslancev.)</stage></p>
               <p>Ugotavljam, da ta amandma ni sprejet.</p>
               <p>Če se strinjate, bi še ostala dva dal v razpravo, preden odredim odmor. Drugi se
                  glasi: v 47. členu se v prvem odstavku pika nadomesti z vejico ter doda besedilo
                  <q>"ki jo ustanovi Državni zbor Republike Slovenije"</q>. Drugi odstavek ostane
                  nespremenjen. Doda se nov tretji odstavek, ki se glasi: <q>"Državni zbor imenuje
                  člane upravnega odbora fondacije, med katerimi so tudi predstavniki invalidskih,
                  humanitarnih in športnih organizacij."</q> Predlagatelj je skupina poslancev s prvo
                  podpisanim gospodom Janezom Podobnikom.</p>
               <p>Želi kdo besedo o tem amandmaju? Ugotavljam, da ne in ga dajem na glasovanje.
                  Ugotovimo sklepčnost! <stage>(59 prisotnih.)</stage></p>
               <p>Kdo je za? <stage>(14 poslancev.)</stage> Je kdo proti? <stage>(32
                     poslancev.)</stage></p>
               <p>Ugotavljam, da ta amandma ni sprejet.</p>
               <p>Dajem v obravnavo amandma pod točko 3 na isti člen: v 47. členu se drugi odstavek
                  nadomesti z besedilom, ki se glasi: <q>"Ustanovitelj fondacije je Državni zbor
                  Republike Slovenije."</q> Predlagatelj je skupina poslancev s prvo podpisano gospo
                  Danico Simšič. Vlada amandmaju ne nasprotuje. Želi kod besedo? Ugotavljam da ne in
                  ga dajem na glasovanje. Ugotovimo sklepčnost! <stage>(58 prisotnih.)</stage></p>
               <p>Kdo je za? <stage>(18 poslancev.)</stage> Je kdo proti? <stage>(37
                     poslancev.)</stage></p>
               <p>Ugotavljam, da ta amandma ni bil sprejet.</p>
               <p>S tem zaključujem glasovanje o tem členu in prekinjam to točko dnevnega reda do
                  14. ure. Ker so bili medtem pogoji za sklic seje ob 5. uri pripravljeni, vas
                  obveščam, da bo popoldanski del seje, ki ga bomo začeli ob 14. uri, trajal samo do
                  16. ure, da bodo imele poslanske skupine čas pripraviti se na sejo ob 17. uri.
                  Zato vas seveda prosim, da pridete točno ob 14. uri. Sklic pa pravkar prihaja v
                  zelenih ovojnicah.</p>
            </sp>
            <stage type="time">(Seja je bila prekinjena ob 12.59 uri in se je nadaljevala ob 14.15
               uri.)</stage>
            <sp xml:id="SDZ1-Redna-28-1995-01-26.sp118">
               <speaker>PODPREDSEDNIK DR. LEV KREFT:</speaker>
               <p>Spoštovane poslanke in poslanci, gospe in gospodje! Nadaljujemo zasedanje. Za
                  popoldanski del seje se je opravičil gospod Tone Peršak. Prosim, da ugotovimo
                  prisotnost v dvorani. Ugotavljamo prisotnost v dvorani! Še vedno ugotavljamo
                  prisotnost v dvorani. Ugotavljamo prisotnost! Ugotavljam, da je v dvorani 51
                  poslank in poslancev. Državni zbor je sklepčen in lahko odloča.</p>
               <p>Pozdravljam predstavnike Vlade, ki prav tako z nami nadaljujejo delo, saj bomo
                  nadaljevali z <title>11. TOČKO DNEVNEGA REDA - TRETJA OBRAVNAVA PREDLOGA ZAKONA O
                     IGRAH NA SREČO</title> na mestu, kjer smo glasovanje ob 13.00 uri prekinili.
                  Torej pri 54. členu.</p>
               <p>K 54. členu imamo skupno osem amandmajev. Eden od teh je sicer umaknjen.</p>
               <p>Prvi amandma se glasi: za besedo <q>"delničarji"</q> se beseda <q>"igralnica"</q> nadomesti z
                  besedo<gap n="..."/></p>
               <p>Proceduralno, Ivo Hvalica. Izvolite.</p>
            </sp>
            <sp xml:id="SDZ1-Redna-28-1995-01-26.sp119">
               <speaker>IVO HVALICA:</speaker>
               <p>Hvala lepa. Spoštovani! Zopet smo tam, 54. člen v bistvu načenja zopet lastninski
                  segment, tokrat v poglavju o posebnih igrah na srečo, torej igralnicah. Sedaj se
                  moramo odločiti, ali bomo spoštovali sklep Državnega zbora, da lastninsko
                  preoblikovanje ni sestavni del tega zakona, za to smo se že zdavnaj odločili. Za
                  to imamo že zakon, ki je bil že v drugi obravnavi, naj me popravi gospod Rejc, če
                  ni tako in bomo zašli v težave. Ta zadeva nas je pričakala nepripravljene,  ali je
                  to prišlo notri slučajno ali ne, niti ni tako važno, na vsak način gre za
                  lastninski segment in glede na to ponavljam, da imamo poseben zakon o lastninskem
                  preoblikovanju igralnic, da to sodi izključno v tisti zakon in v pristojnost tako
                  imenovane Rejčeve komisije. Sedaj se odločimo kako naprej. Hvala.</p>
            </sp>
            <sp xml:id="SDZ1-Redna-28-1995-01-26.sp120">
               <speaker>PODPREDSEDNIK DR. LEV KREFT:</speaker>
               <p>Hvala lepa. Ali lahko formulirate proceduralni predlog, ki bi ga dal na
                  glasovanje?</p>
            </sp>
            <sp xml:id="SDZ1-Redna-28-1995-01-26.sp121">
               <speaker>IVO HVALICA:</speaker>
               <p>Hvala lepa. Zakaj bi ga jaz formuliral? Zato imamo predsednika odbora oziroma
                  Komisije za lastninsko preoblikovanje, to je njegov posel in ne bi posegal na
                  njegovo področje. Prosim gospoda Rejca, da predlaga ustrezni sklep. Hvala.</p>
            </sp>
            <sp xml:id="SDZ1-Redna-28-1995-01-26.sp122">
               <speaker>PODPREDSEDNIK DR. LEV KREFT:</speaker>
               <p>Hvala lepa. Imate proceduralno, gospod Mozetič, nisem prebral še nobenega
                  amandmaja. Izvolite, gospod Mozetič. <stage>(Ne.)</stage> Je proceduralno še kaj,
                  preden preidemo na amandmaje? <stage>(Ne.)</stage></p>
               <p>Prvi amandma pod to točko se glasi: za besedo <q>"delničarji"</q> se beseda <q>"igralnica"</q>
                  nadomesti z besedo <q>"koncesionar"</q>. Predlagateljica je Vlada Republike Slovenije.
                  Odbor amandma podpira.</p>
               <p>Želi kdo besedo o tem amandmaju? Ugotavljam, da ne in ga dajem na glasovanje.
                  Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da je ta amandma sprejet.</p>
               <p>Drugi amandma k istemu členu se glasi: v drugi vrstici se besedilo <q>"sedež
                  igralnice"</q> nadomesti z <q>"igralnica"</q>. Predlagateljica je Vlada. Odbor amandma
                  podpira.</p>
               <p>Želi kdo besedo o tem amandmaju. Ugotavljam, da ne in ga dajem na glasovanje.
                  Ugotovimo sklepčnost! <stage>(53 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je amandma sprejet.</p>
               <p>Tretji amandma se glasi: za besedami <q>"lahko le"</q> se doda besedilo <q>"pravne osebe s
                  sedežem v Republiki Sloveniji, ki med seboj niso kapitalsko in upravljavsko
                  povezane zaposleni pri koncesionarjih."</q> Predlagateljica je Vlada. Odbor amandma
                  podpira.</p>
               <p>Želi kdo besedo o tem amandmaju? Prosim, gospa Breda Pečan, izvolite.</p>
            </sp>
            <sp xml:id="SDZ1-Redna-28-1995-01-26.sp123">
               <speaker>BREDA PEČAN:</speaker>
               <p>Rada bi samo opozorila, da bi morali naprej glasovati o amandmaju na amandma pod
                  številko 4, ker je to amandma na amandma pod številko 3, ne pod številko 5.</p>
            </sp>
            <sp xml:id="SDZ1-Redna-28-1995-01-26.sp124">
               <speaker>PODPREDSEDNIK DR. LEV KREFT:</speaker>
               <p>Hvala za opozorilo. Gre za napako v vrstnem redu zapisa in zato dajem v obravnavo
                  hkrati z amandmajem pod točko 3, ki sem ga že prebral, še amandma na ta amandma
                  pod točko 4, ki se glasi: <q>"za besedo "</q>zaposleni<q>" se doda besedilo "</q>in bivši
                  zaposleni". Predlagatelj je skupina poslancev s prvo podpisano gospo Bredo Pečan,
                  Odbor in Vlada amandma podpirata. Želi kdo besedo o amandmajih pod točkama tri in
                  štiri? Gospod Izidor Rejc, izvolite.</p>
            </sp>
            <sp xml:id="SDZ1-Redna-28-1995-01-26.sp125">
               <speaker>IZIDOR REJC:</speaker>
               <p>Spoštovani predsednik, gospe in gospodje. Tu naletimo na tisto bistveno vprašanje,
                  ki smo ga rezreševali, ko smo tudi že imeli v Državnem zboru predlog zakona o
                  lastninskem preoblikovanju pravnih oseb, ki prirejajo posebne igre na srečo.
                  Veste, da smo sprejeli tudi posebni zakon o začasni prepovedi lastninskega
                  preoblikovanja in ste tudi slišali prej pri prejšnjih točkah oziroma členih, da je
                  revizija na delu in da revizija še ni končana. Od tod menim in mislim, da je to
                  povsem brezpredmetno pogovarjanje o lastninskem preoblikovanju v tem delu zakona,
                  ki se nanaša na posebne igre na srečo. Želel bi tudi, da Vlada da svoje mnenje,
                  ker menim, da je Ministrstvo za finance tisti odgovorni del Vlade, ki je
                  pripravljalo ta predlog zakona in tudi zakon o lastninskem preoblikovanju pravnih
                  oseb, ki prirejajo posebne igre na srečo. Prosim, da Vlada da svoje mnenje o
                  tem.</p>
               <p>Izpred komisije - to sem že prej povedal, menim, da to ni predmet tega dela
                  zakona, ampak da je del posebnega zakona, ki smo mu že dali prepoved začasnega
                  lastninjenja in ta mora iti svojo fazo do konca, revizijo opraviti in šele kasneje
                  stopi na sceno zadnja obravnava. Hvala.</p>
            </sp>
            <sp xml:id="SDZ1-Redna-28-1995-01-26.sp126">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Prosim, gospod Miroslav Mozetič, izvolite.</p>
            </sp>
            <sp xml:id="SDZ1-Redna-28-1995-01-26.sp127">
               <speaker>MIROSLAV MOZETIČ:</speaker>
               <p>Hvala lepa za besedo. Sedaj se je pokazalo povsem jasno, da tisto, kar smo se prej
                  pogovarjali pri klasičnih igrah na srečo, velja tudi za posebne igre na srečo.
                  Prejšnje debate ne bom ponavljal, je pa povsem enak problem s pravnega vidika.
                  Vsebinsko so verjetno druge številke, drugi zneski, drugi problemi in drugi
                  ljudje, pravno je pa povsem isto. Tisti, ki ste se prej odločili, vključno z
                  gospodom Hvalico, da podpirate, da imajo zaposleni deleže, boste verjetno to
                  storili tudi sedaj.</p>
            </sp>
            <sp xml:id="SDZ1-Redna-28-1995-01-26.sp128">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da nihče in dajem najprej na
                  glasovanje amandma na amandma, se pravi ta, ki se glasi: za besedo <q>"zaposleni"</q> se
                  doda besedilo <q>"in bivši zaposleni"</q>. Ugotovimo sklepčnost! Proceduralno, gospod
                  Izidor Rejc.</p>
            </sp>
            <sp xml:id="SDZ1-Redna-28-1995-01-26.sp129">
               <speaker>IZIDOR REJC:</speaker>
               <p>Gospod podpredsednik. Prej sem rekel, da zahtevam izjasnjevanje Vlade o tem
                  primeru. Prosim, naj Vlada pove svoje.</p>
            </sp>
            <sp xml:id="SDZ1-Redna-28-1995-01-26.sp130">
               <speaker>PODPREDSEDNIK DR. LEV KREFT:</speaker>
               <p>Odgovorila bo predstavnica Vlade Alenka Selak, svetovalka Vlade Republike
                  Slovenije v Ministrstvu za finance.</p>
            </sp>
            <sp xml:id="SDZ1-Redna-28-1995-01-26.sp131">
               <speaker>ALENKA SELAK:</speaker>
               <p>Hvala za besedo. Gospe in gospodje! Ta amandma, kot je že prej pokazala debata pri
                  amandmaju o klasičnih igrah na srečo, ne posega na področje lastninjenja, ampak
                  določa kriterije, po katerih bodo lahko predlagatelji oziroma tisti, ki bodo
                  vložili vlogo za koncesijo,  dobili koncesijsko pravico, da prirejajo igre na
                  srečo. Torej, ne glede na lastninjenje, kajti pri lastninjenju se bo lahko
                  izkazalo, da so delavci v večjem obsegu kot je 10% ali manjšem obsegu lastniki
                  družbenega kapitala, kajti po zakonu o lastninjenju se lastnini samo družbeni
                  kapital. Ta amandma pa predvideva pogoje za koncesijo v bodoče za režim, ki bo
                  stalno v veljavi. To pomeni, da tista pravna oseba, tista delniška družba,  kjer
                  bodo zaposleni imeli vse skupaj več kot 10% delnic, ne bodo mogli dobiti koncesije
                  oziroma ne bodo mogli zaprositi za njo. Hvala lepa.</p>
            </sp>
            <sp xml:id="SDZ1-Redna-28-1995-01-26.sp132">
               <speaker>PODPREDSEDNIK DR. LEV KREFT:</speaker>
               <p>Hvala lepa. Je pojasnilo v redu? Gospod Izidor Rejc ima besedo.</p>
            </sp>
            <sp xml:id="SDZ1-Redna-28-1995-01-26.sp133">
               <speaker>IZIDOR REJC:</speaker>
               <p>Hvala lepa, gospod podpredsednik. Temu se reče po domače zavajanje. Zakaj? Zato,
                  ker je v vsakem primeru že določeno, kdo bo lastnik. Mislim, da se sploh ne moremo
                  pogovarjati o tem, da bi že sedaj določevali lastništvo nad temi družbenimi
                  sredstvi oziroma nad lastnino, ki se šele ugotavlja in katere zakon je v
                  realizaciji. Ko bo ta končan, šele tedaj lahko nastopi novi zakon in ta se bo
                  imenoval zakon o lastninskem preoblikovanju pravnih oseb, ki prirejajo posebne
                  igre na srečo. To je vse.</p>
            </sp>
            <sp xml:id="SDZ1-Redna-28-1995-01-26.sp134">
               <speaker>PODPREDSEDNIK DR. LEV KREFT:</speaker>
               <p>Hvala lepa. Kar se tiče vprašanja, ki prihaja iz občinstva. Gospod Izidor Rejc je
                  v razpravi postavil vprašanje, na katerega je želel, da mu odgovori Vlada. Vlada
                  mu razpravi na vprašanje ni odgovorila, zato je proceduralno zahteval, da mu Vlada
                  odgovori. V kolikor mu Vlada na vprašanje  ne bi odgovorila bi moral dati na
                  glasovanje zahtevo Državnega zbora, da Vlada na to njegovo vprašanje odgovori.
                  Vlada je odgovorila ne glede na to in zato ima gospod Izidor Rejc pravico do
                  replike in je s tem razprava odprta.</p>
               <p>Želi še kdo besedo preden damo na glasovanje ta amandma na amandma? Gospod Ivo
                  Hvalica, izvolite.</p>
            </sp>
            <sp xml:id="SDZ1-Redna-28-1995-01-26.sp135">
               <speaker>IVO HVALICA:</speaker>
               <p>Hvala lepa. Ko sem šel za govornico, mi je nekdo za hrbtom rekel, kaj bi rad. Rad
                  bi naredil zadevo transparentno, gospod Anderlič, to bi rad. Ta zadeva sedaj ni
                  transparentna in še enkrat ponavljam. Torej, jaz bi prosil, da nedvoumno
                  ugotovimo, ali sklep Državnega zbora, da se lastninski segment izloči iz tega
                  zakona, velja ali ne. Ali zakon, ki ima številko EPA 500, velja ali ne. To, da je
                  v proceduri, namreč velja. Ali je drugi zakon, za katerega se ne spomnim številke,
                  ki smo ga sprejeli o začasnem podržavljanju, velja ali ne. Najprej si moramo
                  odgovoriti na ta vprašanja, šele kasneje pa lahko glasujemo o tem zakonu od 54.
                  člena naprej. Lepo prosim, razčistimo zadevo na tej točki, ker sicer bo prišlo, ne
                  bom rekel, do česa, ampak do velike zmešnjave na vsak način in tudi razšli se bomo
                  pošteno in zadeve ne bomo pripeljali do konca. Hvala.</p>
            </sp>
            <sp xml:id="SDZ1-Redna-28-1995-01-26.sp136">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne. Zaključujem razpravo in dajem
                  na glasovanje amandma na amandma Vlade Republike Slovenije, ki ga imate v
                  pregledniku k 54. členu pod točko 4. Izvolite, proceduralno, gospod Ivo
                  Hvalica.</p>
            </sp>
            <sp xml:id="SDZ1-Redna-28-1995-01-26.sp137">
               <speaker>IVO HVALICA:</speaker>
               <p>Hvala lepa. Gospod predsedujoči, prosim za pol ure odmora v imenu poslanske
                  skupine. Hvala lepa.</p>
            </sp>
            <sp xml:id="SDZ1-Redna-28-1995-01-26.sp138">
               <speaker>PODPREDSEDNIK DR. LEV KREFT:</speaker>
               <p>Delo bomo nadaljevali ob 15. uri. Hvala.</p>
            </sp>
            <stage type="time">(Seja je bila prekinjena ob 14.29 uri in se je nadaljevala ob 15.08
               uri.)</stage>
            <sp xml:id="SDZ1-Redna-28-1995-01-26.sp139">
               <speaker>PODPREDSEDNIK DR. LEV KREFT:</speaker>
               <p>Prosim, zasedite svoja mesta in vas hkrati prosim, da skupno ugotovimo prisotnost
                  v dvorani. Ugotavljamo prisotnost v dvorani. Še vedno ugotavljamo prisotnost v
                  dvorani. Še ugotavljamo prisotnost v dvorani. Še prihajajo poslanke in poslanci.
                  Ugotavljam, da je v dvorani 63 poslank in poslancev, kar pomeni, da je Državni
                  zbor sklepčen in lahko odloča.</p>
               <p>Sprašujem gospoda Iva Hvalico iz poslanske skupine socialdemokratov, ki je
                  zaprosila za odmor, da vzame besedo. Izvolite.</p>
            </sp>
            <sp xml:id="SDZ1-Redna-28-1995-01-26.sp140">
               <speaker>IVO HVALICA:</speaker>
               <p>Hvala lepa. Spoštovani! Odmor smo izkoristili za to, da smo se pogovorili s
                  predstavniki Vlade. Glede na to, kar je bilo prej ugotovljeno, glede na to, da smo
                  v bistvu z glasovanjem o amandmaju na 54. člen, ki je prvi od amandmiranih členov
                  v poglavju posebnih iger na srečo, glede na to, da smo ugotovili, da lastninjenje
                  obdeluje posebni predlog zakona, ki je posebej, bi rad dopolnil, da sem bil tudi
                  zaradi časovne oddaljenosti pomanjkljiv, s tem da sem govoril samo o enem zakonu.
                  Ne, imamo celo dva zakona, ki imata za materijo lastninsko preoblikovanje, in
                  sicer za klasične igre in za posebne igre na srečo.</p>
               <p>To pomeni, da z glasovanjem do sedaj nismo prejudicirali tega, kar bom sedaj
                  predlagal. Na podlagi razgovora, ki sem ga imel s predstavniki Vlade, s
                  predlagatelji zakona in amandmaja k 54. členu, predlagamo proceduralni sklep, da
                  se začasno prekine razpravo in glasovanje o tem sklepu, ker so predstavniki Vlade
                  povedali, da ne morejo brez predhodne seje Vlade odločiti o tem, ali umikajo
                  amandma, gre namreč za amandma k 54. členu ali ne. Predlagamo, da se sprejme
                  proceduralni sklep, da se začasno prekine to točko dnevnega reda na tem členu.
                  Možno je pa tudi, da bi, to prepuščam predsedujočemu, da bi eventualno nadaljevali
                  glasovanje, ampak da bi preskočili ves ta segment. To je stvar odločitve
                  predsedujočega. Mislim, da je predlog sklepa jasen. Hvala lepa.</p>
            </sp>
            <sp xml:id="SDZ1-Redna-28-1995-01-26.sp141">
               <speaker>PODPREDSEDNIK DR. LEV KREFT:</speaker>
               <p>Glede na to, da moramo glasovati o členih po vrsti in ne moremo preskakovati
                  materije, dajem na glasovanje proceduralni sklep, ki se glasi, da se točka
                  dnevnega reda pri glasovanju, do katerega smo prišli k 54. členu, kjer gre za
                  amandmaja pod točkama 3 in 4, prekine. Glasujemo o tem ali prekinemo to točko
                  dnevnega reda v tem trenutku. Ugotovimo sklepčnost! <stage>(72
                  prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(34
                     poslancev.)</stage></p>
               <p>Ugotavljam, da je ta sklep sprejet.</p>
               <p>S tem prekinjam to točko dnevnega reda.</p>
               <p>Sprašujem predstavnika Vlade, kdaj lahko pričakujemo nadaljevanje te točke
                  dnevnega reda. Na tej seji v vsakem primeru, mislim na čas, do katerega bi lahko
                  pridobili stališče Vlade v skladu s 193. členom poslovnika. Gre za spremembe in
                  umike eventualnih vloženih amandmajev. Izvolite.</p>
            </sp>
            <sp xml:id="SDZ1-Redna-28-1995-01-26.sp142">
               <speaker>MAG. MITJA GASPARI:</speaker>
               <p>Hvala lepa. Gospe in gospodje poslanci!<gap n="..."/></p>
            </sp>
            <sp xml:id="SDZ1-Redna-28-1995-01-26.sp143">
               <speaker>PODPREDSEDNIK DR. LEV KREFT:</speaker>
               <p>Prosim za mir v dvorani!</p>
            </sp>
            <sp xml:id="SDZ1-Redna-28-1995-01-26.sp144">
               <speaker>MAG. MITJA GASPARI:</speaker>
               <p><gap n="..."/>Dilema, ki jo odpirate je dejansko načelne narave.</p>
               <p>Pri 54. členu, če smo do konca pošteni, ob razpravi tega člena je struktura
                  lastninjenja ali lastništva, bolje rečeno, ker lastninilo se bo po drugem zakonu,
                  struktura lastništva tistih, ki se ukvarjajo s to dejavnostjo, to je z
                  igralništvom. V drugi obravnavi je 54. člen izgledal tako oziroma po drugi
                  obravnavi tega zakona, da so lastniki: država, lokalna skupnost, republiški skladi
                  oziroma državni skladi.</p>
               <p>Sklep, ki je bil 2.11.1993 sprejet med stališči in sklepi Državnega zbora se je
                  glasil, pod sklepom točka 2, podtočka c.): <q>"Predvidi, da mora biti obvezni
                  soustanovitelj igralnic in večinski solastnik obstoječih in morebiti na novo
                  ustanovljenih igralnic Republika Slovenija."</q></p>
               <p>Republika Slovenija in lokalne samoupravne skupnosti zaokroženega turističnega
                  območja, kjer je igralnica nastala ali nastaja, morajo biti obvezni
                  soustanovitelji teh igralnic."</p>
               <p>To sta bila dva podsklepa, ki sta logična, povezana med seboj. Potem je bil tretji
                  podsklep, <stage>(pod isto točko c.)</stage>: <q>"Predlagatelj naj temeljito prouči
                  prednosti in slabosti večinskega lastništva države v igralnicah in pri tem
                  upošteva mnenje Odbora za finance... itn."</q>, ki je trdil nekaj drugega ali nekaj
                  dopolnilnega, drugačnega. Iz tega je nastalo to, kar je bilo v tretji obravnavi.
                  Če odmislimo 10% zaposlenih, da bi to ločeno lahko razložili, da so lahko lastniki
                  samo domače pravne osebe. V 8. členu, ki ste ga izglasovali pred časom, danes
                  dopoldan, je rečeno, da tujci ne morejo biti lastniki. To se pravi, da tujci ne
                  morejo priti v lastništvo igralnice domačih pravnih oseb na posreden način.</p>
               <p>Ker menimo, da je to osnovna dilema, ki se je danes kazala že na začetku diskusije
                  dopoldan, se zdaj pri igralnicah oziroma pri tistih, ki organizirajo posebne igre
                  na srečo ponavlja in ker ste izglasovali prekinitev pri tej točki, lahko Vlada še
                  enkrat razpravlja na osnovi tega, kar je bilo danes tukaj slišano o teh dveh
                  dilemah, kdo je po tem sistemskem lahko lastnik podjetja, ki se ukvarja s tako
                  dejavnostjo. Ali institucije, ki so bile navedene v 54. členu druge obravnave, ali
                  institucije, ki so navedene v enakem členu, predlaganem za tretjo obravnavo. Ker
                  je predlagatelj amandmaja Vlada Republike Slovenije, se s tem ustvarja tudi
                  možnost, da Vlada še enkrat prouči ta člen in med to diskusijo, ob obravnavi
                  oziroma glasovanju o tem zakonu obvesti parlament oziroma Državni zbor o svoji
                  odločitvi, ki bo lahko nespremenjena, lahko bo tudi spremenjena, odvisno. Danes ne
                  morem v imenu Vlade govoriti kakšna bo dokončna odločitev. Lahko pa pokažemo
                  pripravljenost za to, da bi bil zakon sprejet s čim večjo večino, da bi to
                  pomenilo čim širše soglasje ob taki tematiki, kot je zakon o igralništvu v
                  Sloveniji, ki je povzročil dosedaj dovolj veliko problemov. Hvala lepa.</p>
            </sp>
            <sp xml:id="SDZ1-Redna-28-1995-01-26.sp145">
               <speaker>PODPREDSEDNIK DR. LEV KREFT:</speaker>
               <p>S tem prehajamo na <title>15. TOČKO DNEVNEGA REDA</title>, to je na <title>PRVO
                     OBRAVNAVO PREDLOGA ZAKONA O DAVČNEM POSTOPKU</title>.</p>
               <p>15. točka dnevnega reda, gospe in gospodje, predlog zakona o davčnem postopku,
                  prva obravnava. Predlog zakona je v obravnavo zboru predložila Vlada Republike
                  Slovenije. Želi predstavnik Vlade besedo? Predstavnik Vlade je gospod Mitja
                  Gaspari, minister za finance. Želi besedo pri predlogu zakona o davčnem postopku?
                  Gre za prvo obravnavo.</p>
            </sp>
            <sp xml:id="SDZ1-Redna-28-1995-01-26.sp146">
               <speaker>MAG. MITJA GASPARI:</speaker>
               <p>Gospod podpredsednik, gospe in gospodje. Moram se opravičiti, imel sem pripravljen
                  govor, napisan, ki je žal ostal na Ministrstvu za finance, ker nisem računal, da
                  bo prekinjena seja pri tej točki. Bom se miselno preklopil iz igralništva na
                  davčni postopek, čeprav popolnoma nista ločena, ker konec koncev tudi igralniška
                  podjetja so predmet davčnega postopka, ko gre za pobiranje davkov.</p>
               <p>Za kaj gre? Mislim, da gre za zelo pomemben sklop dveh zakonov. Danes je sicer na
                  dnevnem redu zakon o davčnem postopku, vendar je neločljivo povezan z zakonom o
                  davčni službi. Z obema zakonoma poskušamo uveljaviti tisto, kar v Sloveniji nikoli
                  ni bilo in kar nas močno loči od držav, s katerimi se želimo primerjati.
                  Mimogrede, tudi za vstop v Evropsko unijo oziroma skupnost je takšna prilagoditev
                  sistema davčne administracije nujna, sicer se bomo težko dejansko integrirali, ne
                  samo želeno. Pri davčnem postopku gre v bistvu za elemente, ki določajo način,
                  pogoje,</p>
               <p>pravice, dolžnosti in kazni, tako davčnih zavezancev kot tudi davčne službe v
                  postopku odmere davkov, v postopku kontrole in v postopku izterjave davčne zaveze
                  oziroma obveznosti posameznega davčnega zavezanca.</p>
               <p>Zakon o davčnem postopku je v našem primeru širši in bolj poglobljen kot bi morda
                  lahko bil, če bi ta država imela v tem trenutku ustrezen zakon o upravnem
                  postopku. O tem je bila velika dilema že na odboru, mislim, da za notranjo
                  politiko, ki je o tem razpravljal in ki je sicer z neodločenim izidom odločal o
                  tem, kakšna naj bo vsebina oziroma struktura tega zakona in je ob tem glasovanju
                  je ugotovil, da bi morali iz tega zakona izločiti vsa tista določila, ki
                  opredeljujejo sam upravni postopek, ker o tem govori zakon o upravnem postopku.
                  Predlagatelj se s tem ni strinjal in se tudi danes ne strinja, ker, prvič, ni
                  jasno, kdaj bo nov zakon o upravnem postopku prišel v obravnavo. Kolikor je nam
                  znano, ta trenutek niti še ni pripravljen. In drugič, ker so nekatera določila
                  zdajšnjega zakona o upravnem postopku takšna, da v praksi de facto, ne samo, de
                  iure onemogočajo učinkovito izvrševanje upravnega postopka na področju davčne
                  izterjave. Gre za vročanje dokumentov, gre za vročanje pozivov itn., kar vse
                  izrazito ovira učinkovitost v davčnem postopku. Poleg tega so nekatere noele in
                  inovacije na področju tega postopka, za katere menimo, da so nujne dokler niso
                  sprejete v okviru novega zakona o upravnem postopku in bi morale biti zastopane v
                  zakonu o davčnem postopku.</p>
               <p>Nenazadnje je pomemben argument tudi to, da davčni zavezanec ali zainteresirana
                  stranka v tem primeru najde v enem</p>
               <p>zakonu celoten postopek, ki ga zadeva, ko gre za njegove davčne zaveze, ne pa, da
                  išče poduk in pa informacijo po večih zakonskih tekstih, kar je sicer običajno v
                  Sloveniji, ko gre za to delitev med posameznimi področji. V tujini lahko najdete
                  mnogo primerov, ko je davčni postopek uredil ali pa ureja celoto, ne samo tisto,
                  kar je izvirno davčna zaveda, ampak tudi tisto, kar je izvirno postopkovni element
                  na tem področju. To se pravi, da je tudi način, ki ureja sam postopek in pravice
                  in dolžnosti iz tega postopka.</p>
               <p>Drugič, kar je pomembno, z davčnim postopkom, urejamo način na posameznih
                  področjih davkov, to je tako prometnega davka ali v bodoče davka na dodano
                  vrednost, dohodnine, podzakonskih aktov pri dohodnini, raznih zakonov o denarnih
                  prejemkih, o kapitalskih dobičkih itd. Pri vsakem od njih določa posamezne
                  elemente, ki so pomembni za ustrezno pobiranje tega davka. Določa postopke, določa
                  časovne termine, kdaj je treba davke plačati, določa postopke za odrejanje davčne
                  osnove, določa postopke, ki so pomembni pri prerekanju davčne obveze, določa
                  postopke, ki jih ima davčni zavezanec in na drugi strani davčna služba. Pomembno
                  je, da je ta zakon zelo jasno določa v bodoče pravice in dolžnosti davčnih
                  zavezancev in davčne službe. Torej je v načelu narejen po principu zaščite
                  davčnega zavezanca pred državo. Seveda v meri in na način, ki neomogoča ustrezne
                  učinkovite politike oziroma postopka pobiranja davkov in tudi postopek za
                  preganjanje utajevanja oziroma izogibanje plačevanja davkov. Vendar pa v naprej
                  določa pravila, kar pomeni, da je davčni zavezanec lahko v naprej seznanjen s
                  posledicami nepristajanja na zakonske določbe.</p>
               <p>S tem zakonom, ki ga v tem trenutku ne morem podrobno še enkrat razložiti, ker
                  pravim, da sem preprosto ostal brez podpore, ki je v pisni obliki, lahko vam jo
                  tudi še predložimo kasneje, je zelo močno povezan tudi zakon o davčni službi, ki
                  bo ena naslednjih točk.</p>
               <p>Zakaj je davčna služba tako pomembna? S stališča davčnega postopka brez službe ni
                  postopka in brez postopka ni službe. V tem trenutku imamo izviren sistem v
                  Sloveniji, ki ni primerljiv z drugimi evropskimi državami. Imamo davčno službo, ki
                  je razdeljena na dva dela. Na del, ki se ukvarja s fizičnimi osebami in na del, ki
                  se ukvarja s pravnimi osebami. Osebe, ki imajo še vedno družbeno lastnino, so
                  lahko delniške družbe, deloma so lahko družbe z omejeno odgovornostjo, deloma so
                  lahko družbe s polno odgovornostjo in tako naprej in tiste, ki so nastajale že v
                  času po osamosvojitvi kot privatni kapital, kjer so zopet lahko delniške družbe in
                  družbe z omejeno odgovornostjo d.o.o., ki jih pokriva ena institucija in druge
                  fizične osebe, obrtnike, ki jih pokriva druga institucija. Na eni strani je to
                  Agencija za plačilni promet, informiranje in revidiranje, na drugi strani pa je to
                  Republiška uprava za javne prihodke. Ta dvojnost onemogoča enotne kriterije,
                  enotne postopke, enotno metodologijo, enoten register in enotno kontrolo, kar v
                  principu onemogoča to, kar je lastnost vsake davčne službe in davčnega postopka,
                  primerjanje in vzporejanje podatkov in evidenc. Osnovna lastnost dobre davčne
                  službe in davčnega postopka je, da se večina dela opravi v tako imenovani
                  predhodni kontroli na osnovi ustreznega informacijskega sistema, ki omogoča
                  posameznemu davčnemu zavezancu, od koderkoli prihaja, da se ga lahko primerja z
                  njegovo panogo, z njegovim sektorjem, z njegovo skupino ali, kar je v Sloveniji
                  zelo pomembno, ker se posamezni subjekti pojavljajo tako kot fizične osebe hkrati
                  in kot podjetniki oziroma pravne osebe, primerjavo takih podjetnikov oziroma
                  tistih, ki se ukvarjajo z gospodarsko dejavnostjo z obeh vidikov. To omogoča
                  bistveno zmanjšanje možnosti izogibanja plačila davkov zaradi ločenosti postopka
                  in ločenosti službe.</p>
               <p>Drugič. Kar je bistveno in kar loči prejšnjo organizacijo te službe ali teh služb
                  v bodoče, je sama struktura službe. Poudarek se prenaša iz predhodne kontrole, ki
                  je pretežno vezana na možnost zaseganja sredstev na računu, v tem primeru žiro
                  računu kot je v Sloveniji po avtomatizmu zakona o Agenciji prej pa v SDK-ju, na
                  tisto, kar je v sistemu privatne lastnine nujno. Za to obstaja sodni postopek, ki
                  mora biti speljan, seveda potem kjerkoli ta denar leži, ali v banki ali na računu
                  pri Agenciji, dokler imamo tak plačilni promet kot je trenutno še v veljavi.
                  Avtomatizem zaseganja sredstev pa je v principu v ekonomiji, ki ima kot osnovno
                  izhodišče privatno lastnino, kontradikcija sama po sebi. Torej je nemogoče ta
                  sistem ohranjati še naprej.</p>
               <p>Če tega sistema ne želimo ohranjati naprej, sta seveda izrazito pomembni dve
                  naslednji fazi. Prvič je ustrezno organiziran informacijski sistem za davčno
                  upravo in pri tem enoten register davčnih zavezancev. Ne ločuje med privatno,
                  fizično ali pravno osebo, ima enotno številko, ki je davčna številka zavezanca in
                  se uporablja v vseh njegovih ekonomskih transakcijah, ko gre za davčno zavezo in
                  za prijavljanje oziroma oceno davčne obveze.</p>
               <p>In drugič, gre za inšpekcijsko funkcijo, ki je povezana z davčnim postopkom.
                  Davčna inšpekcija, kot je uveljavljena ta trenutek, je nezadostna, nepopolna in
                  nezadovoljiva predvsem glede pooblastil in tudi glede usposobljenosti. Predvsem so
                  pomembna pooblastila - V zakonu o davčni službi, ki je povezan, kot sem rekel, s
                  postopkom, predlagamo, da so ti inšpektorji pooblaščene osebe - da bo lažje
                  razumljivo: tako kot policaji. To pomeni, da onemogočanje dela pooblaščene osebe
                  pomeni enako kaznivo ali pa podobno dejanje kot je oviranje pri delu policije
                  oziroma organov pregona, ki se ukvarjajo z drugimi elementi kaznivih dejanj in ne
                  samo z davčnimi utajami.</p>
               <p>Na področju davčnih utaj oziroma izogibanje plačevanja davkov je to davčna
                  inšpekcija z vsemi pooblastili razen enega, ki ga Vlada ni predlagala, to je
                  nošenje orožja oziroma pooblastil, ki izhajajo iz posedovanja orožja in drugih
                  takih pripomočkov. Menimo, da to ni potrebno, so pa potrebna ostala pooblastila,
                  ki omogočajo davčni službi prvič, vpogled v poslovne prostore, pri čemer bo
                  verjetno v diskusiji predvsem zelo pomembno vprašanje, do kod sega ta pravica
                  vpogleda v poslovne  prostore.</p>
               <p>Zakaj? Ker je v Sloveniji zelo razširjena praksa, da se poslovne dejavnosti
                  opravljajo v privatnih prostorih, stanovanjskih objektih in tako naprej. Menimo,
                  če se dejavnost opravlja v takih objektih, bi morala davčna uprava imeti pravico
                  oziroma davčna inšpekcija, da lahko pregleduje, pregleda, zaseže in podobno, kar
                  piše v zakonu, tudi tiste dokumente in dokaze, ki so potrebni za oceno dejanske
                  davčne obveze tudi v takih prostorih. Govorim, da je to lahko dilema, ker se lahko
                  postavi vprašanje človekovih pravic in podobno, vendar menimo kot predlagatelji,
                  da je to z ustrezno kontrolo delovanja davčne službe in tudi z ustrezno napisanim
                  zakonom moč zlorabe takšnega pooblastila tudi preprečiti.</p>
               <p>Zadnji element, ki bo omogočil, da davčni postopek in iz njega izvirajoča tudi
                  davčna služba ustrezno funkcionira, je, prvič, organizacija davčne službe na
                  teritoriju Republike Slovenije, kjer boste videli ob davčnem zakonu, davčni
                  službi, kaj predlagamo. Kako organizirati, prvič, centralo in centralne organe te
                  službe in kako tiste na terenu in drugič, nagrajevanje. Morda se zdi to nekoliko
                  plehko, vendar, brez ustreznega nagrajevanja v tej službi in podobnih službah, ki
                  imajo ta karakter, učinkov, žal na tem področju ne bo oziroma možnost za korupcijo
                  oziroma podkupovanje tistih, ki so v tej službi bo večja. Učinek bo na koncu
                  manjši, če bomo zelo skrbeli in bi bili varčni pri nagrajevanju  glede obsega in
                  načina pobiranja davkov, glede na kvaliteto tistih, ki se bodo s tem ukvarjali.
                  Zato predlagamo v zakonu, da se za uslužbence davčne uprave zagotovi tak standard
                  nagrajevanja, ki je najmanj takšen, kot ga imajo ta trenutek inšpekcijske službe v
                  delu Agencije za plačilni promet, informiranje in revidiranje, ki so znatno
                  boljši, kot so pogoji, ki jih imajo inšpekcijske službe na ravni vladnih služb,
                  kot so recimo Republiška uprava za javne prihodke, kot recimo Tržna inšpekcija,
                  kot so recimo Devizna inšpekcija in podobni organi, ki imajo podobne inšpekcijske
                  funkcije, kot jih ima sedaj Agencija ta trenutek za plačilni promet in
                  revidiranje.</p>
               <p>Brez vzpostavitve teh dveh zelo pomembnih elementov davčnega sistema, davčne
                  administracije ni mogoče, niti predlagati v parlamentarno proceduro tretji
                  pomembni akt, ki čaka kot pripravljen akt, da ga predložimo parlamentu, to je
                  zakon o davku na dodano vrednost. Brez tako organizirane službe, brez takšnega
                  postopka bi bil samomor predlagati uveljavitev zakona o davku na dodano vrednost,
                  ker bi država ostala brez davkov oziroma bi imela izrazite izgube pri pobiranju
                  davkov. Sam zakon o davku na dodano vrednost pa po svoji vsebini, metodologiji
                  pomeni tudi samokontrolo pri pobiranju davkov, ker je pač fazni davek. To pomeni,
                  da sta dve strani zainteresirani za velikost prijavnega davka, tisti v predhodni
                  fazi in tisti v naknadni fazi, torej najmanj kar je, je tisti v naknadni fazi
                  zainteresiran, da ne plača preveč. Torej bo kontroliral tistega v predhodni fazi.
                  Da bi ves ta postopek lahko tekel normalno, kvalitetno, učinkovito, je potrebna
                  enotna davčna služba, učinkovita davčna služba, ki pa temelji na učinkovitem
                  davčnem postopku. Zato vas stimuliramo, kot predlagatelji in Vlada in jaz osebno,
                  da resno obravnavate oba davčna zakona, da ju poizkušate v prvi obravnavi čimbolj
                  temeljito proučiti, s čimveč ustreznimi vsebinskimi in siceršnjimi pripombami, da
                  bi lahko postopki v drugi in tretji obravnavi tekli, kar se da hitro in da bi do,
                  najkasneje do poletja lahko to fazo zaključili, da bi imeli približno 12 mesecev
                  časa za uveljavitev zakona o davku na dodano vrednost, za katerega imamo namen
                  uveljaviti ga s 1.1.1997, če bi imeli, kot pravimo, potreben čas, približno 12
                  mesecev za uveljavitev administracije, ki bo morala ta zakon v praksi izvajati.
                  Hvala lepa.</p>
            </sp>
            <sp xml:id="SDZ1-Redna-28-1995-01-26.sp147">
               <speaker>PODPREDSEDNIK DR. LEV KREFT:</speaker>
               <p>Hvala lepa. Predlog zakona je obravnaval Odbor za notranjo politiko in pravosodje,
                  kot matično delovno telo. Besedo ima gospod Vitodrag Pukl kot predsednik in s tem
                  poročevalec odbora. Izvolite.</p>
            </sp>
            <sp xml:id="SDZ1-Redna-28-1995-01-26.sp148">
               <speaker>VITODRAG PUKL:</speaker>
               <p>Hvala za besedo. Spoštovane kolegice, spoštovani kolegi! Odbor je s tesno večino
                  predlagal, da zbor ne sprejme zakona oziroma meni, da predlog zakona ni primerna
                  osnova za drugo obravnavo.</p>
               <p>Gospod minister je govoril o dveh zakonih. Govorim samo o zakonu o davčnem
                  postopku. Soglašam z gospodom ministrom, da je sprejem tega zakona potreben in
                  nujen, da se bo lahko naša davčna služba konsolidirala in postala učinkovita, da
                  bo postala to kar bi moralo biti.</p>
               <p>Vsa nesreča je v tem, da je Vlada, ko je predlagala ta zakon o davčnem postopku,
                  na kar nas je opozoril sekretariat, v splošne določbe tega zakona predpisala
                  oziroma zajela skoraj vse določbe splošnega upravnega postopka. Kolegice in
                  kolegi, to pomeni, da se vnaša v naš pravni red nered, da bomo ponovno imeli
                  zakon, ki naj bi bil specialni zakon. To se pravi zakon o davčnem postopku, ki bo
                  pravzaprav imel v splošnem delu določbe splošnega upravnega postopka. Ta splošni
                  upravni postopek, sedaj imamo stari zakon, je pa ta zakon po svojih poslovnih
                  principih in načelih moderen evropski zakon in uporabljiv. Novi zakon, ki se
                  pripravlja ne bo bistveno odstopal od teh načel. Kaj bo to pomenilo?</p>
               <p>Če sprejmemo zakon o davčnem postopku v predlogu kot je predlagana pomeni, da smo
                  deloma prejudicirali zakon o splošnem upravnem postopku kot splošni zakon. Če bi
                  bilo samo to, ne bi bilo tako hudo. Vnesli pa bi izrazito zmedo v uporabo splošnih
                  pravnih predpisov. Ali se uporabljajo po splošnem zakonu o pravnem postopku, ki je
                  že tudi v postopku, ali pa po tem specialnem zakonu o davčnem postopku. Kot že
                  rečeno, je tesna večina odločila, da ta zakon v tej obliki, ko vsebuje skoraj vse
                  določbe splošnega upravnega postopka, ni primerna osnova za drugo branje.</p>
               <p>Bilo je govorjeno, da ima Vlada, ki se je zavedala te dileme, pripravljen oziroma
                  lahko v najkrajšem času pripravi predlog zakona, ki ne bi v splošnem delu vseboval
                  skoraj vseh določb splošnega upravnega postopka, tako da se sprejem tega zakona
                  pravzaprav z ničemer ne bi zavlekel, ker bi ga lahko hkrati s splošnim upravnim
                  postopkom in z zakonom o davčni službi obravnavali v drugem, tretjem branju. Če bo
                  potrebno, bi se pa združilo drugo in tretje branje.</p>
               <p>Menim, da mora zbor odločati o tem osnovnem vprašanju. Ali je možno sprejemati
                  zakone, da se v pravni sistem vnaša nered. Menim, da je odgovornost Vlade tukaj
                  precejšnja in da Vlada s takšnim predlogom ne bi smela priti. Vlada se je sama
                  zavedala dileme in posledic, ki bodo nastale, vendar se je verjetno iz
                  pragmatičnih razlogov, prav zaradi tega zakona, ki je res nujen in potreben,
                  odločila za pravno povsem nesprejemljiv način. To tudi, kar posebej opozarjam,
                  ugotavlja naš Sekretariat za zakonodajo in pravne zadeve.</p>
               <p>Menim, da bi Vlada, ki večkrat sedaj prihaja s takšnimi zakonskimi predlogi, ki
                  niso konsistentni s celotnim pravnim sistemom imela zelo dobre strokovnjake, ima
                  veliko strokovnjakov, da bi morala posebno pozornost posvetiti temu, da se zakoni
                  lahko vključujejo v pravni sistem, da funkcionirajo, ne pa da vnašajo zmedo. To so
                  razlogi, zaradi katerih Državni zbor to predlaga. Sicer k samim materialnim
                  določbam ni bilo pripomb, vsaj ne take, ki bi jih nekako resno izpostavili, bo pa
                  verjetno še kakšna pripomba in amandmajske spremembe.</p>
               <p>Predvsem gre opozoriti tudi to, da je zakon obravnaval Odbor za finance kot
                  zainteresirani odbor in ker je matični Odbor za notranjo politiko in pravosodje
                  predlagal, da se zakonski predlog ne sprejme, je ta odbor predlagal svoj sklep, da
                  je zakon primerna osnova za drugo branje in da se sprejme. O tem bo pač odločal
                  Državni zbor.</p>
               <p>Kot rečeno, materialne določbe zakona so nujno potrebne. Če bi ga pa sprejeli v
                  taki obliki kot je ponujen, bi v pravni sistem vnesli zmedo. Hvala lepa.</p>
            </sp>
            <sp xml:id="SDZ1-Redna-28-1995-01-26.sp149">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi besedo predstavnik Sekretariata za zakonodajo in pravne zadeve?
                     <stage>(Ne.)</stage> Želijo besedo predstavniki poslanskih skupin?
                     <stage>(Ne.)</stage> Dajem besedo poslankam in poslancem. Besedo ima gospod
                  Janez Kopač.</p>
            </sp>
            <sp xml:id="SDZ1-Redna-28-1995-01-26.sp150">
               <speaker>JANEZ KOPAČ:</speaker>
               <p>Hvala lepa za besedo. Najprej bi rad rekel še v imenu zainteresiranega delovnega
                  telesa, to je bil v tem primeru Odbor za finance in kreditno-monetarno politiko,
                  kar je gospod Pukl tudi povedal. Odbor za finance in kreditno-monetarno politiko
                  je zakon obravnaval in ga posebej podprl ter priporočil Državnemu zboru, da ga
                  sprejme. Odbor za notranjo politiko in pravosodje je predlagal, da se zakona v
                  prvi obravnavi ne sprejme.</p>
               <p>Sedaj bom izkoristil besedo, ki mi jo daje poslovnik kot besedo poslanca in
                  razložil v zelo kratkih besedah, za kaj pri vsem skupaj gre in kaj predlagam.</p>
               <p>V proceduri imamo kot je omenil že minister Gaspari dva zakona: zakon o davčnem
                  postopku in zakon o davčni službi. To sta zakona dvojčka. Drug brez drugega težko
                  zaživi. Zato bi bilo pomembno, da sta oba sprejeta čimprej. Predlagam, tako kot je
                  predlagal tudi Odbor za finance, da bi zakon o davčnem postopku v prvi obravnavi
                  vseeno sprejeli, vendar sem predlagal sklep, ki ste ga dobili na klop, v katerem
                  tudi piše, da naj predlog zakona Državni zbor oceni kot primerno podlago za
                  pripravo besedila predloga zakona za drugo obravnavo, s tem pa, da v drugi
                  obravnavi pripravi predlog zakona tako, da upošteva pripombe Sekretariata za
                  zakonodajo in pravne zadeve.</p>
               <p>Prav te pripombe so bile osnova matičnemu odboru, torej Odboru za notranjo
                  politiko in pravosodje, da je predlagal, da se zakona ne sprejme, ampak da se ga
                  ponovno pripravi za prvo obravnavo, tako da se te pripombe vključijo. Predlagam,
                  da ne naredimo časovnega zamika in torej zakon o davčni službi sprejmemo tega pa
                  ne, pač pa s tovrstno pragmatično rešitvijo, ki bi na koncu pripeljala do istega
                  cilja, kot si ga je zadal Odbor za notranjo politiko in pravosodje, zakon v prvi
                  obravnavi vseeno sprejmemo in naložimo Vladi, da ga v drugi obravnavi pripravi,
                  tako kot si ga je zamišljal Odbor za notranjo politiko in pravosodje. Menim, da bi
                  s tem naredili pragmatično rešitev, ki je v interesu države in poštenih
                  davkoplačevalcev, kajti od zavlačevanja sprejema tega zakona ne more imeti koristi
                  nihče drug kot tisti, ki bežijo pred davkarijo.</p>
               <p>Menim, da je zakon pripravljen dobro, kar je ocenil tudi Odbor za notranjo
                  politiko in pravosodje, saj ni imel pripomb na noben posamezni člen, pač pa je
                  imel samo to načelno pripombo, ki upam, da ne bom iritiral koga, na neki način
                  izhaja iz, lahko rečem, neke kaprice. Odbor je pač menil, ker stvar ocenjuje
                  predvsem iz pravno teoretičnega vidika, da tovrstno podvajanje zakona o pravnem
                  postopku ni primerno. Jaz se s tem lahko strinjam kot nepravnik, vendar predlagam,
                  da se ta uskladitev naredi v drugi obravnavi in da s tem torej peljemo oba zakona
                  k srečnemu koncu in k njuni čimprejšnji zaživitvi, kajti če bomo danes zavrnili
                  predlog zakona o davčnem postopku v prvi obravnavi, se nam utegne zgoditi, da
                  četudi bo zakon o davčni službi sprejet in začel naj bi veljati s 1. julijem
                  letos, ne bo mogel v resnici zaživeti, kajti še vedno bo moral čakati na zakon o
                  davčnem postopku, ki bo operacionaliziral delo davčne službe. Predlagam torej
                  tovrstno pragmatično rešitev, ki bo pripeljala, še enkrat poudarjam, do istega
                  cilja, kot meni, da bi bil pravi, Odbor za notranjo politiko in pravosodje. Da
                  torej predlog zakona v prvi obravnavi, da sprejmemo sklep, ki sem ga Državnemu
                  zboru predlagal. Hvala lepa.</p>
            </sp>
            <sp xml:id="SDZ1-Redna-28-1995-01-26.sp151">
               <speaker>PODPREDSEDNIK DR. LEV KREFT:</speaker>
               <p>Preden bo prevzel besedo gospod Vitodrag Pukl, moram povedati, da o vašem sklepu
                  ne bomo mogli glasovati, kajti sklep, o katerem bomo glasovali, je sklep matičnega
                  delovnega telesa. V primeru, da ga bomo sprejeli, je vaš sklep pač brezpredmeten.
                  V primeru, da ga pa ne bomo sprejeli, bomo pa seveda zadolžili matično delovno
                  telo, da pripravi stališča in sklepe in prekinili to točko dnevnega reda. Tako da
                  ta vaš sklep v vsakem primeru ni smiseln. Izvolite, gospod Vitodrag Pukl.</p>
            </sp>
            <sp xml:id="SDZ1-Redna-28-1995-01-26.sp152">
               <speaker>VITODRAG PUKL:</speaker>
               <p>Hvala lepa. Govorim kot poslanec, ne v imenu odbora. Menim, da je ta zakon res
                  potreben. Menim, da bi se na način, kot je to opisal gospod Kopač, lahko zadeva
                  rešila, seveda s tem, da si Vlada zapomni, da ne dela pravzaprav takih neresnosti
                  v svojih predlogih. Če bi sprejeli sklep, kar bomo mi, če bo sprejet sklep, da se
                  sprejme za drugo obravnavo, lahko mi pač predložimo ali pa katerikoli poslanec,
                  sklep, kot ga je predložil gospod Kopač, to se pravi, da naj Vlada pri drugem
                  branju, v sestavi predloga za drugo branje upošteva pripombe Sekretariata za
                  zakonodajo. Mislim, da na ta način se zadeva lahko reši, ker gre res za zakon, ki
                  je res nujno potreben in eden brez drugega ne bi mogel funkcionirati, tako da je
                  ta rešitev res pragmatična. Hvala.</p>
            </sp>
            <sp xml:id="SDZ1-Redna-28-1995-01-26.sp153">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Gospod Miran Potrč, potem pa še gospod Miroslav
                  Mozetič.</p>
            </sp>
            <sp xml:id="SDZ1-Redna-28-1995-01-26.sp154">
               <speaker>MIRAN POTRČ:</speaker>
               <p>Gospod predsednik, spoštovane kolegice in kolegi! Jaz upam, da mi bo dovoljeno
                  najprej vprašanje, ker enostavno se težko opredelim. Prosil bi sekretariat, če mi
                  lahko pojasni naslednje. Jaz sem razumel mnenje sekretariata v naslednjem smislu,
                  da je njegovo mnenje, da bi slabo jim bilo imeti, poenostavim, dva splošna upravna
                  postopka. Deloma v zakonu o splošnem upravnem postopku in deloma v mnogih členih v
                  tem zakonu o davčnem postopku te splošne reči predpisane in da zato meni, da bi
                  bilo prav, da zakon v davčnem postopku ureja specifičnosti davčnega postopka in
                  pri tem uporablja subsidiarno tudi zakon o davčnem postopku in da je zato mnenje
                  sekretariata, kar je bil že sklep tega zbora ob prvi obravnavi zakona o upravnem
                  sporu, da je treba takoj sprejeti in praviti tudi za zakon o davčnem postopku.
                  Zdaj, če jaz to prav razumem, potem mene ta ideja, da dajmo sprejeti stališče in
                  gremo v drugo obravnavo, bi rekel, ob njej sprašujem samo naslednje. Ali
                  posledično to ne bo pomenilo, da bo druga obravnava, če bomo spoštovali stališča
                  sekretariata, možna takrat, ko bo Vlada predložila zakon o splošnem upravnem
                  postopku. Če bo namreč to res, potem s tem sklepom nismo dosegli nič. Če pa to ne
                  bo res, bi pa zato prosil to pojasnilo, da se ne bi delali utvare, da smo zelo
                  dobrohotni do, sicer v konkretnih rešitvah ne zelo spornega, v enem principu pa
                  spornega zakona in da mislimo, da bomo pomagali, da bomo davčni postopek hitreje
                  rešili, če mu damo zeleno luč, hkrati bomo pa ugotovili, da s tem veliko naredili
                  nismo.</p>
               <p>Bi pa rekel še drugo stvar, ki je lahko zelo heretična. Mi seveda uporabljamo
                  splošni upravni postopek kot prevzet starojugoslovanski predpis po ustavi in mi
                  lahko, pravim heretično je, ker boste rekli, da se zavzemam za starojugoslovanske
                  predpise, ampak mi lahko v tem zakonu uredimo specifičnosti davčnega postopka
                  kljub temu, da  splošnega upravnega postopka nismo sprejeli, če smo pripravljeni,
                  ker ne znamo, ne moremo, nismo, kakorkoli že, tega postopka uredili, začasno
                  subsidiarno stari zakon o splošnem upravnem postopku uporabljati. Ko ga bomo pa
                  sprejeli, bo pa tako ali tako veljal takšen, kot ga bomo pač sprejeli bo itak
                  veljal tak kot ga bomo uzakonili. Ne mi zameriti, da sem stvari zakompliciral,
                  ampak bi res rad imel odgovor. Če bo odgovor, da ta sklep pomaga hitro urediti
                  davčni postopek, sem za. Če bo pa odgovor, da nič ne rešuje, potem nima smisla, da
                  delamo zelo velike telovadbe okoli procedure, ker se nam običajno, če v prvi fazi
                  nekaj <q>"fovš"</q> naredimo, v drugi in tretji trikratno vrne in redke so izkušnje, da
                  bi bil zato zakon hitreje sprejet. Največkrat je bolj počasi. Hvala.</p>
            </sp>
            <sp xml:id="SDZ1-Redna-28-1995-01-26.sp155">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Miroslav Mozetič, potem še gospod Milan
                  Baškovič.</p>
            </sp>
            <sp xml:id="SDZ1-Redna-28-1995-01-26.sp156">
               <speaker>MIROSLAV MOZETIČ:</speaker>
               <p>Drage kolegice, dragi kolegi, najprej bi prosil, da bi se pri razpravi o tem
                  zakonu izognili debatam, kot da kdor je za to, da gre malo drugače, je proti temu,
                  da bi se davki pobirali, ker ne bomo prišli nikamor. Sicer se strinjam, da ste ta
                  zakona dvojčka, vendar ideja, ki se lahko zelo zanimivo sliši, da bi sprejeli nek
                  sklep, da se do druge obravnave očisti ven vse tisto, kar naj bi sicer sodilo v
                  zakon o splošnem upravnem postopku, mislim, da ne bomo nič hitreje prišli do
                  konca. Do druge obravnave bo praktično morala Vlada oziroma pristojno ministrstvo
                  pripraviti to, kar smo ji že sugerirali na Odboru za notranjo politiko, pripraviti
                  nov zakon o davčnem postopku kot specialni zakon in vreči ven vse tisto, kar je
                  zadeva splošnega upravnega postopka. Ta trenutek ni nobena herezija reči: mi
                  splošni upravni postopek imamo in dokler ni drugega, ta velja. Da so določbe, tako
                  je bilo razloženo, ki niso najboljše in da se je s tem želelo to narediti, morda
                  bi to bilo opravičeno, vendar mislim, da čisto z vidika pravnega reda, pravne
                  logike in da bomo imeli nek konsistenten pravni red, čeprav najbrž zelo težko tako
                  kot delamo, se mi zdi, da je prav, da tega ni v tem zakonu. Naj bo to res samo
                  zakon o davčnem postopku, naj ureja specialnosti, ki so. Zato je za nekoga to
                  lahko kaprica, vendar mislim, da to ni kaprica, ker tudi logika, da v zakonu
                  uredimo vse tisto v tem, potem imamo še 10 drugih specialnih zakonov s tega
                  področja upravnega poslovanja in bi povsod morali to zadevo napisati.</p>
               <p>Prej sem na hitro pogledal nekaj stvari, ker so nekatere stvari v tem zakonu zelo
                  <q>"hecne"</q>, če ga tako pustimo. Govori o načelu materialne resnice. Približno vemo,
                  kaj to je, vendar materialna resnica v zakonu o upravnem postopku je predrta,
                  zlasti v davčnem postopku predrta na vseh nivojih. Tam se v glavnem dela na osnovi
                  fikcij in domnev, in potem šele, če pride do kakšnih pritožb, se začne nekoliko<gap n="..."/>
                  Podobno je zaslišanje strank. Postavimo kot princip, vemo pa, da v davčnem
                  postopku ta princip sploh ne velja, ker delamo, dokler ni pritožbe in potem
                  naprej. Ker delamo vse na osnovi prijav davka in če davčna služba tega ne verjame,
                  sama nekaj ugotavlja. Kar pomeni, da so principi, ki sicer v upravnem postopku
                  veljajo, vendar so v davčnem postopku tako predrti, da praktično ne veljajo. Tudi
                  to je razlog, da je nesmiselno, da bi to v ta zakon tako vnašali. Prepričan sem,
                  da ne bomo nič hitreje prišli. Recimo, tudi če davčna služba gre naprej - kar je
                  gospod Pukl, kar smo na odboru - in če ta pride v eno fazo pozneje in se potem ta
                  faza lahko združi, lahko tudi v skrajšanem postopku, saj tukaj gre dejansko za
                  postopkovne strokovne zadeve, ne gre za politične. Lahko sicer politiziramo kdo je
                  proti, kdo je za to, da se davki pobirajo, ampak v principu gre za proceduro, za
                  tehniko. Hvala lepa.</p>
            </sp>
            <sp xml:id="SDZ1-Redna-28-1995-01-26.sp157">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Milan Baškovič. Izvolite.</p>
            </sp>
            <sp xml:id="SDZ1-Redna-28-1995-01-26.sp158">
               <speaker>MILAN BAŠKOVIČ:</speaker>
               <p>Rad bi predvsem pojasnil naše stališče v zvezi z vprašanjem, ki ga je prej
                  postavil gospod Potrč. Vprašanje sem razumel, ali s predlogi, ki jih je dal gospod
                  Kopač in gospod Pukl, ki je potem tudi povezal z njim to debato, lahko kaj
                  pridobimo glede faz postopka ali ne pridobimo, če zahtevamo, da se upoštevajo
                  stališča Sekretariata za zakonodajo in pravne zadeve. Tukaj bi nekaj pojasnil dal,
                  da bi se potem lažje orientirali. Zakon o splošnem upravnem postopku velja in se
                  uporablja v vseh upravnih postopkih na vseh področjih takega kakršen je in ga bomo
                  tudi uporabljali dokler ne bomo imeli novega. Novega moramo dobiti zaradi
                  uskladitve z novo ustavo, po programu in tako naprej, čeprav ni pričakovati ne vem
                  kakšnih velikih bistvenih sprememb. Vendar je v postopku priprav, je v rokovniku
                  itn. Zdaj pa je problem v tem, kar bi predvsem rad prikazal, da, ker sedaj ta
                  zakon o davčnem postopku vstopa v tem času v zakonodajni postopek in brez potrebe
                  v bistvu vključuje v ta koncept praktično največji del pravil splošnega upravnega
                  postopka. V glavnem prepisuje, nekaj malega prilagaja, kar tako ali tako velja. To
                  pomeni, da dvakrat uveljavljamo ista pravna pravila splošnega upravnega postopka,
                  celo temeljna načela, ki pa morajo biti za upravne postopke vseh vrst enotno
                  veljavna in jih v posebnih zakonih sploh ne moremo tangirati. Tukaj se tudi dogaja
                  v nekaterih detajlih. To je tisto, kar je pravno najbolj problematično in boleče
                  in na kar smo hoteli opozoriti.</p>
               <p>Jasno pa je, da ta zakon, kot vsak specialni zakon, lahko za svoje področje uredi
                  posebne določbe, ki jih potrebuje ob teh splošnih, ki so za vse enotne. Ta davčni
                  zakon v postopku ima tudi ta del, se pravi, da je to pokril, ima posebna
                  postopkovna pravila, ki veljajo samo za davčne postopke, za davčne organe in tako
                  naprej. To je pozitivno, to je prav. Odveč je pa tisti obsežni del, to so vsi
                  členi od 2. naprej do 198., to je velika masa členov, ki praktično še enkrat
                  normirajo to, kar že velja, ponekod malo prilagajajo, kar je pa sporno v nekaterih
                  primerih.</p>
               <p>Vemo, da bo nov zakon o upravnem postopku v nekaj mesecih v postopku, pri nas v
                  zakonodajni proceduri in takrat bi imeli že tretji ZUP v obravnavi in potem bi
                  morali prilagajati tega iz davčnega z onim oziroma ne vem, kako bi to potem
                  uskladili. Verjetno bo potem prišlo do nekorektne pravne situacije, nejasne in po
                  nepotrebnem zapletene. Če ta davčni zakon izpusti te določbe, ki sicer veljajo
                  splošno, bo imel potem tudi prednost, da bo vključeval tudi nove, ne da bi pisal,
                  ker bo novi ZUP veljal po vseh novih principih in dodatkih ter spremembah, kolikor
                  jih bo, bo ta do tega indiferenten. Bo normalno veljal ves takratni postopek, kot
                  velja sedanji. Tukaj sploh ni pravne praznine in nobene nuje, da se v to spušča.
                  Kar je pa specifično in želi urediti, tudi ima možnost in to naj naredi.</p>
               <p>Glede časovnega zamika in faz. Odbor je postavil stališče ob teh dilemah, da naj
                  Vlada čimprej predloži zakon o splošnem upravnem postopku, se pravi novi. Ni ga pa
                  vezala na ta trenutek ga ni vezala na postopek in na iste faze, kot je ta zakon.
                  To ni razumeti tako, da bi morala Vlada predložiti novi ZUP hkrati s tem novim
                  zakonom. Tega nisem tako razumel in tudi ni smiselno tako rezonirati. Ta gre lahko
                  svojo pot, skupaj z davčno službo, če je nujno, se lahko tudi pospeši, da se pa da
                  doseči soglasje v tej smeri, da se v stališčih res potem poudari, da se ta
                  razmišljanja, ta naša opozorila upoštevajo kot vodilo za izčiščenje koncepta za
                  drugo obravnavo. S tem, da se natančno te stvari opredeli, razmeji in tako naprej,
                  da bo potem stvar pravno korektno speljana. To bi se dalo pridobiti. Hvala
                  lepa.</p>
            </sp>
            <sp xml:id="SDZ1-Redna-28-1995-01-26.sp159">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne in zaključujem razpravo. Matično
                  delovno telo predlaga Državnemu zboru, da sprejme naslednji predlog sklepa:
                  <q>"Državni zbor Republike Slovenije predloga zakona o davčnem postopku ne sprejme"</q>.
                  Dajem ta predlog sklepa na glasovanje. Ugotovimo sklepčnost! <stage>(41
                     prisotnih.)</stage> Prosim, da ugotovimo sklepčnost! Prosim vse poslanke in
                  poslance, da sodelujete pri ugotavljanju sklepčnosti. Glasujemo o predlogu sklepa
                  glede zakona o davčnem postopku, ki se glasi: <q>"Državni zbor Republike Slovenije
                  predloga zakona o davčnem postopku ne sprejme."</q> Sklep je predlagalo matično
                  delovno telo. Ugotavljamo sklepčnost! <stage>(51 prisotnih.)</stage></p>
               <p>Kdo je za? <stage>(17 poslancev.)</stage> Je kdo proti? <stage>(31
                     poslancev.)</stage></p>
               <p>Ugotavljam, da tega predloga sklepa nismo sprejeli.</p>
               <p>To pomeni, da se mora sestati ponovno matično delovno telo in predložiti Državnemu
                  zboru predlog stališč in sklepov, pri čemer naj upošteva tudi predlog, ki ga je že
                  pisno podal gospod Janez Kopač kot enega od predlogov.</p>
               <p>Točka je torej prekinjena.</p>
               <p>Prehajam na <title>16. TOČKO DNEVNEGA REDA</title>, ki pa jo bomo obravnavali
                  jutri ob 10.00 uri. Sedaj bomo imeli odmor do 17.00 ure, ko se začne izredna seja
                  Državnega zbora.</p>
               <p>Za danes se vam zahvaljujem in vas lepo pozdravljam!</p>
            </sp>
            <stage type="time">(SEJA JE BILA PREKINJENA 26. JANUARJA 1995 OB 16.00 URI IN</stage>
         </div>
      </body>
   </text>
</TEI>