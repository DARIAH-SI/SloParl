<?xml version="1.0" encoding="UTF-8"?>
<TEI xmlns="http://www.tei-c.org/ns/1.0" xml:id="SDZ1-Redna-08-1993-05-26">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref
                     target="http://creativecommons.org/licenses/by/4.0/">Creative Commons
                     Attribution 4.0 International License</ref>.</p>
               <p xml:lang="sl">To delo je ponujeno pod <ref
                     target="http://creativecommons.org/licenses/by/4.0/">Creative Commons Priznanje
                     avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">6DD17CAD27DDF985C1257832004838ED</idno>
               <idno type="URI">6DD17CAD27DDF985C1257832004838ED</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Redna-08-1993-05-26.DZ" n="08">
               <name>Redna</name>
               <date when="1993-05-26"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Redna-08-1993-05-26.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 26. MAJA 1993 OB 10.09 URI.)</stage>
            <sp xml:id="SDZ1-Redna-08-1993-05-26.sp1">
               <speaker>PODPREDSEDNIK DR. LEV KREFT:</speaker>
               <p>Spoštovane kolegice poslanke in kolegi poslanci, gospe in gospodje! Nadaljujemo 8.
                  sejo Državnega zbora Republike Slovenije, ki smo jo pričeli 18., nadaljevali 19.
                  in 25. maja 1993. Na sejo so povabljeni predstavniki Vlade Republike Slovenije in
                  jih lepo pozdravljam. Za današnjo sejo zbora so se vodjem poslanskih skupin
                  opravičili poslanke in poslanci: Danica Simšič <stage>(tudi za včeraj)</stage>,
                  dr. Dušan Bavdek, Janez Kopač, Rudi Moge, Franc Lipoglavšek, dr. Leo Šešerko in
                  dr. Bojan Korošec za popoldanski del. Prosim, da ugotovimo prisotnost v dvorani.
                     <stage>(67 prisotnih.)</stage> Zbor je sklepčen in lahko odloča.</p>
               <p>Današnjo sejo bomo nadaljevali z obravnavo preostalih točk po dnevnem redu.</p>
               <p>Prehajamo na <title>35. TOČKO DNEVNEGA REDA - OBRAVNAVA PREDLOGA ZA IZDAJO ZAKONA
                     O ZASEBNEM VAROVANJU, O DETEKTIVSKI DEJAVNOSTI IN OBVEZNEM ORGANIZIRANJU SLUŽBE
                     VAROVANJA.</title>
               </p>
               <p>Predlog za izdajo zakona z osnutkom zakona je v obravnavo Državnemu zboru
                  predložila Vlada Republike Slovenije. Objavljen je bil v Poročevalcu številka
                  11/93. Želi besedo predstavnik Vlade. Prosim, gospod Debelak, državni podsekretar
                  v Ministrstvu za notranje zadeve.</p>
            </sp>
            <sp xml:id="SDZ1-Redna-08-1993-05-26.sp2">
               <speaker>MAG. SLAVKO DEBELAK:</speaker>
               <p>Spoštovane poslanke in poslanci, spoštovani gospod podpredsednik! Dovolite nekaj
                  besed v zvezi s predlogom za izdajo zakona o zasebnem varovanju in detektiviranju.
                  Velike družbene spremembe, zlasti nova filozofija na področju lastnine, se
                  zrcalijo tudi v luči drugačnega pristopa k varovanju in preiskovanju. Nastala je
                  situacija, ko se pojavljajo zasebne firme, ki delujejo na področju varovanja,
                  detektiranja, opravljanja varnostnih storitev tudi na objektih, kjer je to
                  varovanje nujno. Te zasebne firme delujejo na zastarelih pravnih temeljih, pravnih
                  podlagah in njihova premisa, njihov osnovni moto je, da je varnost blago, ki se
                  prodaja na trgu. Takšen pristop je v nasprotju z modernim pristopom, kajti
                  opredeljevati ga moramo izključno, da je varnost dobrina, ki jo lahko pridobivamo,
                  uživamo samo na družbeno verificiran, torej na organiziran način. Zato se je Vlada
                  odločila, da pristopi k pripravi predloga zakona, ki bo urejal področje zasebnega
                  varovanja, detektiranja in obveznega varovanja.</p>
               <p>Osnovne značilnosti pripravljenega predloga so naslednje. Tehnično je zakon
                  razdeljen v tri vsebinske sklope. Prvi ureja varovanje. Drugi ureja področje
                  detekcije, detektiranja. Tretji pa obveznega varovanja. To obvezno varovanje velja
                  za tiste organizacije, podjetja, ki se ukvarjajo s strateško pomembnimi zadevami:
                  letališča, luke, nuklearka, kjer je to varovanje obvezno. V zakonu so zelo
                  natančno določeni pogoji, kdaj lahko nekdo opravlja zadeve varovanja, pod kakšnimi
                  pogoji; zadeve, ki določajo licenco, to zlasti velja za področje detekcije oziroma
                  detektiranja. Natančno so določena pooblastila, poklicna dolžnost, zlasti pri
                  detektivih dolžnost, ki zavezuje k molčečnosti oziroma, ki zavezuje k neki uradni
                  naznanitvi zadev,</p>
               <p>ki so uradno pregonljive. Pravica do uporabe podatkov - seveda je treba nujno
                  določiti pravne temelje kdaj imajo nekateri, ki opravljajo zasebno varovanje
                  oziroma zasebno preiskovanje, pravico vstopiti v neko podatkovno bazo in dolžnost
                  upravljalcev, da jim tudi te podatke da. Določene so dolžnosti oziroma pravice v
                  zvezi s posestjo in nošenjem orožja. Zunanji simboli - tukaj mislim zlasti na
                  uniformo - in nekateri simboli, ki so značilni za detektivsko dejavnost, to je
                  zlasti službena izkaznica. V predlogu zakona smo predvideli varianto, in sicer, da
                  nadzorstvo nad to dejavnostjo opravlja Ministrstvo za notranje zadeve oziroma
                  zbornica, ki bi se v tem kontekstu ustanovila, kot neka najširša asociacija, ki bi
                  zelo hitro sprejela kodeks poklicnega obnašanja, približno tako, kot to velja v
                  Evropi.</p>
               <p>V delovnih telesih oziroma v Odboru za notranjo politiko in pravosodje je bil dan
                  predlog, da v fazi osnutka pripravimo dva ločena zakona. Posebej zakon o varovanju
                  oziroma obveznem varovanju in posebej zakon o detektivih. Vlada je pripravljena
                  upoštevati ta predlog, zato, če boste tako sprejeli oziroma odločili, bomo v
                  nadaljevanju pripravili osnutek zakona o varovanju in osnutek zakona o detektivih.
                  Hvala.</p>
            </sp>
            <sp xml:id="SDZ1-Redna-08-1993-05-26.sp3">
               <speaker>PODPREDSEDNIK DR. LEV KREFT:</speaker>
               <p>Hvala lepa. Predlog za izdajo zakona, z osnutkom zakona je obravnaval Odbor za
                  notranjo politiko in pravosodje. Poročilo odbora ter mnenje našega Sekretariata za
                  zakonodajo in pravne zadeve ste prejeli. Želi poročevalec odbora besedo? Prosim,
                  gospod Pukl.</p>
            </sp>
            <sp xml:id="SDZ1-Redna-08-1993-05-26.sp4">
               <speaker>VITODRAG PUKL:</speaker>
               <p>Spoštovani predsedujoči, spoštovani zbor! Odbor za notranjo politiko in pravosodje
                  je obravnaval predlog zakona in ocenil, da je predlagani zakonski akt primeren za
                  obravnavo in za sprejem. Osnovno mnenje našega odbora, ki bi, kot je že rečeno
                  bilo upoštevati je, da bi materijo razdelali v dveh zakonih. In sicer posebej v
                  zakonu o varovanju in zakonu o detektivski dejavnosti.</p>
               <p>Gre namreč za dvoje področij, ki imata vsaka svojo specifiko in bi bilo po našem
                  mnenju mnogo primerneje, da bi bila o tem sprejeta dva zakona. Sicer pa je odbor
                  opozoril še na nekatere okoliščine in dejstva, in sicer, da mora zakon, oziroma če
                  bosta v bodoče dva zakona, predvsem upoštevati varovanje človekovih pravic. Mora
                  upoštevati primernost nosilcev teh pooblastil in ocenjevati tako osebne
                  okoliščine, osebne lastnosti kot številčnost, zelo restriktivno. Posebej je treba
                  paziti na to, da se razmejijo področja med državnimi organi in pa med mnogimi
                  institucijami.</p>
               <p>Sicer pa predlagamo zboru, da predlog z osnutkom sprejme. Hvala lepa.</p>
            </sp>
            <sp xml:id="SDZ1-Redna-08-1993-05-26.sp5">
               <speaker>PODPREDSEDNIK DR. LEV KREFT:</speaker>
               <p>Hvala lepa. Opravičujem se, prej sem naredil napako, ko sem govoril o predlogu za
                  izdajo zakona z osnutkom. Gre za predlog za izdajo zakona, h kateremu so
                  predložene teze.</p>
               <p>Ugotavljam, da so zastopane vse poslanske skupine in pričenjam razpravo. Kdo želi
                  besedo? Gospod Jelinčič, izvolite.</p>
            </sp>
            <sp xml:id="SDZ1-Redna-08-1993-05-26.sp6">
               <speaker>ZMAGO JELINČIČ:</speaker>
               <p>Lep dober dan vsem skupaj. Mislim, da je že skrajni čas, da pride v obravnavo ta
                  zakon o zasebnem varovanju, detektivski dejavnosti in obveznem organiziranju
                  službe varovanja. Tukaj se strinjam s predgovornikom, ki je rekel, da bi morda to
                  moralo biti ločeno v dveh ali morda celo v treh zakonih. Tudi jaz predlagam, da se
                  ta zakon razdeli vsaj na dva zakona. Kajti detektivska dejavnost je nekaj
                  popolnoma drugega kot varovanje. In tukaj notri se zadeve zelo prepletajo in kar
                  nikakor ne bi bilo v pozitivni konsistentnosti teh služb oziroma delovanj.</p>
               <p>Je pa nekaj, kar me zelo moti. Povsod se pojavlja Ministrstvo za notranje zadeve,
                  oziroma minister za notranje zadeve. Kaže na to, da hoče nekdo pač vse agencije,
                  detektivske in varovalne, zopet spraviti pod kapo policije in da bi bilo to v
                  bistvu podaljšana roka policije, z vso ustrezno kontrolo, ki jo lahko policija nad
                  tem opravlja.</p>
               <p>Če gremo kar po vrsti, recimo, v 7. tezi že piše, da lahko pričnejo podjetja ali
                  obrtniki opravljati dejavnost, ko od Ministrstva za notranje zadeve dobijo
                  licenco. Varianta je sicer od zbornice in mislim, da mora biti zbornica tista, ki
                  podeljuje licenco. Drugače bomo ostali na istih temeljih, proti katerim smo vedno
                  bili in smo še sedaj. Konec koncev, zlorabe Ministrstva za notranje zadeve so v
                  zadnjem času tako zelo evidentne, da ne smemo dovoliti, da bi se nadaljevale tudi
                  po tej strani, da bi bilo vse vpleteno v policijske in podobne službe.</p>
               <p>V 8. tezi se govori, da mora imeti vsakdo opravljen izpit pred komisijo
                  Ministrstva za notranje zadeve. Mislim, da bi komisija morala biti nevtralna, ne
                  pa policijska. Tukaj bi zopet policija, glede na določena lastna merila,
                  dodeljevala licenco ali pa zavračala licenco.</p>
               <p>Tudi v 10. tezi govori o komisiji Ministrstva za notranje zadeve. Razlogi so
                  enaki.</p>
               <p>V 15. tezi se govori, da bi morali varnostniki, oziroma detektivi opravljati
                  preizkus ravnanja s strelnim orožjem in preizkus znanja o nošnji strelnega orožja.
                  Prav tako bi to izvajali pri Ministrstvu za notranje zadeve.</p>
               <p>Zelo kompetentno lahko povem, da ima Ministrstvo za notranje zadeve tako zastarele
                  teste in načine preverjanja nošnje in uporabe strelnega orožja, da ti sodijo tja v
                  50 ali 55 leta.</p>
               <p>Danes je že v Sloveniji dovolj strokovnjakov, kompetentnih strokovnjakov, ki
                  negirajo poznavanje orožja policijskim in ministrskim resorjem in lahko rečem, da
                  dosti več vedo o orožju, uporabi in nošnji kot Ministrstvo za notranje zadeve.</p>
               <p>V 16. tezi prav tako piše, da izda izkaznico delodajalec, potrdi pa jo Ministrstvo
                  za notranje zadeve. Mislim, da bi morala ravno tako izkaznico potrditi zbornica,
                  ne pa Ministrstvo za notranje zadeve.</p>
               <p>V 19. tezi, kjer se bolj eksaktno ukvarjajo z detektivi, je Ministrstvo za
                  notranje zadeve zopet navedeno kot ena od možnosti o dodelitvi licence. Tudi tukaj
                  mislim, da je obvezna neodvisna zbornica, ki dodeljuje te licence.</p>
               <p>V isti, v 19. tezi, pod točko 2. v drugem odstavku piše, da mora imeti detektiv
                  najmanj višjo šolo. To je vse lepo</p>
               <p>in prav, in pet let delovnih izkušenj v operativnih službah policije. Zakaj bi
                  moral imeti izkušnje v operativnih službah policije? Zato, ker vemo, enkrat
                  policaj, vedno policaj. In zaradi tega, ker kot sledi iz vsega drugega teksta
                  zakona oziroma tez za zakon, da si hoče Ministrstvo za notranje zadeve narediti še
                  eno dodatno službo, ki bo še dodatno kontrolirala državljane in ki bo izsledke
                  pisala v kopijah. Eno kopija za naročnika in eno kopijo za Ministrstvo za notranje
                  zadeve.</p>
               <p>Tudi v 25. tezi piše, da je možnost, da izkaznico izda minister za notranje
                  zadeve. Mislim, da moramo biti zelo proti temu in moramo vztrajati na stališču, da
                  o tem odloča neodvisna zbornica.</p>
               <p>Prav tako v 26. tezi, ko Ministrstvo za notranje zadeve lahko odvzame licenco.
                  Mislim, da mora odvzeti licenco zbornica ali sodišče na temelju določenih, ali
                  kaznivih dejanj ali podobnega, kar v tej 26. tezi ni dodelano, kajti piše:
                  "Licenca preneha, če zasebni detektiv umre ali v pisni obliki da izjavo, da ne
                  želi več opravljati detektivne dejavnosti." Ni pa upoštevano sankcioniranje. Kaj,
                  če se detektiv pregreši proti določenim človeškim normam ali krši zakon o varstvu
                  osebnih podatkov. Dobro, če ga krši v redu, dokler se ga ne dobi v redu, ampak ko
                  se ga ujame, mu mora licenca pasti. O tem ne bo selektivno odločal minister za
                  notranje zadeve, ali bomo odvzeli navkljub kršenju ali ne bomo odvzeli navkljub
                  kršenju, ampak mora biti to pravno-zakonsko regulirano, kdaj licenca pade. Tukaj
                  pa minister za notranje zadeve nima kaj iskati.</p>
               <p>Prav tako v 27. tezi zopet Ministrstvo za notranje zadeve, vendar varianta je
                  določena.</p>
               <p>V 28. tezi, pod obvezno organiziranje službe varovanja prav tako Ministrstvo za
                  notranje zadeve določi obseg in način varovanja. Mislim, tako obseg kot način
                  varovanja, lahko določi organizacija, ki ima licenco sama. Konec koncev, če gremo
                  v tržni sistem delovanja našega gospodarstva, bo ta organizacija sama določala in
                  tista, ki bo boljša in ki bo imela boljši, večji obseg varovanja in boljši način
                  varovanja, ta organizacija bo prosperirala, druge bodo tako kot drugje na polju
                  prostega trga, propadle.</p>
               <p>29. teza ravno tako govori, da minister za notranje zadeve izda podrobnejše
                  predpise o vsem mogočem in da tudi minister za notranje zadeve imenuje predsednika
                  in člane komisije za preverjanje znanja in tako naprej.</p>
               <p>Tudi v 30. tezi piše, da nadzor nad izvajanjem tega zakona opravlja Ministrstvo za
                  notranje zadeve. Sprašujem, zakaj po tem rabimo varovalne agencije in detektivske
                  agencije. Napišimo - Ministrstvo za notranje zadeve, Oddelek za varovanje, Oddelek
                  za detektivstvo in podsekcija 1, podsekcija 2, podsekcija 3. Vsi naj imajo
                  izkaznico Ministrstva za notranje zadeve, po tem pa ne rabimo teh služb. Po tem
                  smo na istem, kot smo sedaj, s tem da se kompetence in kontrola ministrstva tako
                  razširi, da bodo kontrolirali še več kot zdaj, če prav dvomim, da lahko še več
                  kontrolirajo, kot že zdaj kontrolirajo.</p>
               <p>V tem smislu so napisane vse teze tega zakona. Mislim, da tako ne gre in da je
                  treba v prvi vrsti iz tega zakona izključiti Ministrstvo za notranje zadeve in
                  ministra za notranje</p>
               <p>zadeve kot kompetentno organizacijo oziroma kompetentno osebo na tem področju.
                  Treba je uvesti termin neodvisne zbornice in uvesti termin strokovne komisije,
                  predvsem dodelati zadevo v 26. tezi, kdaj se odvzame zakonsko licenco zasebnemu
                  detektivu. Hvala lepa.</p>
            </sp>
            <sp xml:id="SDZ1-Redna-08-1993-05-26.sp7">
               <speaker>PODPREDSEDNIK DR. LEV KREFT:</speaker>
               <p>Hvala lepa. Pisnih prijav k tej točki nimam. Prosil bi vas, da za to in tudi za
                  naslednje točke čim prej oddate pisne prijave k razpravi. Moramo opraviti to in še
                  vse naslednje točke z dnevnega reda, v okviru razprave. Prosim, gospod
                  Černetič.</p>
            </sp>
            <sp xml:id="SDZ1-Redna-08-1993-05-26.sp8">
               <speaker>MAG. DRAGAN ČERNETIČ:</speaker>
               <p>Spoštovani gospod predsednik, spoštovane poslanke in poslanci! Zakon oziroma
                  predlog, ki je pred nami, je nedvoumno zelo važen, kajti imamo zopet opravek z
                  nekim delovanjem ljudi, ki lahko ogrožajo državljane, v kolikor se ne držijo
                  zakona. Prvi in drugi se bodo v primeru, da detektivske agencije delujejo
                  protizakonito, soočali na sodišču. Zato mora biti ta specifičen zakon absolutno
                  nedvoumen v vsem. Moj osnovni problem, ko sem prebral te teze, ni bilo toliko, da
                  je Ministrstvo za notranje zadeve matični resorni minister, ki bo kontroliral
                  delovanje detektivske agencije. Mene moti nekaj drugega, in sicer, da se bodo
                  detektivske agencije na teritoriju Slovenije, kot vemo, da se skušajo tudi drugod,
                  začele ukvarjati z delovanjem, s posli, ki jim bodo najbolj donosni. Eno je, da se
                  bodo ukvarjali z zbiranjem denarja dolžnikov, ki niso izplačevali svoje upnike.
                  Kakšne metode bodo uporabljali, vemo tudi iz primerov zunaj naših meja.</p>
               <p>Drug problem pa je, da se privatne detektivske agencije tudi ukvarjajo z zadevami,
                  ki so v resorju tajnih služb, in to po pogodbi in za plačilo. Zato predlagam, da
                  naj bi ta zakon nedvoumno prepovedal delovanje licenciranih privatnih detektivskih
                  podjetij oziroma njihovih uslužbencev, pogodbeno ali kakorkoli drugače na račun
                  domačih ali tujih tajnih služb in domačih ali tujih državnih policijskih služb.
                  Mislim, da je vse, kar ni izrecno prepovedano, je dovoljeno. In vem, da se bodo
                  tudi takšna podjetja začela ukvarjati z zadevami, ki naj jih naša država ne
                  sprejema kot normalno, podjetniško delovanje. Hvala lepa.</p>
            </sp>
            <sp xml:id="SDZ1-Redna-08-1993-05-26.sp9">
               <speaker>PODPREDSEDNIK DR. LEV KREFT:</speaker>
               <p>Hvala lepa. Kdo želi sodelovati v nadaljevanju razprave? Ker nikogar ne vidim,
                  oziroma ker ni nobene prijave, ugotavljam, da lahko zaključimo razpravo in
                  prekinemo to točko dnevnega reda do odločanja.</p>
               <p>Preidemo k <title>36. TOČKI DNEVNEGA REDA - OBRAVNAVA PREDLOGA ZA IZDAJO ZAKONA O
                     SPREMEMBAH IN DOPOLNITVAH ZAKONA O CARINSKI SLUŽBI, Z OSNUTKOM
                  ZAKONA</title>.</p>
               <p>- Predlog za izdajo zakona, z osnutkom zakona, je v obravnavo Državnemu zboru
                  predložila Vlada Republike Slovenije; objavljen je bil v Poročevalcu št. 5/93. Ali
                  želi besedo predstavnik Vlade? <stage>(Ne.)</stage></p>
               <p>Predlog za izdajo zakona, z osnutkom zakona, je obravnaval Odbor za notranjo
                  politiko in pravosodje. Poročilo odbora ter mnenje Sekretariata za zakonodajo in
                  pravne zadeve ste prejeli. Ali želi poročevalec odbora besedo?
                     <stage>(Ne.)</stage> Hvala lepa.</p>
               <p>Ugotavljam, da so zastopane vse poslanske skupine in pričenjam razpravo. Kdo želi
                  besedo? Gre za zakon o carinski službi. Želi kdo sodelovati v razpravi? Prosim,
                  gospod Matuš.</p>
            </sp>
            <sp xml:id="SDZ1-Redna-08-1993-05-26.sp10">
               <speaker>ŠTEFAN MATUŠ:</speaker>
               <p>Hvala lepa za besedo. Spoštovani! Ko sem prebiral ta zakon, so me zbodli v oči
                  nekateri členi - recimo 33.c člen. In sicer se mi zdi, da je v obrazložitvi tega
                  zakona premalo navedeno, zakaj so predlagani ti členi, npr. 33.c člen, potem 33.b
                  člen, ki narekuje povečanje beneficirane delovne dobe. Obrazložitev je praktično
                  slaba oziroma se samo navaja, "da bi se izenačili z organi za notranje zadeve".
                  Podobno je pri 33.c členu. Pri beneficiranju delovne dobe bi vprašal, kako, v
                  kakšnem smislu je tolikšna razlika glede na prejšnje delo, oziroma v sedanjem
                  delu, oziroma v sedanji državi. Dalje navaja neko bodoče delo, v katerem bodo
                  morali biti ti delavci fizično sposobni izvrševati vse nove naloge. Ne vem - tu se
                  mi praktično postavlja vprašanje, ali so ti delavci organov carine sedaj fizično
                  sposobni opravljati svoje naloge? Menim, da niso bistveno različne od prejšnjih
                  nalog.</p>
               <p>Kar pa se tiče 33.c člena bi menil, da ni upravičen in je celo plod <stage>(kot mi
                     je znano)</stage> 10 let in več prizadevanj za to, da se carinski organi
                  izenačijo z organi za notranje zadeve. In kot vem, jim bivša država tega ni
                  ugodila; vsaj znano mi je glede na status dela prvih in drugih.</p>
               <p>Na koncu bi vprašal predlagatelja, zakaj s predlogom o teh vprašanjih - se pravi o
                  beneficirani delovni dobi in upokojitvi glede na odmerjene starostne pokojnine od
                  povprečnega mesečnega zneska plače - ne počaka na nov zakon o delavcih v državnih
                  organih, ki bi bil kot krovni zakon in bi urejal ta vprašanja; da ne bi potem
                  zopet vsak organ urejal ta vprašanja po svoje, oziroma postavljal nove in nove
                  zahteve. Kajti zavedati se moramo, da s tem zopet večje število ljudi pride v
                  prioritetni položaj pred drugimi. Hvala.</p>
            </sp>
            <sp xml:id="SDZ1-Redna-08-1993-05-26.sp11">
               <speaker>PODPREDSEDNIK DR. LEV KREFT:</speaker>
               <p>Hvala lepa. Naslednji razpravljalec je gospod Vitodrag Pukl. Prosim.</p>
            </sp>
            <sp xml:id="SDZ1-Redna-08-1993-05-26.sp12">
               <speaker>VITODRAG PUKL:</speaker>
               <p>Spoštovani predsedujoči, spoštovani zbor! Ne bom govoril v imenu Odbora za
                  notranjo politiko in pravosodje, ker je poročilo tega odbora vsem dano na klop in
                  bo seveda upoštevano pri nadaljnjem obravnavanju tega zakona oziroma spremembe
                  zakona.</p>
               <p>Opozoril bi le na dve bistveni okoliščini, za kateri menim, da dejansko že
                  posegata v organizacijo pravosodja in organov pravosodja. Namreč, v predlagani
                  spremembi bi naj na drugi stopnji o zadevah carinskih prekrškov oziroma prestopkov
                  odločila Republiška carinska uprava. Gre za očitno nasprotje med sedaj veljavnim
                  zakonom o prekrških in pa med obveznostmi, ki smo jih sprejeli s tem, da smo
                  stopili v Evropo in podpisali ustrezne konvencije. Namreč, Svet Evrope in
                  konvencije, ki jih moramo prevzeti, zahtevajo dvostopenjsko sodno obravnavo in pa
                  popolno jurisdikcijo sodišča. To pomeni, da lahko zadnje sodišče obravnava tudi
                  dejansko stanje, ne pa samo skladnost zadnje odločbe z zakoni oziroma z ustavo. Če
                  bi sprejeli to določilo</p>
               <p>zakona o spremembi zakona o carinski službi, bi s tem prejudicirali organizacijo
                  pravosodnih organov. Pri nas imamo dobro organizirano službo sodnikov za prekrške.
                  Ko bo prišel pred nas zakon o organizaciji sodstva, bo verjetno treba postaviti to
                  službo na določeno mesto in sicer bi bilo najprimerneje, da se ta služba
                  organizira, kar dopušča ustava, kot posebna služba sodnikov za prekrške, se pravi
                  kot posebno sodišče za prekrške.  Sicer bi o tem govorili, ko bo za to čas. Gre
                  samo za opozorilo, da v tem zakonu ne moremo sprejeti določbe, po kateri bi se
                  vračali v pretekle čase in dopuščali upravnim organom, da odločajo o prekrških na
                  drugi stopnji, dočim bi sodišča imela le nepopolno jurisdikcijo, to se pravi, da
                  bi lahko ugotavljala le, če gre za skladnost z zakonom. Ne bi pa mogla revidirati
                  in ugotavljati dejanskega stanja, to je dejanski potek dogodkov. Prosim, da to
                  opozorilo, ko bomo o zakonu odločali, izrecno upoštevate.</p>
               <p>Drugo tako opozorilo pa je predmet za beneficirano pokojninsko dobo. Namreč, če bi
                  samo po formalnem delovnem mestu beneficirali pokojninsko dobo, bi s tem posegli v
                  že ugotovljena načela zakona o pokojninskem in invalidskem zavarovanju in bo tudi
                  v tej smeri treba ta predlog spremeniti in dopolniti, tako da bo - ne spuščam se v
                  utemeljenost beneficirane dobe - ta predlog v skladu z ostalimi zakoni. Hvala
                  lepa.</p>
            </sp>
            <sp xml:id="SDZ1-Redna-08-1993-05-26.sp13">
               <speaker>PODPREDSEDNIK DR. LEV KREFT:</speaker>
               <p>Hvala lepa. Kdo še želi sodelovati v razpravi? Ugotavljam, da nihče. S tem
                  zaključujem razpravo in prekinjam to točko dnevnega reda.</p>
               <p>Prehajamo na <title>36. TOČKO DNEVNEGA REDA - OBRAVNAVA PREDLOGA ZA IZDAJO ZAKONA
                     O SPREMEMBI IN DOPOLNITVI ZAKONA O DOHODNINI, Z OSNUTKOM ZAKONA</title>.</p>
               <p>Predlog za izdajo zakona z osnutkom zakona so predložili poslanci Štefan Kociper,
                  Nada Skuk in Miroslav Mozetič. Objavljen je bil v Poročevalcu št. 11/93. Želi
                  predstavnik predlagateljev besedo? prosim, gospa Nada Skuk, izvolite.</p>
            </sp>
            <sp xml:id="SDZ1-Redna-08-1993-05-26.sp14">
               <speaker>NADA SKUK:</speaker>
               <p>Hvala za besedo. Spoštovani vsi prisotni! Osnutek zakona o spremembi in dopolnitvi
                  zakona o dohodnini smo poslanci Slovenskih krščanskih demokratov vložili 25. marca
                  letošnjega leta. Za omenjene spremembe je podlaga v ustavi Republike Slovenije v
                  tretjem odstavku 53. člena, ki določa, da država varuje družino, materinstvo,
                  otroštvo, otroke in mladino ter ustvarja za varstvo otrok potrebne razmere. Ter v
                  55. členu, ki govori o tem, da država zagotavlja tudi možnosti in razmere, da se
                  starši lahko svobodno odločajo za rojstvo otrok.</p>
               <p>S tem predlogom sprememb želimo ustvariti boljše razmere za ustvarjanje družine in
                  dati takojšnjo pomoč, še zlasti mladim družinam, ker ne majhen delež družin
                  preživlja otroke na robu socialnega minimuma. V zadnjih  40. letih je letno
                  število novorojenih otrok padlo s 36 tisoč kar na 20 tisoč, kar pomeni za tako
                  maloštevilen narod že lahko rečemo, kar katastrofo. V zadnjem letu pa je ta upad
                  posegel na lansko leto celo dramatičnih 10%. Da bi ta trend upadanja ustavili in
                  celo zmanjšali, mora tudi parlament nekaj storiti. Spremeniti moramo</p>
               <p>miselnost o družini. S sprejetjem zakona o dohodnini bi storili velik korak k
                  temu, storjen bi bil dejansko velik korak, in to takoj. To pomeni, da bi bil
                  vpeljan neke vrste univerzalni dodatek, ki bi lahko začel veljati že takoj
                  naslednji mesec po sprejetju teh sprememb in ne šele v letu 1995, kot bi ga uvedel
                  zakon o družinskih prejemkih. Predlagana sprememba pomeni pomoč in prispevek
                  vsakemu otroku za najnujnejše, kar potrebuje za svoj razvoj, ne glede na prejemke
                  v družini. Socialni dodatek v zakonu o družinskih prejemkih pa bi zelo pomagal
                  tistim družinam še dodatno, ki imajo najmanjše dohodke na družinskega člana,
                  torej, tudi družinam z večjim številom otrok.</p>
               <p>Še enkrat poudarjam, da s tem, ko bomo sprejeli predlagane spremembe, bomo storili
                  le prvi korak k reševanju družinske politike. To bi bila pomoč mladim družinam
                  takoj, saj bomo sprejeli zakon že junija, če bi danes sprejeli osnutek. Kot je
                  znano, bo v torek matični odbor že obravnaval tudi zakon o družinskih prejemkih,
                  kjer bo to vprašanje sistemsko rešeno.</p>
               <p>Seveda pa se zavedamo, da so s to spremembo povezane tudi finančne posledice.
                  Vendar ne smemo gledati na pomoč otrokom in na obstoj naroda ali ne s finančnega
                  pogleda, oziroma zmanjšanja dotoka sredstev na prihodkovni strani.</p>
               <p>Predlagane spremembe olajšav moramo gledati z vidika najhumanejše investicije v
                  bodočnost naroda in v pomoč otrokom. Skupno bodo davčne olajšave, ki jih
                  predlagamo pomenile dodatno za en odstotek bruto domačega proizvoda manjši pritok
                  sredstev na prihodkovni strani. Vendar glede na to, da predvidevamo, da bo zakon
                  pričel veljati šele v drugi polovici leta, bi to pomenilo med letom kvečjemu eno
                  četrtino oziroma dve desetinki odstotka bruto domačega proizvoda. Zaradi tega
                  menimo, da ni potrebno čakati na sistemsko spremembo, ki jo pripravlja Vlada.</p>
               <p>Zato še enkrat apeliram na vas in predlagamo, da zakon kot osnutek poslanci danes
                  podprete in s tem skupaj dokažemo, da smo za pozitivno demografsko politiko. Da
                  smo za spreminjanje zavesti o družini in smo za pomoč otrokom za lažjo pot v
                  življenje. Da smo za veselo otroštvo in srečno starševstvo. Hvala lepa.</p>
            </sp>
            <sp xml:id="SDZ1-Redna-08-1993-05-26.sp15">
               <speaker>PODPREDSEDNIK DR. LEV KREFT:</speaker>
               <p>Predlog za izdajo zakona je obravnaval Odbor za finance in kreditno monetarno
                  politiko. Poročilo odbora, mnenje Vlade ter mnenje Sekretariata za zakonodajo in
                  pravne zadeve ste prejeli.</p>
               <p>Želi poročevalec odbora besedo? <stage>(Ne želi.)</stage> Želi  besedo predstavnik
                  Vlade? Prosim, predstavnica Vlade, svetovalka Vlade Republike Slovenije.</p>
            </sp>
            <sp xml:id="SDZ1-Redna-08-1993-05-26.sp16">
               <speaker>MARIJA FERLEŽ:</speaker>
               <p>Spoštovani poslanci in poslanke! V zvezi s predlaganim osnutkom zakona o spremembi
                  in dopolnitvi zakona o dohodnini bi želela opozoriti na tri zadeve.</p>
               <p>Predlagana olajšava, povečanje iz 8% povprečnega osebnega dohodka za prvega otroka
                  na 21% in za vsakega naslednjega za 5% pomeni, da se ta olajšava izrecno poveča,
                  tako da v bistvu postane primarna davčna olajšava. Zaradi progresivne lestvice, ki
                  nastopi le pri obdavčitvi dohodkov fizičnih oseb, pa vsaka takšna olajšava, ki
                  zmanjšuje davčno osnovo zavezancev,</p>
               <p>pomeni nominalno višjo olajšavo za zavezance, ki so v višjih dohodkovnih razredih.
                   Naj vam povem na primeru, če izhajamo iz povprečne bruto plače 70 tisoč tolarjev,
                  ki je povprečna plača približno za mesec marec - dejanski izračun je okoli 71
                  tisoč bruto - pomeni, da ni pri neto plači 35 tisoč tolarjev, ob lestvici, ki
                  velja za medletno akontacijo dohodnine, ta davčni zavezanec zaradi spremembe
                  olajšave za 28% plačal le 1008 tolarjev davka manj. Če pa ima davčni zavezanec
                  plače 100 tisoč neto, je razlika med prejšnjo olajšavo in novo olajšavo 9 tisoč
                  tolarjev v dobro davčnega zavezanca.</p>
               <p>Taka razlika je seveda posledica tega, da se plače in            </p>
               <p>drugi dohodki obdavčujejo s progresivno lestvico. Zaradi teh razlogov tudi v vseh
                  državah uporabljajo kombinirana elementa. To se pravi del davčne olajšave, ki pa
                  še nima prevelikega progresivnega vpliva, in denarne dajatve za otroke. Ker z
                  denarnimi dajatvami za otroke dosežemo prav nasprotno: ali vsem zavezancem  damo
                  enak znesek ali pa celo obratno - dohodkovno slabšim zavezancem dajemo več kot
                  tistim, ki so dohodkovno sposobnejši. To pa mislim, da je predvideno v zakonu o
                  denarnih dajatvah za otroke, ki ga boste obravnavali na junijskem zasedanju.</p>
               <p>Zato takšne ureditve, kot je predlagana v zakonu o dohodnini, ni moč akceptirati,
                  ne da bi širše pogledali vpliv olajšav na distribucijo dohodkov in na distribucijo
                  davčnih zavezancev. Ob tem, da bi se ta velika olajšava uporabljala le na
                  določenem številu zavezancev v Sloveniji. V letu 1991 je bilo v Sloveniji nekaj
                  čez milijon 200 tisoč zavezancev. Od teh jih je 450.000 uveljavljalo olajšave za
                  otroke in vzdrževane družinske člane.</p>
               <p>Zato bi vas hkrati rada opozorila na to, da Vlada oz. Ministrstvo za finance
                  pripravlja dopolnitve zakona o dohodnini, čigar sprejemanje v parlamentu bi bilo s
                  sprejemom predhodnega zakona <stage>(sami veste)</stage> po poslovniku v bistvu na
                  nek način onemogočeno.</p>
               <p>V nekaj besedah bi omenila bistvene spremembe, ki jih predlagamo, ker se Vlada
                  sama zaveda, da progresivnost in obdavčitev dohodkov zahteva popravke in
                  spremembe.</p>
               <p>Kot prvo. Radi bi uvedli neobdavčljivi del dohodkov - približno v višini 10%
                  povprečne plače v Sloveniji. S tem neobdavčljivim delom bi zajeli vse davčne
                  zavezance, ne glede na vir; to se pravi, ne glede na to, ali je prejemek
                  pokojnina, plača, obrtniški dohodek ali druge vrste dohodkov. S tem bi vsakemu
                  davčnemu zavezancu dali možnost, da je teh 10% prvi decel v bistvu neobdavčen. Ker
                  gre za velike materialne efekte, bi ta del kompenzirali dejansko z odpravo 7.
                  člena zakona o dohodnini. Zakaj? Ker po podatkih, s katerimi razpolagamo - in
                  najbrž tudi sami iz lastne prakse veste, da 7. člen zakona o dohodnini, ki se
                  nanaša na olajšavo na podlagi dokumentacije in ki je zelo decidno navedena po
                  točkah, dejansko omogoča realizacijo teh olajšav samo tistim, ponovno, v višjih
                  dohodkovnih razredih; ker v bistvu samo ti lahko koristijo tovrstne olajšave. Z
                  neobdavčljivim delom pa bi dejansko vsakdo lahko uporabil v naprej dani
                  neobdavčljivi del za namene, za kakršne bi želel.</p>
               <p>Prav tako bi predlagali povečanje olajšave za otroke z 8 na 10% in potem vsako
                  povečanje za 2%.</p>
               <p>S kombinacijo neobdavčljivega dela, ki zajame vse davčne zavezance, in tega
                  otroškega bi se dejansko v tem delu, ki se nanaša na zavezance, ki vzdržujejo
                  družinske člane, približali rešitvi, kot jo predlaga skupina poslancev.</p>
               <p>Nadalje želimo znižati stopnje v najnižjih dohodkovnih razredih in uskladiti
                  medletno lestvico akontacije dohodnine, ki se plačuje v obliki davka od osebnih
                  prejemkov, z letno lestvico, tako da bi prišlo do čim manjših poračunov, ki pa se
                  jim seveda ni mogoče izogniti na koncu leta. To se pravi, da bi bila v bistvu
                  medletna akontacija čim bolj približana letni odmeri dohodnine. S tem - ponovno
                  poudarjam - bi znižali stopnjo v najnižjih razredih, povečali oz. dodatno uvedli
                  stopnjo nad sedanjih 45 - torej stopnjo 50%. Višje stopnje se namreč že težko
                  zagovarjajo, ker velikokrat pozabljamo, da so v bruto plačah tudi prispevki, ki pa
                  so <stage>(kot sami veste)</stage> enormno visoki in skupaj predstavljajo zelo
                  veliko obremenitev delovne sile.</p>
               <p>Poleg tega bomo predlagali tudi povečanje vseh drugih akontativnih stopenj davka,
                  kot so: davek <stage>(po odbitku)</stage> od opravljanja storitev - včasih rečemo
                  "pogodbe o delu", čeprav je to preozek izraz - povečanje stopenj davka od vseh
                  drugih posameznih virov dohodnine; zato, ker ugotavljamo, da so ti, v bistvu drugi
                  dohodki izven zaposlitve tisti, ki so v bistvu dodatni dohodki in padejo v višje
                  dohodkovne razrede, zaradi katerih - če lestvica ni primerno določena - po
                  končanem letu prihaja do velikih doplačil dohodnine oziroma velikih razlik med
                  dohodninskimi razredi.</p>
               <p>Poleg tega bomo predlagali še spremembe drugih členov, ki pa se nanašajo na
                  izterjavo, odmero in nekatere preciznejše določbe posameznih členov, za katere se
                  je izkazalo, da v praksi niso dovolj dodelani.</p>
               <p>Vlada bo posredovala osnutek zakona za julijsko zasedanje Državnega zbora.</p>
               <p>Na koncu bi še opozorila na finančne posledice predlaganega zakona. Ker se
                  olajšava za otroke in vzdrževane družinske člane upošteva že pri medletnem
                  obračunavanju davka od osebnih prejemkov, to je pri vsakem izplačilu plače ali
                  pokojnine, bi se takoj z uveljavitvijo tega zakona zmanjšali tekoči prihodki vseh
                  proračunov v Sloveniji. Ne pozabimo namreč, da dohodnina v višini 40% pripada
                  občinam, kjer je domicil davčnega zavezanca. Zato bi povečanje olajšav na
                  predloženi obseg zmanjšalo prihodke iz tega naslova na letošnji ravni za okoli 8
                  milijard tolarjev. Kot veste, je bilo iz bilance javne porabe, ki ste jo
                  obravnavali ob sprejemu proračuna, razvidno, da se planira okoli 80 milijard
                  dohodnine, od tega 60% v budžetu države in 40% v budžetih občin. To je pravzaprav
                  nepričakovan izpad za državni proračun in tudi za občinske proračune, ki jih ni
                  moč kompenzirati. V proračunih občin predstavlja dohodnina izredno visok
                     <stage>(rekla bi)</stage> izvirni prihodek občin, ker se po odloku deli med
                  republiko in občine.</p>
               <p>Ob tem bi še dodala, da so bili prihodki, ki so definirani v proračunu države, ki
                  ste ga ravnokar sprejeli, in proračunih občin upoštevani brez tovrstnih sprememb
                  zakona o</p>
               <p>dohodnini. Zato bi se - upoštevaje oceno izpada - takoj pojavila potreba po v
                  bistvu zmanjševanju vseh proračunov.</p>
               <p>Zato predlagamo, da se predlog za izdajo zakona, z osnutkom ne sprejme, ker bo
                  Vlada predložila spremembe in dopolnitve zakona o dohodnini na julijsko zasedanje
                  Državnega zbora. Hvala lepa.</p>
            </sp>
            <sp xml:id="SDZ1-Redna-08-1993-05-26.sp17">
               <speaker>PODPREDSEDNIK DR. LEV KREFT:</speaker>
               <p>Hvala lepa. V dvorani so zastopane vse poslanske skupine in pričenjam razpravo.
                  Kdo želi besedo? Mislim, da se je prvi javil gospod Miloš Pavlica. Mimogrede,
                  danes smo vnaprej dobili eno samo pisno prijavo k razpravi in tudi to ni bil
                  gospod Peršak. Prosil bi, da oddate pisne prijave za to in naslednje točke.
                  Prosim, se opravičujem.  </p>
            </sp>
            <sp xml:id="SDZ1-Redna-08-1993-05-26.sp18">
               <speaker>MILOŠ PAVLICA:</speaker>
               <p>Spoštovane poslanke in poslanci! Namen predlagateljev  je gotovo dober in ga tudi
                  v poslanski skupini podpiramo. Vendar, velikokrat je pot v pekel tlakovana z
                  dobrimi nameni in verjetno nam je nekaj posledic tega zakona že zdaj povedala
                  predstavnica Ministrstva za finance povedala, tako da mi je precej skrajšala moje
                  pomisleke na ta zakon.</p>
               <p>Moram reči, da smo v poslanski skupini Združene liste imeli v februarju
                  pripravljene pobude za spremembe zakona o dohodnini, ki bi se nanašale predvsem na
                  tiste zadeve, ki jih je zdaj predstavnica Ministrstva za finance povedala, da jih
                  pripravljajo.</p>
               <p>Po dogovoru z Ministrstvom za finance smo takrat odstopili od tega, da bi vložili
                  predlog osnutka zakona za spremembo zakona o dohodnini, pričakujoč, da bo Vlada še
                  pred parlamentarnimi počitnicami prišla v Državni zbor s temi spremembami.</p>
               <p>Spremembe, ki jih Vlada predlaga, v bistvu podpiramo, razlikujemo se, recimo, samo
                  v višinah nekaterih olajšav. Mi predlagamo, da bi bil vendarle neobdavčljivi del
                  dohodkov v višini vsaj zajamčene plače. To bo seveda lahko imelo velike posledice
                  tudi v proračunu. Treba je še narediti analize, ampak o tem se bomo pogovarjali,
                  ko bo Vlada pripravila osnutek zakona ali predlog zakona.</p>
               <p>Ko govorimo konkretno o tem vloženem zakonu, mislim, da je treba opozoriti na neke
                  zadeve.</p>
               <p>Prvič. V samem zakonu smo videli, da so podatki dovolj različni in niso bile
                  razvidne finančne posledice v proračunu. Posledice uvedbe tega zakona bi pomenile
                  ponovno prerazporeditev od revnih bogatim. Mislim, da nam je danes to dosti
                  nadzorno tu predstavila predstavnica Vlade, to sem mislil sam povedati, ker ima
                  tukaj narejenih nekaj simulacij, ampak mislim, da to ni potrebo. Mislim, da ni bil
                  namen predlagateljev zakona, da bi to dosegli.</p>
               <p>Predlagatelji zakona trdite, da to pomeni na nek način kompenzacijo univerzalnega
                  otroškega dodatka. Če vemo, da je finančni učinek tega zakona približno enak, ker
                  pravijo, da je univerzalni otroški dodatek približno okoli 10 milijard, ta učinek
                  je minus 8 milijard v proračunu, sta pa ti dve kategoriji bistveno različni. Ta
                  zakon, kot je predlagan, pomeni prerazporeditev od nižjih k višjim, univerzalni
                  otroški dodatek</p>
               <p>po vendarle pomeni, da so te pravice potem deležni vsi otroci, tudi tisti, ki
                  nimajo rednih dohodkov in nimajo olajšav pri dohodnini med letom, in v enakem
                  znesku, ker otroci imajo vendarle to lastnost, da nastanejo enako, ali so revni
                  ali od bogatih in bi bil učinek univerzalnega otroškega dodatka vendarle mnogo
                  pozitivnejši.</p>
               <p>Tako, da sem mislil predlagati, da bi Vlada naredila analizo učinkov te olajšave
                  za vzdrževane člane in učinka univerzalnega otroškega dodatka, vendar to ne bo
                  potrebno, ker nam je bila danes analiza v nekaj besedah predstavljena.</p>
               <p>Pričakujem, da bo Vlada resnično izpolnila to, kar je danes rekla in da bo na
                  julijski seji našega Državnega zbora pripravljen predlog sprememb zakona o
                  dohodnini, ki bo upošteval tudi to, kar je predstavnica Vlade danes povedala, ob
                  tisti točki, ko se bomo pogovarjali o višinah posameznih olajšav.</p>
               <p>Zdaj imamo dve možnosti, ali ta osnutek zakona zavrnemo ali s sklepom naložimo
                  Vladi, da pripravi predlog teh sprememb za julijsko sejo.</p>
            </sp>
            <sp xml:id="SDZ1-Redna-08-1993-05-26.sp19">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Miroslav Mozetič.                                  
                           </p>
            </sp>
            <sp xml:id="SDZ1-Redna-08-1993-05-26.sp20">
               <speaker>MIROSLAV MOZETIČ:</speaker>
               <p>Gospe in gospodje! Argumenti teh in drugih se mi z zelo prijetno besedo zdijo
                  demagoški. Recimo, govor je bil, da se bo nekaj vzelo tistim, ki nimajo in dalo
                  tistim, ki imajo, oziroma da bi ta olajšava pomenila, da bodo dobili samo tisti,
                  ki imajo nekaj dohodkov. Vsaka davčna olajšav verjetno pomeni to, da bo verjetno
                  tisti, ki ima večje dohodke, dobil več. Čeprav je ta davčna olajšava za otroke
                  izračunana na povprečno plačo, kar pomeni, da ni to v procentu na plačo, ki jo
                  nekdo dobi, ampak je znesek izračunan v procentu od povprečne plače. Ta procent
                  glede  na strošek in ceno otroka, ki je, je še vedno minimalen. Sama predstavnica
                  vlade se je ujela v isti argument pri sebi, ko je rekla, da bodo predlagali vsem
                  znižano 10% olajšavo, to je popolnoma isto. Tisti, ki imajo večje plače, bodo tudi
                  v tem primeru - če uporabimo argument gospoda iz Združene liste - vzeli tistim, ki
                  imajo manj in bodo prenesli tistim,  ki imajo več. Na ta argument ne pristajam in
                  je zelo demagoški.</p>
               <p>Pristajam pa na vsako stvar in se strinjam s tem, da se da poleg te olajšave, da
                  se da z družinskimi dodatki, ki bi jih lahko dali selektivno izenačiti na drugi
                  strani dejansko tam, kjer je potrebno denar dati. Tukaj se denar ne da, ampak se
                  ga vzame državljanom in davkoplačevalcem. Pri družinskih dodatkih je pa treba
                  denar nekje z davki vzeti in potem dati. Ampak se strinjam z družinskimi dodatki,
                  da ne bo kdo mislil drugače. Ugovor, ki bo pa prišel naslednjič, bo to, da tako
                  kot ni bil ta izpad planiran pri zdajšnjem proračunu, kakor vem tudi ni planiran
                  izpad za družinske dodatke. Tako, ko bo to prišlo notri, bo isti ugovor, ker
                  delamo planirano, potem ne bo možno dati družinskih dodatkov. Tudi ugovor, da
                  sprememba, ki se predlaga, onemogoča spremembo zakona, sploh ne velja. Spremembo
                  zakona vi kar pripravite, čimprej ga prinesite, obljubljate ga že dolgo, tako da
                  to sploh ne zadrži zadeve.</p>
               <p>Druga stvar, ki je bila omenjena, se predlaga dvig olajšave z 8 na 10%. Meni se
                  zdi to grozljivo smešno. Hvala lepa.</p>
            </sp>
            <sp xml:id="SDZ1-Redna-08-1993-05-26.sp21">
               <speaker>PODPREDSEDNIK DR. LEV KREFT:</speaker>
               <p>Hvala lepa. Naslednji se je javil k besedi gospod Ivan Sisinger. Za njim bo dobil
                  besedo gospod Marjan Šetinc.</p>
            </sp>
            <sp xml:id="SDZ1-Redna-08-1993-05-26.sp22">
               <speaker>IVAN SISINGER:</speaker>
               <p>Spoštovani predsedujoči, poslanke in poslanci! O vprašanju dohodnine sem svoje
                  razpravljanje in razmišljanje že začel, ko smo razpravljali o proračunskem
                  memorandumu. Takrat sem že razmišljal o vprašanju dohodnine, kar je bilo tudi v
                  tem delu govora. Tokrat pa, ko gre za razpravo in ker gre za predlog, da Vlada
                  pripravlja celovit predlog te dohodnine, moram ponovno resnično opozoriti
                  predlagatelje, Vlado, da je seveda pri tej dohodnini, da ne bomo vlagali ne vem
                  koliko amandmajev, treba razmišljati o tem, v prvi vrsti, kar je gospod Mozetič
                  povedal, da je dohodnina tista, ki jo pravzaprav odmerjamo in kjer ničesar ne
                  damo, ampak nikomur nismo nekaj odvzeli oziroma nismo ga finančno obremenili pri
                  njegovih osebnih dohodkih. To je bistvena razlika in da se to tudi da v Vladi in v
                  našem proračunu dokaj dobro izračunati, kaj to pomeni. Gotovo podpiram vsa tista
                  razmišljanja - in sem jih tudi v matičnem odboru, pri katerem sem v tej zadevi
                  sodeloval - da je treba za enega, dva, tri ali več otrok dati te olajšave tudi na
                  področju dohodnine, da so starši toliko manj obremenjeni. Normalno so imeli velike
                  stroške in izdatke ali v vrtcu ali v jaslih ali v šoli. Pa vendarle moramo to
                  razumeti, da je to pri tej olajšavi treba uzakoniti, da te zadeve poznamo.</p>
               <p>Druga stvar so pa tiste zadeve, o katerih sem že tudi zadnjič govoril, da je treba
                  razumeti, da je pri tej dohodnini, pri tej lestvici, treba narediti vendarle
                  spodnjo mejo, pod katero ni obdavčene dohodnine, ne more biti obdavčena lestvica,
                  pod katero pravzaprav nimajo upokojenci, delavci, nezaposleni delavci in tako
                  dalje, skratka vsi tisti, ki dobivajo kakršne koli socialne in druge pomoči,
                  nimajo sploh kaj vlagati dohodnino, ker v bistvu nimajo kaj napovedati. Nima
                  država, nima katerakoli služba kaj odmeriti, ker prejemajo prenizke osebne
                  dohodke, prejemajo prenizko pokojnino in ni od nje možno ničesar obremeniti. Zato
                  je treba postaviti to lestvico. Moj predlog je bil že takrat, da je treba, ko
                  govorimo o takoimenovani najnižji pokojninski osnovi za polno delovno dobo - vemo,
                  da je ta danes nekaj čez 23 tisoč tolarjev, vemo, kakšen je najnižji osebni
                  dohodek - oziroma se sindikati zdaj dogovarjajo  o tej najnižji, z Vlado in z
                  gospodarsko zbornico, kakšna bo. Če govorimo o tem najnižjem preživetju za
                  življenje potrebnih minimalnih sredstev, potem naj bi bila to vsaj  tista
                  minimalna meja tudi pri dohodnini, pod katero nimamo državljana česa vprašati, kaj
                  naj še vlaga. Nima kaj prijaviti in nima kaj vložiti, ker ga nimamo za kaj
                  obdavčiti in tako dalje. Prej se raje pogovarjajmo, kaj mu moramo še dati, da bo
                  preživel, vendar ne skozi dohodnino, ampak skozi druge možne vire. Zato  bi
                  predlagal predlagatelju pri tej dohodnini, ko pravimo - celovito bomo to
                  pripravili - da bi resnično celovito tudi Vlada pripravila te pripombe, o katerih
                  so že dalj časa v javnosti zadeve prisotne, da upoštevamo vse te</p>
               <p>elemente in povemo, od tu naprej komaj gre progresivna lestvica, ki mora biti prav
                  tako poštena. Progresivna lestvica, po kateri od sedanje dohodnine kar visoko
                  odskočimo od tistega, ki je imel komaj 25 tisoč tolarjev, pa bo zapadel v prvo
                  lestvico, da plača od dohodnine državi davek, potem ga moramo minimalno
                  obremeniti.</p>
               <p>Tistega, ki ima 100 tisoč ali pa 150 tisoč, pa moramo progresivno toliko bolj
                  obremeniti. Mislim, da je to tudi pravilno in da to upoštevamo pri sestavi
                  takšnega predloga. Vse nizke kategorije pa pustimo pri miru. In naredimo s
                  spremembami tega zakona o dohodnini resnično to, da se ti ljudje ne bodo
                   pojavljali pred nobenimi organi z neko prijavo, izpolnjevanjem obrazcev, ki
                  nikomur potem niso več potrebni. Hvala.</p>
            </sp>
            <sp xml:id="SDZ1-Redna-08-1993-05-26.sp23">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Marjan Šetinc. Za njim bo na vrsti gospod Maks
                  Lavrinc, kot zadnji prijavljeni k razpravi pri tem zakonu.</p>
            </sp>
            <sp xml:id="SDZ1-Redna-08-1993-05-26.sp24">
               <speaker>MAG. MARJAN ŠETINC:</speaker>
               <p>Hvala lepa. Spoštovane poslanke in poslanci! Prepričan sem, da povprečni državljan
                  dobi premalo sredstev za normalno preživetje. Vendar utemeljitev k osnutku oziroma
                  k temu predlogu je taka, da veže ta instrument olajšav na povečevanje natalitete.
                  Tukaj bi izrazil svoj skepticizem, da bi denar, ki bi prišel iz takšne olajšave in
                  se bi izlil v družinski proračun, kakorkoli rezultiral ob večji nataliteti.
                  Pravzaprav ne vem, ali obstaja kakšen vzor, kakšen model iz kake druge države, da
                  bi lahko to zvezo utemeljili. Prav zaradi tega že na odboru nisem podprl tega
                  zakona.</p>
               <p>Predlagam pa, da se problema, ki je nakazan v predlogu tega zakona - ne v samem
                  zakonu, ampak v utemeljitvi - da se ga lotimo z različnimi instrumenti, ki lahko
                  direktno vplivajo na odločanje staršev, državljanov za otroke. Jaz mislim, da so
                  to instrumenti, ki so znani. Če samo navedem nekatere države, kot je recimo Švica,
                  kjer imajo že od leta 1900 otroci zastonj učbenike v šoli. Zastonj varstvo otrok.
                  Boljšo materialno ureditev porodniškega dopusta. Morda v razmislek zastonj
                  prehrana v vrtcih, v šolah. Plus seveda ta integralni otroški dodatek, ki je lahko
                  še dodaten korektiv.</p>
               <p>Moj predlog je, da se na ta način razmišlja pri reševanju natalitetne politike in
                  da se pri oblikovanju novega proračuna ta element zelo resno razmisli in vgradi v
                  postavke, ki nam bodo predložene verjetno že v drugi polovici tega leta.  Hvala
                  lepa.</p>
            </sp>
            <sp xml:id="SDZ1-Redna-08-1993-05-26.sp25">
               <speaker>PODPREDSEDNIK DR. LEV KREFT:</speaker>
               <p>Hvala lepa. Naslednji je gospod Maks Lavrinc.</p>
            </sp>
            <sp xml:id="SDZ1-Redna-08-1993-05-26.sp26">
               <speaker>MAKSIMILJAN LAVRINC:</speaker>
               <p>Spoštovani predsedujoči, kolegice in kolegi! Ob obravnavi predloga, da uvrstimo to
                  točko na dnevni red, sem vas zelo nespretno poskušal z dovtipom in s prispodobo
                  prepričati, da v to ne gremo danes. Da ne bi bil zopet narobe razumljen še od
                  tistih, ki bi me celo že radi razumeli, sem si raje napisal.</p>
               <p>Najprej bi rad malo polemiziral z izjavami gospoda Mozetiča, ker se mi zdi, da v
                  nečem ni razumel pojasnil, ki jih</p>
               <p>je dala Vlada. Namreč, pri dohodnini gre za to. Žalostno je - bom kar takole začel
                  - da ima naša država ob tem, ko smo prišli v razmerje tržnega gospodarstva oziroma
                  prehajamo, le slabih 20% davčnih prihodkov iz nekega socialnega pravičnega
                  davčnega vira, da tako rečem. Več prispevajo tisti, ki pravzaprav več zaslužijo.
                  Vse druge prihodke, če pogledate na prihodkovni strani proračuna,</p>
               <p>pridobivamo iz takoimenovanih posrednih davkov. To so najbolj nesocialni, ne
                  krivični, ker pravzaprav enak davek - ali je to temeljni ali je to prometni davek
                  za blago in storitev - plačata bogati in revež.</p>
               <p>In prav od tod se mi zdi nesmotrno, v tem trenutku, ko te davčne zakonodaje še
                  nimamo urejene, napasti <stage>(da tako rečem)</stage> edini, socialno pravični
                  davčni vir. To je prvo.</p>
               <p>Drugo, da grem sedaj naprej. Pri tem davku gre krivulja navzgor. Torej, več
                  zaslužiš, višji je odstotek. Ob olajšavah padeš nižje. Zato je še tam pravzaprav
                  profit. In zato drži utemeljitev, ki jo je dala predstavnica Vlade. To je eno.</p>
               <p>Drugo pa mislim, da je bil namen predlagateljev vse hvale vreden, da je pot, po
                  kateri so se namenili do cilja <stage>(po moji oceni)</stage> neprava, da pa je
                  pravzaprav njihov namen dosežen s tem: prvič, da je uvrščeno sem na samo sejo.
                  Drugič, Vlada, kot smo slišali, pripravlja spremembe že za junijsko sejo. In vsem
                  tistim argumentom, ki so bili danes tukaj povedani, bi samo ne dodal, ampak
                  podčrtal tistega, ki ga je povedal gospod Pavlica.</p>
               <p>Namreč poglejte, v tej silni skrbi za mlade družine, ki težko preživljajo svoje
                  otroke, pozabljamo na to, da bomo s sprejetjem tega zakona popolnoma pozabili na
                  75 tisoč otrok, ki so v družinah, katerih starši niso zaposleni. In torej to bomo
                  urejali šele v drugem zakonu.</p>
               <p>To se pravi, za tiste, ki nekaj imajo, ki niso čisto na dnu, za tiste bomo to
                  sedaj uredili. Tiste, ki so čisto na dnu, pa lahko počakajo. Zato se mi zdi ta
                  stvar, milo rečeno, nepravična.</p>
               <p>Zaradi tega predlagam - ne zato, torej zaradi kakšnih politikantskih namer, ampak
                  preprosto zaradi tega, ker mislim, da je stvar sprejemljiva - takšen predlog
                  sklepa, da bi odločanje o zakonu, torej o predlogu zakona, o spremembah zakona, ki
                  so ga dali predlagatelji, o spremembah zakona o dohodnini, da bi to odločanje
                  uvrstili na dnevni red šele po obravnavi osnutka zakona o družinskih prejemkih in
                  osnutka sprememb, torej zakona o spremembah in dopolnitvah zakona o dohodnini, ki
                  ga bo pripravila Vlada.</p>
               <p>To se pravi: to je lahko na junijski seji, samo da je točka dnevnega reda nižje,
                  ker se pri 1. točki, to je pri zakonu o družinskih prejemkih, ali pa pri drugih,
                  ki sem jih omenil, torej pri predlogih zakona o spremembah, ki ga bo pripravila
                  Vlada, lahko prepričamo o dobrovernosti, ali pa o tem, da je  osnovna intenca
                  predlagateljev iz vrst krščanskih demokratov izpolnjena in <stage>(bom
                     rekel)</stage> na nek način se mi zdi, da bi bil na ta način volk sit in koza
                  cela. Hvala lepa.</p>
            </sp>
            <sp xml:id="SDZ1-Redna-08-1993-05-26.sp27">
               <speaker>PODPREDSEDNIK DR. LEV KREFT:</speaker>
               <p>Hvala lepa. Prosil bi vas, gospod Lavrinc, če lahko predlog sklepa oddate. Besedo
                  ima gospod</p>
               <p>Ciril Pucko, prosim. Za njim se je prijavil še gospod Tone Partljič.</p>
            </sp>
            <sp xml:id="SDZ1-Redna-08-1993-05-26.sp28">
               <speaker>CIRIL PUCKO:</speaker>
               <p>Spoštovani predsedujoči, poslanke in poslanci! Predstavnica finančnega ministrstva
                  je z večino svojih argumentov v bistvu potrdila, kako nujne so te spremembe.
                  Zakaj?</p>
               <p>Prvič, povedala je, da se bo, če bo do teh sprememb prišlo, obveza oz. višina
                  davka pri tistih, ki imajo neto plače okrog 35.000 tolarjev, zmanjšala za 1.008
                  tolarjev. In sedaj me zanima, ali nismo sploh za določeno simbolično zmanjšanje,
                  ki je lahko edino prvi korak na poti k dokončni in čim boljši, čim uspešnejši
                  rešitvi tega problema? Ali nismo za simbolični korak, da zaustavimo padanje
                  števila slovenskega prebivalstva? Progresivna lestvica je bila uvedena prav zato,
                  da tiste, ki imajo višje dohodke, tudi bolj obdavčimo. In nikakor ne more vzdržati
                  trditev, da ima tisti, ki ima višjo plačo, tudi sedaj višjo olajšavo. To seveda
                  računsko drži, ampak ta plačuje tudi veliko višje zneske za, npr.
                  vzgojno-varstvene storitve. Ob tem - in jaz temu seveda ne nasprotujem, da ne bi
                  bilo narobe razumljeno - pa imajo ti z nižjimi dohodki tudi ustrezne določene
                  bonitete.</p>
               <p>Tretje vprašanje je delež tistih med 450.000 zavezanci, ki prejemajo olajšave za
                  otroke in vzdrževane družinske člane, ki so na ali pod povprečno plačo 35.000
                  tolarjev, in delež tistih, ki so npr. na višini povprečne plače 100 ali več tisoč
                  tolarjev. To razmerje - oziroma prav gotovo je nesorazmerje - govori seveda v prid
                  tem, ki imajo veliko nižje neto plače in je iz tega razloga ta sprememba še toliko
                  bolj pomembna.</p>
               <p>In na koncu še tipičen primer, kam gremo. Osnovna šola iz kraja, od koder
                  prihajam, ima v sedanjih prvih petih razredih po tri paralelke. Leta 1997 bosta
                  samo še dve, leta 1999 pa poldruga paralelka. Hvala lepa.</p>
            </sp>
            <sp xml:id="SDZ1-Redna-08-1993-05-26.sp29">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod Zlobec.</p>
            </sp>
            <sp xml:id="SDZ1-Redna-08-1993-05-26.sp30">
               <speaker>JAŠA L. ZLOBEC:</speaker>
               <p>Kratka replika kolegu Pucku. Kolega Pucko, vsi imamo iste cilje kot vi. Samo, da
                  bomo naredili simbolni korak, korak brez prave teže in zanj porabili 8 milijard
                  tolarjev, to je seveda popolna katastrofa. Bolj sem za to, da naredimo konkretni
                  korak v zvezi s problemom natalitete in zanj porabimo 8 milijard tolarjev. Šele
                  tako bo ta razlika očitna.</p>
            </sp>
            <sp xml:id="SDZ1-Redna-08-1993-05-26.sp31">
               <speaker>PODPREDSEDNIK DR. LEV KREFT:</speaker>
               <p>Besedo ima gospod Partljič; za njim bo razpravljal gospod Franc Potočnik.</p>
            </sp>
            <sp xml:id="SDZ1-Redna-08-1993-05-26.sp32">
               <speaker>ANTON PARTLJIČ:</speaker>
               <p>Lepo pozdravljeni vsi skupaj! Nisem se mislil prijaviti, ker žal nisem bil na tej
                  seji odbora, katerega član sem, in se mi po tej plati zdi celo malo moralno
                  vprašljivo, da bi sedaj tu imel pripombe. Kljub temu pa me je razprava delno
                  izzvala, pa tudi sicer mislim, da bi lahko kaj rekel o tem.</p>
               <p>Priznal bi, da se - morda celo po zaslugi prav omenjenega odbora, morda pa celo
                  njegovega predsednika konkretno, pa tudi drugih - o problemih družine govori
                  nekoliko več, kot se je govorilo kdaj prej, kar se mi zdi dobro in mislim, da je
                  problem v resnici aktualen. Verjamem, da je to zelo kočljivo in zelo občutljivo
                  vprašanje in bi se morda varoval, gospod Mozetič - kakor sicer zelo spoštujem vaše
                  nastope in mislim, da ste zmeraj zelo korektni - ampak v tem primeru bi se varoval
                  izjav o demagogiji, bodisi na to stran bodisi na drugo stran. Mislim, da so bili
                  nastopi drugih ravno tako pošteni - pač z drugega zornega kota. Lahko bi nekdo
                  tudi to skrb za družino na nek način komu imenoval, da je demagoška, dokler ne
                  daje pravih rezultatov.</p>
               <p>Tu bi želel reči naslednje - seveda pa nisem nikakršen strokovnjak, niti se nisem
                  s tem ukvarjal, ampak gotovo tu sedijo ljudje - tam sem že videl gospo, ki je
                  želela replicirati, in se mi zdi, da ve nekaj več o tem, ker sem bral njene spise
                  -, da je padanje natalitete nekega naroda zelo kompleksno vprašanje, za katerega
                  se bojim, da niti nima neke korelacije z davki ali z dohodnino. Mislim, da je to
                  zelo kompleksna stvar. Mislim, da gre - ne glede na parlamente in ne glede na
                  zakonodajo - po nekih drugih krivuljah. Sam sem pred nedavnim prebiral neko
                  knjigo, ki so jo izdale slovenske ženske - "Ko odgrneš sedem tančic" - in sem tam
                  prebral, s kakšno paniko so, npr. leta 1906 nemški socialdemokrati opozarjali, da
                  bo nemški narod izumrl v 20. letih glede na padanje natalitete; imeli so neko tako
                  izračunico, kako grozljivo se bo to zgodilo v nekaj 10. letih, da nemškega naroda
                  več ne bo, če bi stopnjo padanja natalitete upoštevali. Zato mislim, da so to
                  najbrž zelo kompleksna vprašanja in to ni v zvezi.</p>
               <p>Tega zakona pa ne razumem na naslednji način. Ali smem obrniti logiko in priznam -
                  samo v resnici ne demagoško, v resnici samo, da bi pred seboj razčistil. Pomeni,
                  če bomo sedaj pri dohodnini dali neko olajšavo - ali lahko rečem, če bi sedaj
                  vsem, zlasti revnejšim družinam, dali še 30.000 denarja na mesec, ali mislite, da
                  bi to pomenilo, da bo zato narasla nataliteta? Mislim, da so potrebni povsem drugi
                  mehanizmi.</p>
               <p>Večkrat pravim, da laično razpravljam in sem zadnjič tudi slišal že neke ugovore
                  iz bližnjih vrst. In naslednje vprašanje: če je npr. v 10. letih padlo število
                  rojstev za 10.000, se sprašujem, kje je ta denar, ki bi ga sicer ta država morala
                  dati za te otroke - za njihovo otroško varstvo, za njihovo zdravstvo, za njihovo
                  šolanje? Zdi se mi, da so v proračunu neke druge metode, ko mi premišljujemo, da
                  dajemo za otroško varstvo - jaz sem delal nekaj časa v taki službi in sem imel
                  delno nad tem pregled, ker sem odgovarjal za družbene dejavnosti. Namesto, da bi
                  občina stalno dajala določeno vsoto, npr. za otroško varstvo, naj mi z veseljem
                  preštevamo, koliko pada število otrok, število otrok v vrtcih in potem damo tisto
                  kompenzacijo pač samo za to malo število otrok. Mislim, da se mora država nasploh
                  odločiti, kakšen odstotek nacionalnega dohodka dvomilijonska država daje za
                  otroke, za otroško varstvo, itd., itd. Ne pa, da nas to, kadar se nam manj otrok
                  rodi, pravzaprav na nek način razveseli in samo nižamo te postavke. Sprašujem se,
                  kje so pravzaprav ti denarji?</p>
               <p>Zato bi nekako mislil in še enkrat rekel, da ni vprašanje davka in dohodnine in da
                  tu ne verjamem. Pa dajmo jim vzeti pri plači, pa bomo videli, ali bodo tu otroci.
                  Mislim, da je problem drugod, da je veliko kompleksnejši. Zdi se mi odlično,</p>
               <p>da o njem tolikokrat govorimo, vendar se je treba tu zelo varovati. Nemci so
                  opozarjali, da bo narod izumrl, kar me je strašno presenetilo in zato ta primer
                  naštevam, vendar so viri napisani. To ni izmišljeno oziroma mislim, da to ni stvar
                  interpretacije avtorice. Seveda so trdili, da je to zaradi emancipiranja žensk.
                  Govorili so, pojav je bil, ki so mu rekli štrajk trebuhov in so na ženske
                  pritisnili, ki so zahtevale volilno pravico in so iz tega sklepali, da bo zaradi
                  tega toliko in toliko manj otrok. To so kompleksna  vprašanja in mislim, da je
                  prav, da se jih ta zbor loti kompleksno. Če mislite, da ta zakon to rešuje, ne bom
                  glasoval proti, niti ne bom glasoval za. Namen se mi zdi pravi, ampak se mi zdi,
                  da je treba zelo tehtno premisliti. Ne verjamem, da bomo pri dohodnini dobili
                  večje število otrok. S kakšnimi konkretnimi pomočmi pa zagotovo.</p>
            </sp>
            <sp xml:id="SDZ1-Redna-08-1993-05-26.sp33">
               <speaker>PODPREDSEDNIK DR. LEV KREFT:</speaker>
               <p>Hvala lepa. Replika, gospod Mozetič.</p>
            </sp>
            <sp xml:id="SDZ1-Redna-08-1993-05-26.sp34">
               <speaker>MIROSLAV MOZETIČ:</speaker>
               <p>Saj ne bo čisto prava replika ampak kljub vsemu. Morda tudi za koga iz naših vrst,
                  ne čisto točno, vendar meni pri tem zakonu sploh ne gre za nataliteto, niti ne
                  mislim, da sploh ni tukaj vprašanje natalitete. Mislim, da gre v prvi vrsti za
                  vprašanje, ali je ta država, ali smo mi poslanci pripravljeni priznati, da imajo
                  družine, ki imajo enega otroka ali pa deset, da imajo več stroškov. Zato gre. Tudi
                  večje prometne davke plačujejo. Jaz sem nekaj konkretnega naredil -kakor pravi
                  Jaša in mislim, da je najbrž tudi v to smer mislil - na otrocih, imam štiri
                  otroke, vendar to sploh ni pomembno, da ne bi kdo narobe razumel. Vendar, zato
                  moram vsako leto kupiti štiri pare copat, čevljev, oziroma ne vsako leto, pač pa
                  ko se strgajo. Ker so od teh štirih štirje fantje, plačam tudi štirikrat večje
                  prometne davke oziroma štirikrat je treba prometni davek plačati. Zato gre. Skoraj
                  sem prepričan, da zaradi tega zakona ne bo nihče imel kakšnega otroka več, ampak
                  gre za to, da se prizna, da imajo te družine večje stroške in da ta država to
                  prizna, da bo vsak to v naprej vedel. Če pa otroka ne želi, ga pač ne želi. Niti
                  najmanj ne mislim, da bom koga tu notri ali pa naše državljane silil, da imajo več
                  otrok. In se, recimo, s tistim plakatom LDS-a v dveh tretjinah strinjam. Tri
                  izjave so: z dvema se skoraj 100% strinjam, z eno se delno strinjam, ker mislim,
                  da ima zraven nekaj tudi oče in ne samo mati. Ampak dobro, to je stvar druge
                  debate.</p>
               <p>Morda nisem uporabil pravega izraza, ko sem rekel demagoško. Mislil sem na to, da
                  se hoče dokazati, da je ta zadeva na nek način morda nepravična - ta izraz je
                  uporabil gospod Lavrinc - ker daje več tistim, ki imajo nekoliko večje plače.
                  Normalno, zato ker plačujejo višje davke in potem je tudi olajšava pri tistih, ki
                  plačajo večji davek, večja kot pri tistih, ki plačajo manjši davek. Vendar mislim
                     <stage>(kot sem rekel že prej)</stage>, da se da to zadevo zelo lepo rešiti s
                  selektivnimi družinskimi dodatki. Tako, da tisti, ki ima dejansko nizke dohodke,
                  dobi bistveno večji družinski dodatek, tisti pa, ki ima večji dohodek, ga pa
                  recimo ne dobi. Tako, da se da urediti tudi na druge načine.</p>
               <p>V celoti pa podpiram predloge gospoda Šetinca. Dajmo zastonj šole, zastonj vrtce,
                  vse zastonj. Jaz sem za vse to. Hvala lepa.</p>
            </sp>
            <sp xml:id="SDZ1-Redna-08-1993-05-26.sp35">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Franc Potočnik. Za njim bo razpravljala še dr.
                  Mateja Kožuh-Novak.</p>
            </sp>
            <sp xml:id="SDZ1-Redna-08-1993-05-26.sp36">
               <speaker>FRANC POTOČNIK:</speaker>
               <p>Spoštovani gospe in gospodje! V globalu podpiram, kar je zdaj nazadnje govoril
                  gospod Mozetič. Pa naj še povem: jaz jih imam pa pet. Danes je bilo tukaj v tem
                  parlamentu na to temo, na žalost, veliko demagoških razprav. Podpiram, da se danes
                  ta osnutek sprejme. Namreč, če bo to spodbudilo Vlado, da bo res potem do junija
                  pripravila svoj predlog. Jaz Vladi kar tako na lepe oči ne verjamem. Če bo junija
                  Vlada pripravila osnutek, ki bo boljši, argumentirano boljši od predloga, ki ga
                  bodo ti trije poslanci pripravili, če bo danes osnutek sprejet, se bomo junija
                  zelo enostavno odločali za argumentirano boljšo stvar in zato še enkrat podpiram,
                  da se danes ta osnutek sprejme in tudi na vas druge apeliram, da to naredite.
                  Hvala.                        </p>
            </sp>
            <sp xml:id="SDZ1-Redna-08-1993-05-26.sp37">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospa Mateja Kožuh-Novak, prosim.</p>
            </sp>
            <sp xml:id="SDZ1-Redna-08-1993-05-26.sp38">
               <speaker>DR. MATEJA KOŽUH-NOVAK:</speaker>
               <p>Spoštovane kolegice in kolegi! Jaz se oproščam, če bom še enkrat stvari povedala,
                  ampak me izjemno skrbijo. Torej prvo: na jasnem si moramo biti, da s tem, kar
                  predlagajo krščanski demokrati - mislim, da je dobro - skušamo pomagati tistim, ki
                  že imajo otroke. Torej resnično moramo nehati govoriti o tem, da bomo dvignili
                  rojstvo s tem. Namreč, s tem si zameglimo situacijo, ki je resnično zahtevna in ki
                  jo bo treba kompleksno reševati. To je evropska situacija, ni slovenska. Kar je
                  slovenska specifika je to, da bomo morali kljub temu, da v Evropi nikomur ni
                  uspelo najti na svoj lasten, na slovenski način, kako dvigniti rojstvo, če nam bo
                  uspelo.</p>
               <p>S tem rojstev ne moremo dvigovati. To nam je najbrž vsem jasno. Zato je škoda, da
                  si nekateri zapravljajo točke, ko to porivajo naprej. Namreč, dostikrat sem
                  razmišljala, mi vsi imamo otroke - da se še jaz pohvalim, da jih imam skoraj
                  toliko, kot kolega pred menoj. Ampak če razmišljam, kaj bo moje hčere navedlo k
                  temu, da bodo začele rojevati; gotovo, da ne bodo razmišljale o tem, da bodo
                  dobile doklade.</p>
               <p>Dva osnovna pogoja se mi zdita. Prvo je varno okolje. Mi danes ne živimo v varnem
                  okolju. To me zelo skrbi in tudi mi ne moremo kaj dosti vplivati na to, da bo
                  varno.</p>
               <p>Drugo je pa to, da imajo nek stalen dohodek. Da imajo stalen dohodek, s katerim
                  bodo lahko kupovali hrano za otroke. Smo pa te naše otroke že tako razvadili, da
                  nočejo biti več odvisni od staršev. Ne vem, kakšne izkušnje imate vi. Ampak moje
                  hčere od mene nočejo dobiti denarja za svoje otroke. Hočejo biti samostojne.
                  Zaradi tega se majčkeno bojim vaše pobude, čeprav jo dejansko kot pobudo podpiram.
                  Upam - tako kot je kolega rekel - da bomo Vlado stimulirali, da bo prišla mogoče z
                  boljšimi predlogi, ki bodo nam vsem všeč.</p>
               <p>Namreč, bojim se nečesa. Proračun je vedno za mene vreča, ki je zavezana in če
                  nekje daš, moraš drugje vzeti. Tako, kot se ta narod čuti ogrožen ta hip, se močno
                  bojim, da ne bomo vzeli Ministrstvu za obrambo, kjer mislim, da mečemo denar skozi
                  okno, ampak da ga bomo vzeli Ministrstvu za delo, ki mora zagotoviti denar za nova
                  delovna mesta.</p>
               <p>Poglejte, 50 tisoč bodočih staršev je brez stalnega dohodka. Mislim, da jih je
                  sedaj celo nekaj več. Mi se moramo dejansko kompleksno lotiti tega problema, kako
                  tem 50 tisočim mladim zagotoviti stalni dohodek, da bodo imeli sploh osnovni
                  pogoj, da se bodo odločili za otroke.</p>
               <p>Vzorec za Slovenijo - to smo dostikrat razmišljali tisti, ki se ukvarjamo z
                  družinsko - manj s politiko, kot z načrtovanjem družine in z demografsko politiko.
                  Žal se večina Slovencev obnaša tako, kot njihovi sosedje. In vzorec sta dva
                  otroka. Kako sedaj to magično mejo dveh otrok premagati, ne vem. Prav zanimivo je,
                  da smo se tukaj v parlamentu zbrali <stage>(kar veliko ljudi)</stage>, ki imamo
                  več kot dva otroka. Ampak sploh ne predstavljamo povprečne Slovenije.</p>
               <p>Tako, da še enkrat poudarjam: pomoč mladim družinam, ki imajo že otroke, na vsak
                  način, ni pa to pomoč narodu, da se mu bo povečalo število otrok.</p>
            </sp>
            <sp xml:id="SDZ1-Redna-08-1993-05-26.sp39">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospa Metka Karner-Lukač. Za njo bo govoril še gospod Jožef
                  Kocuvan.</p>
            </sp>
            <sp xml:id="SDZ1-Redna-08-1993-05-26.sp40">
               <speaker>DR. METKA KARNER-LUKAČ:</speaker>
               <p>Kadar mora človek izbirati med dvema neprijetnima rečema, med večjim in manjšim
                  zlom, potem se najbrž odloči za tisto, ki je manjše. Tudi v tem primeru je tako.
                  Verjamem, da držijo podatki, ki nam jih je predstavila tukaj gospa iz ministrstva
                  in tudi izračun, ki ga je napravil gospod Lavrinc. Res je to. Vendar pa si
                  poglejmo zadevo nekoliko drugače. Zakon daje res največji učinek olajšav prav
                  tistim z visokimi osebnimi dohodki, ker pridobijo že na račun akontacije dohodnine
                  in s tem avtomatično padejo v nižji davčni razred.</p>
               <p>Vendar vas bom vprašala tudi tole. Namreč, ne vem teh podatkov. Koliko pa je
                  pravzaprav takih zavezancev, ki imajo tako visoke osebne dohodke? V večini gre to
                  za zavezance, ki imajo že starejše otroke in starejše od 26 let in te olajšave ne
                  bodo mogli uveljaviti. Ali pa gre za primere, ko imajo manjše število otrok.</p>
               <p>Zato me zanima, kaj bi zakon v celoti dal? Kakšne finančne učinke? Torej, koliko
                  bi se zaradi tega zmanjšal proračun? Zato bi v celoti podprla ta predlog, ker bi s
                  tem prisilili Vlado, da problem v celoti reši.</p>
            </sp>
            <sp xml:id="SDZ1-Redna-08-1993-05-26.sp41">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Jožef Kocuvan.</p>
            </sp>
            <sp xml:id="SDZ1-Redna-08-1993-05-26.sp42">
               <speaker>JOŽEF KOCUVAN:</speaker>
               <p>Spoštovano predsedstvo, poslanke in poslanci! Bom kratek in ne bom govoril o
                  rodnosti. Bom pa opozoril na problem, s katerim se srečujem.</p>
               <p>Izhajam iz geografsko ogroženega območja. To je področja Slovenskih Goric in
                  Prlekije. Na tem področju se srečujem s fenomenom, da se vedno več otrok, ki
                  končajo osnovno šolo, ne odloča za nadaljnje šolanje na poklicnih šolah, kaj šele
                  na srednjih šolah ali pa visokih šolah, ker starši niso sposobni pokriti stroške
                  šolanja za svoje otroke. Velik strošek so zanje knjige, bivanja v internatih pa si
                  za svoje otroke ne morejo privoščiti. Poznam več takih primerov, zato zadnje čase
                  vidimo, da se kar nekaj internatov intenzivno prazni, oziroma se je.</p>
               <p>Starši zato otrokom priporočajo, naj gredo delat priložnostno ali pa da se čaka
                  doma, da pride ženin, torej da se poroči, torej da sina ali pa hčer poročijo.
                  Starše je sram iti na Center za socialno delo, ker jim tam povedo, da lahko iščejo
                  pomoč, če so socialni problemi. Tako ugotavljamo, da se število šolajočih otrok na
                  srednjih in visokih šolah s tega področja opazno zmanjšuje, kar dodatno ogroža
                  geografska območja in jih potiska v še manjšo razvitost. Zato naj bi bil
                  predlagani zakon o dohodnini postopen korak za reševanje teh socialnih problemov
                  na teh območjih. Hvala lepa.</p>
            </sp>
            <sp xml:id="SDZ1-Redna-08-1993-05-26.sp43">
               <speaker>PODPREDSEDNIK DR. LEV KREFT:</speaker>
               <p>Za besedo se je javil gospod Ivan Oman. Prosim.</p>
            </sp>
            <sp xml:id="SDZ1-Redna-08-1993-05-26.sp44">
               <speaker>IVAN OMAN:</speaker>
               <p>Gospod predsednik, spoštovane gospe in gospodje! Nekaj besed je bilo že rečenih -
                  iz ene in druge strani - o demagoškem pristopu. Dal bom predlog, ki bi, če je kaj
                  demagogije v tem, jo poskusil nekoliko omiliti.</p>
               <p>Sem za to, da podpremo ta predlog. Tudi v tem smislu, kot je bilo že rečeno. Naj
                  Vlada pripravi boljše, če ima; naj se pa razmisli o eventualni degresivni lestvici
                  za olajšave. Potem pa, prosim, ne moremo več govoriti o demagoškem pristopu. Ta
                  možnost obstaja. Hvala lepa.</p>
            </sp>
            <sp xml:id="SDZ1-Redna-08-1993-05-26.sp45">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Jože Lenič. Za njim se je prijavil gospod Marijan
                  Poljšak.</p>
            </sp>
            <sp xml:id="SDZ1-Redna-08-1993-05-26.sp46">
               <speaker>JOŽE LENIČ:</speaker>
               <p>Gospod podpredsednik, spoštovani poslanci in poslanke! Če gre verjeti našim
                  medijem - to je bilo v Delu pred nekaj dnevi - grozi gospodu Weiglu <stage>(ta
                     možakar je finančni minister v Nemčiji)</stage> celo zaporna kazen zato, ker bo
                  proračunski primanjkljaj višji, kot so zapisali v svojih dokumentih. Prosim, ta
                  podatek je iz Dela, tako da ni preverjen. Vendar kaže, kako se resne države
                  lotevajo sestavljanja proračuna, kaj resnim državam pomenijo proračunski
                  memorandumi, kaj resnim državam pomeni menedžiranje z javnim dolgom, itd.</p>
               <p>Mi od Vlade zahtevamo, da reši izgubljene devize, mi od Vlade zahtevamo, da reši
                  nesolidne terjatve v bivši Jugoslaviji, od Vlade zahtevamo, da reši 120 tisoč
                  nezaposlenih in v končni fazi od Vlade zahtevamo, da reši tudi problem, da morajo
                  imeti tisti, ki imajo otroke, pač neke privilegije, tudi finančne.</p>
               <p>To je vse lepo in prav, vendar Vlada ni čarovnik in za vse take zahteve ne more
                  narediti nič drugega, kot ali zvišati proračunski primanjkljaj in s tem tudi javni
                  dolg. Kajti čaranja v tem primeru ni.</p>
               <p>Verjamem, da Vlada lahko del teh prihodkov kompenzira s takimi zadevami, kot jih
                  je gospa iz finančnega ministrstva že omenila. Vendar te zadeve se nikakor ne
                  morejo reševati na kratek</p>
               <p>rok. 8 milijard je 8 milijard, to ni malo denarja in bi pričakoval od tako resne
                  stranke, kot je Slovenska krščanska demokracija, da ob ponudbi takega predloga, ki
                  sicer znižuje davke, s čimer se človek z veseljem strinja, predloži tudi na, čigav
                  račun. To pa v tem primeru ni bilo storjeno in za tak zakon zelo težko
                  glasujem.</p>
               <p>Rad bi ponazoril samo še praktičen primer, kar se tiče občinske politike.
                  Konkretni izračun za občino Domžale, ki ima nekaj čez 80 procentov vira dohodnine,
                  je ta, da bi občina izgubila približno 80 milijonov tolarjev. Njen budžet je nekaj
                  čez 2 milijarde in pol. To mislim, da nazorno prikazuje tudi rang</p>
               <p>problema na tej občinski ravni.</p>
               <p>Mislim, da je naš cilj, cilj nas vseh ta, da tudi Slovenija doseže nivo neke
                  stabilne in gospodarsko močne države; vsi predlogi, podobni temu, pa niso
                  napeljani v to smer. Lahko boste rekli, to ni nič, 8 milijard je simbolika v tem
                  primeru. Vendar, to je zelo majhen korak za namen, ki ga želimo doseči, pa dosti
                  velika katastrofa za proračun. Tako, da se s takim zakonom seveda ne morem
                  strinjati.</p>
               <p>Samo še nekaj bi rekel - to sedaj ni več neka strokovno podkrepljena razprava -
                  ampak v razmislek. Gospod Polajnar je na prejšnji seji dejal: ne se sekirati glede
                  celostne ureditve, to je šele začetna faza, mi imamo še časa kolikor hočete, da te
                  zadeve uredimo. Na tej seji je potem nekdo prišel gor, ne spomnim se točno kdo, in
                  predlagal, da se predlog za izdajo združi z osnutkom. Eno fazo smo takoj
                  preskočili. Velika večina jih je bilo za.</p>
               <p>Danes je gospa Skukova kot poročevalka rekla - citiram, da bo zakon sprejet, da
                  ima vse možnosti, da bo sprejet že junija. Sedaj se pa sprašujem o iskreni
                  dobronamernosti gospoda Polajnarja, ki je rekel, da imamo vsi dovolj časa, da se
                  to še s predstavniki Vlade prediskutira, itd.</p>
               <p>Mislim, da bi bili s sprejetjem tega zakona postavljeni pred izvršeno dejstvo, ki
                  bi ga seveda pri sprejemanju proračuna drugo leto, oziroma že pri rebalansu
                  letošnjega, preprosto morali potrditi. Iz teh razlogov se ne strinjam s
                  predlaganim zakonom. Hvala lepa.</p>
            </sp>
            <sp xml:id="SDZ1-Redna-08-1993-05-26.sp47">
               <speaker>PODPREDSEDNIK DR. LEV KREFT:</speaker>
               <p>Hvala lepa. Mislim, da je bilo precej prijav za replike. Gre za repliko? Prva je
                  vaša. Potem pa so se za repliko javili tudi gospod Kociper, gospod Potočnik in
                  gospod Mozetič. Gre torej za repliko!</p>
            </sp>
            <sp xml:id="SDZ1-Redna-08-1993-05-26.sp48">
               <speaker>BENJAMIN HENIGMAN:</speaker>
               <p>Najprej replika. Govor je o 8 milijardah tolarjev, ali o 30.000 tolarjih dodatno
                  vsem, ki imajo otroke oz. ki imajo nizke plače oz. osebne dohodke. Jaz za razliko
                  od drugih ne bom povedal, koliko otrok imam - lahko se prepričate nočem tudi
                  delati reklame - vendar pa se je treba nečesa zavedati. Državni zbor bi se moral
                  odločiti oz. bi moral sprejeti odločitev, da se pomaga že otrokom, ki so rojeni.
                  Nočem govoriti o nataliteti in o novih rojstvih. Sam vem in pred</p>
               <p>slovensko javnostjo si upam povedati, da tudi tisti, ki ima več otrok in dobre
                  prihodke, težko "shaja" na neki normalni višini. Res je mogoče teh 8 milijard
                  tolarjev veliko, vendar bom rekel - če bom še jaz malo zloben -, da tudi podatki
                  niso preverjeni. Gospa Romana Logar je v sobotni prilogi povedala - citiram:
                  "Sankcije za prekršek davčnih utaj so neprimerljivo majhne v primerjavi z
                  velikostjo koristi iz teh utaj." Jaz bi izzval SDK in seveda Vlado, da na osnovi
                  takih izjav nekaj napravi, in to zelo hitro, da do - ne bom rekel 8 milijard
                  tolarjev - prihodkov na strani proračuna tudi iz teh naslovov čim prej
                  pridemo.</p>
               <p>Kar se tiče drugega, pa sem hotel v razpravi povedati, da se mi zdi poročilo Vlade
                  oz. Ministrstva za delo <stage>(če se ne motim)</stage> malo tendenciozno
                     <stage>(tudi moji predhodniki so že o tem govorili)</stage>, ker dejansko
                  primerja 35.000 in 1.000 tolarjev in 100.000 in 9.000 tolarjev. Ve se, oziroma bi
                  se moralo točno vedeti, kakšne so plače v razredu 35.000 ali pod, in koliko plač
                  je v razredu 100.000. S tem se seveda malo ponavljam, glede na razpravo gospoda
                  Mozetiča, bi pa dodal še nekaj.</p>
               <p>Davčna uprava oz. Ministrstvo za finance nam je na samem odboru dala vedeti, da
                  10% olajšav po 7. členu zakona o dohodnini, ki je sintetični zakon, državljani in
                  državljanke praktično niso uporabili, oziroma so uporabili 5%. Se pravi, da je
                  razlika tistega, kar je država pričakovala, da bo dobila na teh 10%, že dokaj
                  velika; se pravi, da je država pobrala več, kot je sama računala. To se izkazuje
                  tudi na podatku, da po koncu leta - se pravi v septembru, oktobru in novembru
                  naslednjega leta - državljanom več vračamo na osnovi zakona o dohodnini, ne pa, da
                  bi državljani doplačevali.</p>
               <p>Absolutno podpiram ta zakon, da gre v nadaljnjo proceduro. In mislim, da je volja
                  oz. hotenje poslancev tisto, ki mora prevladati nad obljubami Vlade, da bo zakon
                  prišel ven junija, oziroma da bo novi predlog o dohodnini prišel ven junija.
                  Konkretno stvari na tem področju malo bolje poznam in vem, kakšne so kritične
                  stvari tega zakona. Vendar Vlada v letu in pol praktično na tem področju ni
                  premaknila skoraj ničesar. In zelo bom vesel, če bo prišel tudi novi zakon, ki se
                  bo dotaknil tudi tega področja, vendar pa nisem pripravljen čakati do tedaj.</p>
               <p>Storimo danes nekaj za naše otroke, za tiste, ki jih že imamo, in ne čakajmo
                  parlamentarne počitnice. Hvala lepa.</p>
            </sp>
            <sp xml:id="SDZ1-Redna-08-1993-05-26.sp49">
               <speaker>PODPREDSEDNIK DR. LEV KREFT:</speaker>
               <p>Gospod Henigman, vaša prijava je morda tudi prijava za redno razpravo? Se pravi,
                  da boste še prišli na vrsto? - Repliko ima gospod Franc Potočnik; za njim pa bosta
                  replicirala še gospod Kociper in gospod Mozetič.</p>
            </sp>
            <sp xml:id="SDZ1-Redna-08-1993-05-26.sp50">
               <speaker>FRANC POTOČNIK:</speaker>
               <p>Gospod Lenič - LDS je rekel, da ni resno, da zahtevamo od Vlade 100.000 novih
                  delovnih mest. Jaz pa mislim, da je resno! Vaši koalicijski partnerji so v
                  volilnem programu to imeli in obljubljali. Sicer ne vem, kaj v vaši koalicijski
                  pogodbi piše, ampak gospod Lenič, ker ste na vladi, na oblasti, ste tudi za te
                  obljube odgovorni.</p>
            </sp>
            <sp xml:id="SDZ1-Redna-08-1993-05-26.sp51">
               <speaker>PODPREDSEDNIK DR. LEV KREFT:</speaker>
               <p>Besedo ima gospod Štefan Kociper - replika.</p>
            </sp>
            <sp xml:id="SDZ1-Redna-08-1993-05-26.sp52">
               <speaker>ŠTEFAN KOCIPER:</speaker>
               <p>Spoštovani predsedujoči, spoštovane gospe in gospodje, poslanke in poslanci! Želim
                  odgovoriti tudi na razpravo gospoda Leniča. Sicer sem nameraval v imenu
                  predlagateljev počakati na konec, vendar se je nabralo preveč stvari in vodijo
                  malo stran od namena, ki je bil izražen s tem predlogom zakona in ki ga tudi
                  izražate-izražamo razpravljalci ob tem predlogu zakona. Razveseljivo je namreč
                  dejstvo, to dokazuje ta razprava tukaj, da že spreminjamo zavest oziroma
                  pojmovanje, miselnost o družini in o družinski politiki in s tem kar počnemo smo
                  premaknili prvi kamenček in to seveda ni več simbolično, ampak realno dejstvo.
                  Toliko gospodu Zlobcu, kajti če začnemo drugače razmišljati in razmišljamo o
                  številnih drugih ukrepih, potem seveda ne ostaja zgolj na simboliki. Vendar
                  simbolika je bila mišljena v tistem, kar naj bi država ta hip dala. In tukaj
                  repliciram gospodu Leniču, ni osem milijard, ampak so štiri milijarde, ki naj jih
                  država ne bi dobila nazaj v proračun za tisto obdobje, ko bi naj ta zakon
                  veljal.</p>
               <p>Prav tako glede občin. Seveda takrat, ko smo opozarjali v razpravi pri proračunu,
                  da ni vidne družinske politike, da proračun  ne namenja sredstev za ta namen, so
                  nas predstavniki vlade "tolažili",  da pač takrat, ko bo aktualno, ko bo zakon v
                  proceduri, katerikoli pač zakon je bil mišljen, ki povečuje sredstva za družinsko
                  politiko oziroma daje, takrat bomo pač našli rešitev. Tako, da bi se lahko temu
                  reklo tudi demagogija, ampak ne bi poglabljal take razprave. Mislim - in tako smo
                  se vsi izrazili, tudi tisti, ki ste opozorili na osnovi tudi netočnih podatkov na
                  to, da bo nekaj treba še ukreniti - da bo naš predlog zaživel, da imamo pravi
                  namen <stage>(kot ste povedali)</stage> prispevati k premiku zavesti o družinski
                  politiki.</p>
               <p>Odbor za delo, družino, zdravstvo in socialno politiko - tega predsedujoči ni
                  omenil - je tudi razpravljal o tem kot zainteresirano delovno telo in tudi kot
                  matično delovno telo za družinsko politiko in je takrat soglasno sprejel oziroma
                  podprl ta zakon. Možno je seveda na osnovi takih podatkov, ki jih pač tukaj dobimo
                  iz te govornice, ki pa, moram poudariti, niso verodostojni, da potem pač spravimo
                  razpravo na drug tir in drugače razpravljamo.</p>
               <p>Tukaj se bom dotaknil, če dovolite, ker je pač replika kot odgovor na razpravo do
                  zdaj, pozneje bi pa še kaj dodal, da je gospa Ferleževa omenila, kakšen je učinek
                  olajšave pri tistih otrocih iz družin, kjer je dohodnina povprečna oziroma
                  podpovprečna, in kakšna je pri višjih davčnih razredih. Moram reči, da je podatek
                  zelo pretiran in, žal, med samo razpravo nisva mogla z gospo Ferleževo teh dognanj
                  preveriti. Gre za to, da imamo obračunsko med letom lestvico od 12% davka do 30%
                  davka. In če to samo na hitro pri sebi pomnožite, kakšna je lahko razlika med 12%,
                  recimo, če je davčna osnova 100.000, da bo lažje, je tam 12.000, pri 30% je pa
                  30.000 davka in če je potem 20% od tega zneska olajšava, potem je seveda nekaj
                  drugega kot tisto 1000 proti 9.000. Povedal bom podatek. Gre za to, da bi bil pri
                  povprečni plači po našem predlogu učinek davčne olajšave skromnih 1.542 tolarjev
                  za prvega otroka, progresivno pa pomeni seveda nekaj več, ker je 5% progresije,
                  kar naj bi prispevalo tudi k drugačnemu pojmovanju družine in družinske politike.
                  Pri</p>
               <p>najvišjem davčnem razredu je to šele 4.000. Seveda gre ta simbolna razlika na
                  račun tega, da nekdo prispeva v državni proračun višji davek. Saj to tisti, ki ste
                  v Odboru za finance, točno veste. In on še kljub temu bistveno več prispeva v
                  proračun, ker da 30% davka seveda to obračunsko med letom.</p>
               <p>Pomembno je še drugo dejstvo, kako smo v davčnih razredih oziroma v dohodkovnih
                  razredih razporejeni. V Ministrstvu za finance sem zaprosil, v imenu odbora
                  oziroma predlagatelja tega zakona, za računalniški izpisek, kako smo razporejeni v
                  davčnih razredih. In več kot polovica tistih, ki plačamo davke - seveda jaz nisem
                  med tistimi - to se pravi, 55% plača najnižji davek med letom, to je 12% in torej
                  je ta olajšava med letom tistih 1542 tolarjev. Torej opozarjam, več kot polovica
                  davkoplačevalcev je v tem razredu. Če gremo do konca naslednjega razreda, ko je
                  davek 22% in torej olajšava - da povem za razliko od 1542 - je tukaj 2.800
                  tolarjev, toliko je simbolne razlike mesečno, tukaj je že 93 do 94%
                  davkoplačevalcev. Ne bom označeval za vse drugo z demagogijo. Tukaj gre očitno za
                  ne dovolj pripravljene podatke, ker verjamem, da se niti s strani Vlade niti z
                  razpravljalci, ki ste razpravljali, niste mogli ob vsem drugem gradivu, ko  imamo
                  na poslanskih klopeh toliko materiala, pripraviti v vse smeri. Jaz sem se pač
                  poglobil v te podatke.</p>
               <p>Torej, gre za to, kakšen je učinek te davčne olajšave. In ponovno ponavljam: do
                  90% oziroma do 93, 94% davkoplačevalcev dobi tukaj 2.800 tolarjev za prvega otroka
                  med letom. Mislim, da se vsi strinjamo, da če to država odstopi, poveča. Bom pa
                  povedal, koliko pride zdaj. Se oproščam, ker govorim za podatke za januar, ker je
                  to pač izhodišče za proračun, ki smo ga sprejemali, da je primerljivo v bruto
                  nacionalnem dohodku. Sicer smo pa imeli takrat 617 v prvem davčnem razredu oziroma
                  1.100 tolarjev davčne olajšave učinka med letom.</p>
               <p>Torej toliko v tem kontekstu. Če pa lahko spomnim, včeraj smo lahko prebrali,
                  kakšna je košarica živil za enega otroka. Tam je za tričlansko družino. Se pravi
                  8.000 naj bi družina namenila samo za minimum preživetja, da tako imenujem.
                  Mislim, če tukaj v tem razredu nameni 1.500 oziroma 2.800, to je za 90%
                  prebivalstva, da vendarle od države ne terjamo nemogočega.</p>
               <p>Zdaj pa drugo opozorilo, ker je potrebno, da ne nadaljujemo razprave v tisti
                  smeri. Odbor za zdravstvo, delo, družino in socialno politiko bo v torek
                  obravnaval na seji, ki je danes sklicana, zakon o družinskih prejemkih in
                  resolucijo o družinski politiki. Tam je predviden univerzalni otroški dodatek - in
                  zopet z nadaljnjo razpravo - tam je predviden višji univerzalni otroški dodatek na
                  posameznika, ker ohranja davčno olajšavo za otroke plus nominalno višja sredstva
                  namenja za posamezni univerzalni otroški dodatek. Res pa je drugače razporejen,ne
                  progresivno po številu otrok, ampak po starosti. Princip si ne nasprotuje, ampak
                  ta dva principa sovpadata. Torej mi s tem predlogom, ki ga imamo zdaj, v bistvu
                  puščamo več sredstev, kot pa, če bi realizirali to kar je v predlogu zakona o
                  družinskih prejemkih v 35. členu, kjer govori o univerzalnem otroškem dodatku.
                  Seveda pa nismo, verjetno smo se tako odločili, pripravljeni vsi skupaj čakati z
                  našimi otroki do 95. leta, kajti ti otroci morajo živeti danes in zdaj, in to je
                  prispevek tem</p>
               <p>otrokom. Spreminjamo pa zavest o družinski politiki in o družini. Mislim, da bo to
                  vendarle prispevalo k temu, da bomo naredili tudi druge korake, da se bodo tudi
                  tisti, ki še nimajo otrok, raje odločili in se odločali za rojstva.</p>
               <p>Še bolj pomembno je dejstvo, čeprav je nazadnje, razprave, ki govorijo o tem, da
                  bomo z davčnimi olajšavami prispevali bogatim, distribuirali od revnih k bogatim,
                  oprostite, ali je demagogija ali pa je nevednost. Treba je vzeti razpravo v sklopu
                  celotne družinske politike, resolucijo, ki smo jo predlagali, da jo obravnavamo in
                  bo v naslednjem koraku. Upam, da smo se odločili, tako kot smo imeli podporo pri
                  vseh glasovanjih, da gre to v razpravo, da podpiramo vse ideje notri in v sklopu
                  družinske politike v resoluciji in v sklopu rešitev o selektivnem otroškem
                  dodatku, ki pa gre od 4.750 tolarjev, ponavljam, 4.750 tolarjev za prvega oziroma
                  za otroka, ki izhaja iz družine z najnižjimi prihodki na družinskega člana v
                  primerjavi s tistim, ki je 2.800 ali pa recimo iz tistega davčnega razreda, ko
                  sploh ne bo dobil tega selektivnega otroškega dodatka, bo pa dobil morda 4.000,
                  kot sem prej rekel.</p>
               <p>Tukaj na koncu celotnega sistema družinske politike razporedi za vsakega otroka
                  približno enakovredno država ne glede na to, kaj nekdo državi prinese oziroma
                  prispeva z davki. Gre za to, da vemo kako so te stvari povezane in zato jih moramo
                  tudi v celotnem sklopu obravnavati. Seveda sem opozoril, ko smo to uvrstili na
                  dnevni red, da je pomembno, ali se ta parlament  odloči, da skozi dohodnino,
                  torej, da skozi davčne olajšave, kjer ne bo denar krožil in se izgubljal in z
                  inflacijo prihajal nazaj do otrok, ampak skozi najracionalnejši ekonomičen sistem,
                  se pravi država ne bo delila, ampak puščala družinskemu proračunu, da skozi to
                  rešimo ta univerzalni otroški dodatek, potem pa nadgradimo - od tega je pravim,
                  odvisno - vse sisteme kar dejansko vsebuje ta zakon o družinskih prejemkih.</p>
               <p>Na koncu bi mogoče še kaj o drugih zadevah. Glede podatkov sem želel, da se
                  vendarle seznanimo s tistimi podatki, ki jih pač predlagatelji zakona imamo, in to
                  večkrat preračunane, da bi pač diskutirali  v pravo smer. Sicer sem pa razumel
                  razpravo v absolutni podpori, da se to uredi in če bo Vlada uredila na tak način,
                  kot predlagamo v sklopu celotne družinske politike, ki jo zdaj, žal, ali k sreči
                  vodi parlament, ne pristojno ministrstvo, ker tudi parlament je zahteval, da se to
                  uvrsti na dnevni red. Mislim, da bo Vlada pač prispevala k temu, da bomo potem
                  tukaj v parlamentu čim boljše to uredili. Za enkrat toliko. Hvala.</p>
            </sp>
            <sp xml:id="SDZ1-Redna-08-1993-05-26.sp53">
               <speaker>PODPREDSEDNIK DR. LEV KREFT:</speaker>
               <p>Hvala lepa. Opozoril bi, da razprava v Državnem zboru ni časovno omejena in da
                  tudi sicer ne želim nikogar prekinjati, da pa je za repliko na voljo 5 minut in da
                  ta omejitev velja po 109. členu starega poslovnika.  Vse bi vas prosil, glede na
                  to, da imamo še dosti prijavljenih ravno za replike, da ste solidarni do drugih,
                  ki čakajo na repliko. Pod repliko se vendarle predpostavlja kratek poseg, in
                  seveda zlasti do tistih, ki redno čakajo prijavljeni za nadaljnjo razpravo.</p>
               <p>Hkrati vas obveščam, da je ob 12.00 začel zasedati Odbor za mednarodne odnose v
                  sobi 217, in če je kakšen član še tukaj, je s tem obveščen, da ima sejo.</p>
               <p>Za repliko se je naslednji javil gospod Mozetič, za njim še Miloš Pavlica in gospa
                  Viktorija Potočnik, prav tako za repliko.</p>
            </sp>
            <sp xml:id="SDZ1-Redna-08-1993-05-26.sp54">
               <speaker>MIROSLAV MOZETIČ:</speaker>
               <p>Jaz bom samo odgovoril na vprašanje gospodu Leniču, na čigav račun naj se davki
                  znižajo; sicer je bilo že odgovorjeno, ampak bom tudi jaz ponovil. Na račun tega,
                  da se pobere davke - tiste, ki se ne poberejo in tudi mene skrbi, zakaj našega
                  ministra ne skrbi, da se davki ne pobirajo, tako kot nemškega, da bo prekoračil in
                  mislim, da je tam še bistveno več denarja.</p>
               <p>Kar zadeva privilegije. Ne bi rad govoril, da tisti, ki imajo otroka, ali ga
                  hočejo imeti, da hočejo imeti privilegije, vendar - zdaj bom malo demagoški -
                  uporabimo številko 8 milijonov koliko in če temu prištejemo še vse, kar se s
                  prometnimi davki plača za nabavo za otroke, mislim, da ugotovimo, kdo je eden
                  pomembnih virov za napajanje proračuna. Na žalost tisti, ki bi največ denarja
                  rabili za svoje življenje in ga po pravilu najbrž imajo najmanj.</p>
            </sp>
            <sp xml:id="SDZ1-Redna-08-1993-05-26.sp55">
               <speaker>PODPREDSEDNIK DR. LEV KREFT:</speaker>
               <p>Miloš Pavlica, prosim.</p>
            </sp>
            <sp xml:id="SDZ1-Redna-08-1993-05-26.sp56">
               <speaker>MILOŠ PAVLICA:</speaker>
               <p>No, najprej kratka replika kolegu, ki ga sicer ni tukaj, gospodu Potočniku.
                  Obljuba o 100.000 delovnih mestih drži že toliko bolj, ker so naši koalicijski
                  partnerji zapisali 30.000 delovnih mest letno, kar pomeni 120.000 delovnih mest v
                  štirih letih in prepričan sem, da bomo to skupaj zmogli. 30.000 na leto krat 4 je,
                  dobro, računali ne bomo. 30.000 letno ste rekli, ampak ni to bistveno. Pomembno
                  je, da če teh 100.000, najmanj 100.000 delovnih mest v prihodnjih štirih letih
                  resnično ne naredimo, nam bo zmanjkalo denarja tudi za družinsko politiko, pa za
                  še kaj drugega.</p>
               <p>Druga je zadeva replika na podatke, ki se velikokrat uporabljajo v obe smeri.
                  Naredil sem primerjalno analizo o teh podatkih zaradi tega, ker so predlagatelji,
                  ki so nam dali osnutek zakona napisali, da bo povprečno znašala, oprostite 3.500
                  SIT mesec; to ste predlagatelji zakona napisali. Odbor za delo, zdravstvo, na
                  katerega na žalost nisem utegnil priti in sem se opravičil za to sejo, je
                  ugotovil, da je za prvega otroka 1.500 in če imamo 1,4 otroka je to povprečno
                  manj. Skratka, ti podatki so se mi križali in nisem mogel priti do pravih podatkov
                  in sem se začel poglabljati v celo zadevo in zaradi teh sem želel na Ministrstvu
                  za finance in pri drugih ekspertih, da mi razložijo glede teh podatkov.</p>
               <p>Tako, če je kaj navzkrižno s temi podatki, ste pravzaprav predlagatelji krivi, da
                  smo začeli te zadeve raziskovati. Dobro, kar je bilo časa v teh dneh narediti.</p>
               <p>Res je, da ima skoraj 70% podpovprečne plače v Sloveniji. To so normalni podatki,
                  in ti bodo seveda zelo simbolično nekaj dobili. Zdaj trditev, da ne gre za
                  prerazporeditev od revnih do bogatih, ne drži. Lahko je ta</p>
               <p>razporeditev zelo simbolna, se strinjam, zaradi podatkov, mogoče bi moral narediti
                  še dodatne analize, vendar prerazporeditev je dejstvo. In sem prepričan, da je
                  univerzalni otroški dodatek veliko boljša rešitev, ker je vendarle enakomernejša
                  in zajema tudi druge sloje, kar sem že prej v uvodu govoril in tako naprej.</p>
               <p>Zelo podpiram rešitev o univerzalnem otroškem dodatku in seveda možnosti pogledov.
                  Poglejte, mi naredimo luknjo v proračunu s to rešitvijo, ki jo imamo danes. To je
                  dejstvo, ta luknja je - ali jo priznamo ali ne, ali je velika ali ne - to je druga
                  zadeva, vendar luknja je in ta luknja se bo pokrivala s posrednimi davki, ker bodo
                  - se strinjam - tisti, ki imajo več otrok, zaradi prometnih davkov in tako naprej
                  več prispevali. Vendar gre za prerazporeditev, ki jo ni mogoče  zanikati in gre za
                  luknjo, ki jo bo posredno treba "zaflikati" in seveda s to prerazporeditvijo bodo
                  tisti, ki bodo tukaj imeli majhno olajšavo - da tako rečem, z nižjimi osebni
                  dohodki - morali preko posrednih davkov plačati. Njim se bo olajšava v bistvu
                  izničila. Tisti z visokimi osebnimi dohodki pa bodo še imeli nekaj te
                  olajšave.</p>
            </sp>
            <sp xml:id="SDZ1-Redna-08-1993-05-26.sp57">
               <speaker>PODPREDSEDNIK DR. LEV KREFT:</speaker>
               <p>Hvala lepa gospod Pavlica. Repliko ima gospa Viktorija Potočnik. Prosim.</p>
            </sp>
            <sp xml:id="SDZ1-Redna-08-1993-05-26.sp58">
               <speaker>VIKTORIJA POTOČNIK:</speaker>
               <p>Spoštovani! Moja replika bo šla na diskusijo, ki jo je imel gospod Kociper. Težko
                  se je namreč bilo prebijati skozi vrvež številk, ki nam jih je posredoval, ki pa
                  mislim, da so bile kdaj pa kdaj ali pa v večini uporabljene tako kot se je njemu
                  bolj zdelo, da se prav uporablja.</p>
               <p>Spoštovane poslanske in poslanci, da vam povem, zakaj sem zadnjič glasovala o tem,
                  da se uvrsti ta osnutek na dnevni red. Iz dveh razlogov.  </p>
               <p>Prvič, da pospešimo in vplivamo - malo, da ne uporabim izraza, da pritisnemo na
                  Vlado, da pripravi spremembe zakona o dohodnini, in po drugi strani, da pritisnemo
                  na matični odbor, ki ga vodi gospod Kociper, ki je dobil že aprila meseca
                  sugestijo Komisije za žensko politiko, da "pod hitro" obravnava zakon o družinskih
                  prejemkih, ki je že od decembra meseca, ali celo dlje v bivši skupščini, zdaj v
                  Državnem zboru in o resoluciji o družinski politiki, ki jo na to sugestijo komaj
                  zdaj daje na dnevni red oziroma na razpravo svoje matične delovne komisije. Vi
                  veste, da je Komisija za žensko politiko zgolj komisija in ji ni dodeljen ta zakon
                  kot matični zakon.</p>
               <p>Iz teh dveh razlogov sem potrdila tako, da bomo naredili pritisk, tako znotraj
                  sami sebe in tudi Vlade, da začnemo urejevati tako občutljivo vprašanje in tako
                  potrebno vprašanje in mislim, da smo se dokopali do zelo korektnih rešitev, zlasti
                  še o zakonu o družinskih prejemkih.</p>
               <p>In zato predlagam naslednje - in sama osebno podpiram predlog, ki ga je dal moj
                  strankarski kolega - da Vlada in skupaj ta parlament obravnavata v paketu to
                  celotno problematiko.</p>
               <p>In še v čem se ne strinjam z gospodom Kociprom. ko enači ta zakon z uvedbo
                  univerzalnega otroškega dodatka. Sam predgovornik je že spodbijal. To ni res.
                  Univerzalni otroški dodatek zajema celotno populacijo, vse otroke, uvedba tega
                  zakona pa le del, in to običajno - in se strinjam, da gre za prerazporeditev - ne
                  zajema tisti del populacije, ki je najbolj ogrožena. Predvsem so tukaj nezaposleni
                  in še kopica drugih kategorij.</p>
               <p>Zato predlagam - jaz se tudi strinjam, - namen je bil dober, mislim, da je tudi
                  današnja diskusija pokazala, da nam tu ni do strankarskega tekmovanja niti do
                  nabiranja političnih točk, temveč do tega, da skupaj celovito rešimo in pristopimo
                  k temu problemu. Ta problem in ta pristop pa vidim, v kolikor bo resolucija, zakon
                  o družinskih prejemkih in zakon o dohodnini, ki ga je tukaj predstavnica Vlade
                  obljubila, in ta se mi zdi edini pravi pristop. Hvala.</p>
            </sp>
            <sp xml:id="SDZ1-Redna-08-1993-05-26.sp59">
               <speaker>PODPREDSEDNIK DR. LEV KREFT:</speaker>
               <p>Hvala lepa. Replik ni več. Še, gospod Lavrinc, izvolite.</p>
            </sp>
            <sp xml:id="SDZ1-Redna-08-1993-05-26.sp60">
               <speaker>MAKSIMILJAN LAVRINC:</speaker>
               <p>Spet zelo ljubeznivo, namreč to, kar sem prej povedal, pa me očitno niste želeli
                  razumeti ali res niste razumeli. Gre za to, da proračun polnimo 20% z dohodnino in
                  80% s krivičnimi posrednimi davki. V tem je pravzaprav ves problem. Zakaj govorim
                  krivičnimi? Zato ker posredne davke plačujemo vsi enako, bogati in revni. In zato
                  mislim, da se da - in tudi sam sem že nekajkrat, ampak bolj na odboru, da ne bom
                  rekel v intimnem krogu - kritiziral počasnost ministrstva zaradi tega, ker je zelo
                  nedomiselno na tej prihodkovni strani. Popolnoma enak učinek lahko dosežemo -
                  poglejte - s tem, da zmanjšamo, ali odpravimo davke na otroška oblačila, prehrano
                  in podobno. Z večjo obremenitvijo bogatih skozi davek na premoženje, luksus in
                  podobno.</p>
               <p>Zdajšnja davčna zakonodaja je pravzaprav absurdna za situacijo, v kateri smo, in s
                  temi stvarmi se lahko vse tisto pokrije, kar bi tam izgubili. Zdaj pa vzeti, edino
                  socialno pravični, ne bom rekel edini socialno pravični, edini davčni vir, ki ima
                  to socialno pravičnost vsebovano, se mi pa zdi nespametno in zato predlagam še
                  enkrat oz. apeliram tudi na tiste, ki boste glasovali za ta osnutek zakona:
                  pokažite toliko strpnosti in glasujte potem še za moj predlog.</p>
            </sp>
            <sp xml:id="SDZ1-Redna-08-1993-05-26.sp61">
               <speaker>PODPREDSEDNIK DR. LEV KREFT:</speaker>
               <p>Gospod Ivan Oman ima repliko. Prosim.</p>
            </sp>
            <sp xml:id="SDZ1-Redna-08-1993-05-26.sp62">
               <speaker>IVAN OMAN:</speaker>
               <p>Oglašam se za to, ker se mi posredni davki ne zdijo prav nič krivični. Namreč, ker
                  bogati jih plačajo bistveno več, ker imajo s čim plačati in veliko več porabijo in
                  zato več plačajo, zato da bi nekoliko lažje prišli iz tega.</p>
               <p>Prej je bilo očitano, da bi Krščanski demokrati kot resna stranka lahko predlagali
                  tudi vir, kako kompenzirati ta izpad, če bodo te davčne olajšave sprejete. Res,
                  stranka tega ni predlagala, zato dajem v razmislek tole: v naši državi sta zelo
                  nizko obdavčena tobak in alkohol. To so pa posredni davki.</p>
            </sp>
            <sp xml:id="SDZ1-Redna-08-1993-05-26.sp63">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Marijan Poljšak, ki se je prijavil k razpravi.</p>
            </sp>
            <sp xml:id="SDZ1-Redna-08-1993-05-26.sp64">
               <speaker>MARIJAN POLJŠAK:</speaker>
               <p>Moja razprava bo tako kratka, kot replika marsikoga. Ker se tukaj diskutira o
                  interesih naroda in nataliteti slovenskega naroda, je nujno, da se vsaj en član
                  Nacionalne stranke tukaj javi in pove kar misli.</p>
               <p>Mi verjamemo v dobronamernost predloga Krščanskih demokratov. Upamo, da so dobro
                  premislili, da se niso zmotili in zato bomo mi podprli njihov predlog. Ker je bila
                  prej diskusija in menimo, da tu, kjer gre za 8 milijard, ni samo dobronamerna
                  gesta, ampak to je še kar močno in upamo, da bo večina tega denarja prišla tudi v
                  res prave roke. O viru, kar se je prej diskutiralo - verjetno gospod Oman ni bil
                  notri - ker je nekdo govoril o davčnih utajah in se je obrnil najbrž na finančno
                  ministrstvo. Menda je govoril to eden od ali Krščanskih demokratov ali pa Ljudske
                  stranke, ampak recimo, da je od Krščanskih demokratov. Moramo priznati, finančno
                  ministrstvo ni v rokah nikogar, ki bi bil s strani krščanske demokracije. Tisti,
                  ki imate vpliv na finančno ministrstvo poskrbite za to, da ne bo na račun davčnih
                  utaj le 8 milijard, ker to je malenkost od davčnih utaj. Pred enim mesecem, pred
                  dvema meseca, smo diskutirali, da gre za 150 milijard itd., da se ne bomo
                  prepirali.</p>
               <p>Zdaj pa še nekaj, česar se moram dotakniti. To je diskusija o univerzalnem
                  otroškem dodatku. Mi smo za univerzalni otroški dodatek, če je to v smislu in
                  interesu slovenskega naroda. Kaj se dogaja v Sloveniji? Nataliteta slovenskih
                  družin je relativno majhna, pravimo dva ali manj, nataliteta družin, ki pa niso
                  slovenske, oziroma kjer so Neslovenci. Ne zakrivajte si oči, ker tudi če so
                  državljani Slovenije, so Neslovenci in tako kulturo naprej razvijajo; potem so
                  Neslovenci. Zakon o državljanstvu jim je omogočil, da so tukaj nastale ali pa so
                  prikrito nastale nove narodne manjšine, ki se množijo - Muslimani in Albanci se
                  množijo neprimerno bolj kot Slovenci in če vi uvedete enakovreden otroški dodatek
                  za vse, kaj se bo zgodilo? Za tisti denar, kot ga ima slovenska mati lahko dva,
                  tri ali štiri otroke, oni jih lahko imajo 10.</p>
               <p>Kaj se bo zgodilo? Mi nismo za to, zato moramo vsi skupaj, če govorimo o interesih
                  slovenskega naroda in tisti, ki ne samo govori ali pa razmišlja sam zase ali pa
                  kakorkoli o interesih slovenskega naroda, mora to upoštevati. Mora upoštevati, da
                  socialna politika v Sloveniji ni v službi natalitete in razvoja slovenskega
                  naroda, ampak je v službi razvoja novih, nepriznanih narodnih manjšin. Ajdovska
                  občina je relativno slovenska, so druge dosti bolj neslovenske, ampak pri nas, je
                  povedal meni odgovoren človek, ki pozna stvari, 3/4 sociale, 3/4 denarja za
                  socialne namene gre za ... - pa nismo mi rigorozen primer, ker nas vidite, kakšni
                  smo. Veste, kaj je v Ajdovščini in katere stranke so v Ajdovščini dobile večino.
                  Kaj in kako je pa še drugje? Gre 3/4.</p>
               <p>Jaz vidim, gospa Kožuhova in tudi njena demografska politika, mislim to je za nas
                  popolnoma nesprejemljiva. Če nočeš repliko, prosim da me ne
                     ........<stage>(smeh)</stage>.....</p>
            </sp>
            <sp xml:id="SDZ1-Redna-08-1993-05-26.sp65">
               <speaker>PODPREDSEDNIK DR. LEV KREFT:</speaker>
               <p>Repliko ima gospa Mateja Kožuh-Novak. Prosim.</p>
            </sp>
            <sp xml:id="SDZ1-Redna-08-1993-05-26.sp66">
               <speaker>DR. MATEJA KOŽUH-NOVAK:</speaker>
               <p>Američani cel kup bolezni pripisujejo črncem. Treba je samo pogledati objektivno.
                  Te bolezni so bolezni revščine, črnci imajo te bolezni zato, ker so revni. Če
                  socialna služba daje dajatve prišlekom, potem to pomeni, da so ti prišleki
                  revnejši kot Slovenci, tako morate to gledati.</p>
               <p>Če boste hoteli imeti svoj avto v redu, pa hišo v redu, pa živeti v vašem okolju
                  kolikor toliko mirno življenje, ne boste smeli poglabljati socialnih razlik, ampak
                  jih boste morali zmanjševati. Ker to, kar se danes dogaja, da imamo že toliko in
                  toliko ubojev, umorov, kraj itn., to je samo izraz velikih socialnih razlik.
                  Povsod po svetu je pa to dejstvo, da so prišleki bolj ogroženi socialno kot tisti,
                  ki so avtohtoni prebivalci.</p>
            </sp>
            <sp xml:id="SDZ1-Redna-08-1993-05-26.sp67">
               <speaker>PODPREDSEDNIK DR. LEV KREFT:</speaker>
               <p>Hvala lepa. Prosim, replika, ne?</p>
            </sp>
            <sp xml:id="SDZ1-Redna-08-1993-05-26.sp68">
               <speaker>JOŽEF KOPŠE:</speaker>
               <p>Spoštovani! Moja replika se nanaša na gospoda Marjana Poljšaka iz Samostojne
                  poslanske skupine.</p>
               <p>Rad bi nekaj rekel. V Sloveniji imamo dve avtohtoni manjšini, in to sta
                  italijanska in madžarska in nobene več, in nobene več ne bomo imeli. Hvala.</p>
            </sp>
            <sp xml:id="SDZ1-Redna-08-1993-05-26.sp69">
               <speaker>PODPREDSEDNIK DR. LEV KREFT:</speaker>
               <p>Gospod Poljšak ima repliko na repliko.</p>
            </sp>
            <sp xml:id="SDZ1-Redna-08-1993-05-26.sp70">
               <speaker>MARIJAN POLJŠAK:</speaker>
               <p>Gospa Mateja, mi imamo rešitev za to, da ni tako velikih razlik med nami in
                  prišleki. Mi imamo rešitev, da prišlekov ni in da gredo tja od koder so prišli.
                  Hvala.</p>
            </sp>
            <sp xml:id="SDZ1-Redna-08-1993-05-26.sp71">
               <speaker>PODPREDSEDNIK DR. LEV KREFT:</speaker>
               <p>Gospod dr. Ciril Ribičič.</p>
            </sp>
            <sp xml:id="SDZ1-Redna-08-1993-05-26.sp72">
               <speaker>DR. CIRIL RIBIČIČ:</speaker>
               <p>No, jaz bi rad kratko repliciral na obe diskusiji gospoda Poljšaka. Mislim, da na
                  tako nekulturen način govoriti o razmnoževanju prišlekov oziroma Neslovencev ni
                  dostojno za ta govorniški oder in za ta Državni zbor. To je približno na tisti
                  ravni, kot če bi zdaj začeli med nami, recimo, politično ugotavljati, kdo ima več
                  otrok, kdo se hitreje razmnožuje itd. Na tem področju gre pač za odnose med
                  moškimi in ženskami, ne pa za odnose, kjer bi bile v ospredju druge posebnosti,
                  nacionalna pripadnost, politična pripadnost, ali kakšna druga pripadnost.</p>
               <p>Moram reči, da je takšen nastop pač pod tisto ravnijo, ki bi si jo tukaj lahko
                  privoščili in je na tako nizki ravni, da je seveda težko s tem polemizirati.
                  Takšni predlogi, o tem, da prišlekov ne bi bilo, seveda rabijo samo še dodatni
                  predlog, kaj bomo z njimi storili. Moram reči, da je takšen pristop do sedanjega
                  stanja v Sloveniji seveda povsem nesprejemljiv. Lahko se kdo zavzema za to, da ne
                  prihajajo begunci v Slovenijo in to smo skupaj zelo ostro omejili. Lahko se
                  pogovarjamo o drugih elementih demografske politike, lahko se kulturno pogovarjamo
                  pač o tem, kar bo Slovenija naredila in kar je dolžna storiti, ampak takšno
                  govorjenje, ki je v bistvu seveda samo protiustavno, tukaj</p>
               <p>spodbuja nestrpnost do Neslovencev, je pa seveda pod ravnijo, ki omogoča neko
                  pametno reševanje stvari. Hvala lepa.</p>
            </sp>
            <sp xml:id="SDZ1-Redna-08-1993-05-26.sp73">
               <speaker>PODPREDSEDNIK DR. LEV KREFT:</speaker>
               <p>Hvala lepa. Ja, prosim, gospa Irena Oman.</p>
            </sp>
            <sp xml:id="SDZ1-Redna-08-1993-05-26.sp74">
               <speaker>IRENA OMAN:</speaker>
               <p>Oprostite gospod Ribičič, nič ni to nekulturno. Zakaj je nekulturno, če nekdo
                  govori iz duše ali pa iz srca? Če smo nacionalisti, jaz ne vem, zakaj nas potem
                  obsojate.</p>
               <p>Nacionalizem je lepo čustvo.</p>
            </sp>
            <sp xml:id="SDZ1-Redna-08-1993-05-26.sp75">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod dr. Ciril Ribičič.</p>
            </sp>
            <sp xml:id="SDZ1-Redna-08-1993-05-26.sp76">
               <speaker>DR. CIRIL RIBIČIČ:</speaker>
               <p>No, jaz seveda sprejemam to, da nekdo za svojo politično opredelitev sprejme
                  nacionalizem in da ga seveda tudi pozitivno vrednoti. Tisto, proti čemer sem jaz
                  govoril ta trenutek ni  bil govor o nacionalizmu, ampak zbujanje nestrpnosti,
                  sovraštva do tistih, ki niso Slovenci, ki so po narodni pripadnosti pač pripadniki
                  drugih narodov ali narodnih manjšin.</p>
               <p>Proti temu sem in to ni lepo čustvo, poleg tega je pa še protiustavno.</p>
            </sp>
            <sp xml:id="SDZ1-Redna-08-1993-05-26.sp77">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Poljšak, prosim.</p>
            </sp>
            <sp xml:id="SDZ1-Redna-08-1993-05-26.sp78">
               <speaker>MARIJAN POLJŠAK:</speaker>
               <p>Protestiram proti temu, da govorite, da delam kakšno sovraštvo.Jaz ne delam
                  nobenih sovraštev. Če nekdo pride sem, gre lahko tudi tja. Če vi lovite mene na
                  tem, da jaz koga sovražim ali kaj takega, da imam sovražne odnose, potem me
                  obsojajte za sovraštvo. To ni način. Jaz se z vami ne strinjam. Ne poskušajte me z
                  ustavnimi stvari eliminirati. Eliminirajte me na drug način. Če bi vas jaz
                  vzpodbujal h kakšnim nasilnim dejanjem, potem me pa lahko. Jaz sem za pravno pot.
                  Po pravni poti lahko tudi nekomu rečemo, ti si tujec, mi te ne maramo, lahko greš.
                  Kaj to ni kulturno, je to nekulturno, kakšno je? Potem pa lahko sprejmemo ne samo
                  iz Balkana, potem jih lahko sprejmemo, saj so bojna žarišča kjerkoli. Iz Somalije
                  lahko vzamemo ljudi, iz celega sveta, deset milijonov jih vzemimo.</p>
            </sp>
            <sp xml:id="SDZ1-Redna-08-1993-05-26.sp79">
               <speaker>PODPREDSEDNIK DR. LEV KREFT:</speaker>
               <p>Jaz bi ob tej zadnji repliki, ko vidim, da ni novih replik, najprej ugotovil, da
                  je to repliciranje potekalo o stvari, ki ni na dnevnem redu. Za razpravo pri
                  dnevnem redu pa nimam več prijav. - Želi še kdo besedo o dnevnem redu? Prosim.</p>
            </sp>
            <sp xml:id="SDZ1-Redna-08-1993-05-26.sp80">
               <speaker>JANA PRIMOŽIČ:</speaker>
               <p>Ugotavljam, da nam vsem skupaj gre za ustvarjanje boljših pogojev za otroke.
                  Opozorila bi pa samo na dva problema, ki se v tej zvezi pojavljata, in sicer na
                  to, da v Vladi oziroma v pristojnih ministrstvih nimamo ustreznih ljudi, ki bi se
                  ukvarjali s tem področjem. Na primer: Ministrstvo za delo, družino in socialne
                  zadeve nima niti sekretarja za družino.</p>
               <p>Kako bomo mi sami uskladili naša mnenja, če nam ne bo Vlada pri tem pomagala?</p>
               <p>Druga stvar je tudi problem v finančnem ministrstvu. Že dolgo časa poslušamo, da
                  ni dovolj ljudi, ki bi pripravljali zakone, se pravi sistemske zakone, ki bi
                  povečali učinkovitost davčnih služb in s tem pobiranja davkov.</p>
               <p>Predlagala pa bi, da podpremo ta osnutek zakona. Pri predlogu pa predlagam, naj
                  Vlada sodeluje s predlagatelji, da bo ta zakon čim ustreznejši. Hvala lepa.</p>
            </sp>
            <sp xml:id="SDZ1-Redna-08-1993-05-26.sp81">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Da, gospod Kopše.</p>
            </sp>
            <sp xml:id="SDZ1-Redna-08-1993-05-26.sp82">
               <speaker>JOŽEF KOPŠE:</speaker>
               <p>Spoštovani! Jaz se v principu strinjam in mi je zelo žal, ker sem imel druge
                  opravke. O tem zakonu o dohodnini imam amandma, ki bi ga rad obrazložil. V
                  principu se strinjam s tem, da na katerikoli način od navedenih, ki sem jih nekaj
                  slišal, rešimo te probleme. Vendar ta zakon, ki ga je predložila SKD, bi bil za
                  podpreti. Pozabila je na nekatere segmente tega zakona. Recimo, ta amandma govori
                  predvsem o tretji alinei 8. člena, o kateri predlagam, da se spremeni v toliko, da
                  se poveča ta procent vsaj za polovico procentualnega zneska, ki ga predlaga SKD v
                  spremembi zakona. Hvala lepa.</p>
            </sp>
            <sp xml:id="SDZ1-Redna-08-1993-05-26.sp83">
               <speaker>PODPREDSEDNIK DR. LEV KREFT:</speaker>
               <p>Hvala lepa. Se še kdo prijavlja k razpravi? Prosim, gospod Kociper.</p>
            </sp>
            <sp xml:id="SDZ1-Redna-08-1993-05-26.sp84">
               <speaker>ŠTEFAN KOCIPER:</speaker>
               <p>Ne vem, ali bomo zdaj glasovali o predlogu sklepa, ki ga je dala gospa Jana
                  Primožič. Očitno v času, ki je za to določen, ob 16.00. Da zaključimo to točko:
                  kot predlagatelji smo zvesto poslušali in pozorno poslušali vse razprave. Mislim,
                  da tiste stvari, ki so za razčistiti, da jih v času do priprave predloga še lahko
                  razčistimo tudi s tistimi, ki so razpravljali na to temo. Nisem bil tako pozoren,
                  poznam pa amandma oz. predlog gospoda Kopšeta, ki ga bomo vključili v to, da se -
                  glede na to, da se tukaj povišujejo olajšave - da se olajšava poveča tudi za
                  tiste, ki imajo težave v razvoju oz. invalide oziroma otroke z razvojnimi
                  težavami. Razmislili bomo seveda tudi o tem, kar je bilo sicer naslovljeno na
                  Vlado, da bi bila vendarle možna tudi regresivna lestvica, kar je gospod Oman
                  predlagal. Se pravi, da v višjih davčnih razredih pri olajšavi lahko tudi država
                  oz. finančno ministrstvo predlaga nižjo olajšavo, kot je sicer v nižjih davčnih
                  razredih.</p>
               <p>Na koncu pa bi opozoril, da vendarle tudi Vlada ugotavlja, da je treba na tem
                  področju nekaj spremeniti. Žal, ali pa ne vem, kako bi temu rekel, finančno
                  ministrstvo in ne Ministrstvo za družino ta hip spreminja pač stališče do tega, da
                  je treba 10% pustiti neobdavčenega dela. Jaz to absolutno podpiram in sem tudi na
                  Odboru za delo, družino, zdravstvo in socialno politiko podprl ta predlog gospe
                  Ferleževe. In pa tudi, da že sama Vlada razmišlja o simbolični spremembi - težko
                  bi rekli, da je to sploh simbolično - te davčne olajšave iz 8 na 10%. Vsekakor se
                  s tem ne strinjamo; tukaj bo treba slediti številkam, ki zgovorno govore, kaj
                  pomeni neka olajšava; da pa je</p>
               <p>progresija pri tem bistvena, kajti edino tako je lahko tudi nek motiv stimulacija
                  in je to lahko tudi stimulativnost predvsem v smislu spodbujanja podjetnosti,
                  inovativnosti, ustvarjalnosti in sploh zaposlenosti, če nekdo vidi učinek davčne
                  olajšave pri takem družinskem prihodku ali dohodnini, ali pa pri nižjem.</p>
               <p>Te stvari, kar je bilo rečeno, so zelo pomembne in jih bomo predlagatelji tudi
                  vključili v nadaljnje priprave tega predloga; tudi v sklopu razprave o družinski
                  politiki in predlogu o družinskih prejemkih. Vsekakor pa bi podprl predlog, ki je
                  bil tukaj izrečen, da Državni zbor pritegne oz. zaveže Vlado, da sodeluje pri
                  pripravi rešitve tega predloga - se pravi znižanja davčnih olajšav -, in to v
                  sklopu celotne družinske politike.</p>
               <p>Hvala lepa.</p>
            </sp>
            <sp xml:id="SDZ1-Redna-08-1993-05-26.sp85">
               <speaker>PODPREDSEDNIK DR. LEV KREFT:</speaker>
               <p>Hvala lepa. Sklepali bomo kasneje, upam, da že danes po 16.uri, zato prosim, da
                  vse predloge sklepov, ki še niso bili oddani v pisni obliki, v tej obliki tudi
                  oddate. Seveda se sklepi nanašajo - zato, ker gre za osnutek - na nadaljnje delo
                  pri zakonu, medtem ko glasovanja o amandmajih na sam osnutek, ki je priložen, v
                  tej fazi ne bo.</p>
               <p>Želi še kdo sodelovati v razpravi?</p>
               <p>Ugotavljam, da ne in s tem zaključujem razpravo ter prekinjam to točko dnevnega
                  reda.</p>
               <p>Prehajamo k <title>37. TOČKI DNEVNEGA REDA - OBRAVNAVA PREDLOGA ZA IZDAJO ZAKONA O
                     OMEJEVANJU UPORABE TOBAČNIH IZDELKOV</title>.</p>
               <p>Predlog za izdajo zakona je v obravnavo Državnemu zboru predložila Vlada Republike
                  Slovenije; objavljen pa je bil v Poročevalcu št. 5/93. - Želi besedo predstavnik
                  Vlade?</p>
               <p>Prosim, minister za zdravstvo, gospod dr. Božidar Voljč.</p>
            </sp>
            <sp xml:id="SDZ1-Redna-08-1993-05-26.sp86">
               <speaker>DR. BOŽIDAR VOLJČ:</speaker>
               <p>Spoštovani gospod predsednik, spoštovane gospe in gospodje poslanci! Dovolite mi,
                  preden začnete razpravo o zakonu o omejevanju uporabe tobačnih izdelkov, nekaj
                  pojasnil, ki naj vam osvetlijo vso atmosfero ob pripravljanju tega zakona še z
                  nekoliko druge luči.</p>
               <p>V zadnjem času je bilo sicer veliko objavljenega o kajenju in s temi članki smo
                  želeli vzbuditi pozornost javnosti in jo kanalizirati v osnovni namen tega zakona.
                  Rad bi nekaj poudaril - in prosim, da je to zelo jasno - da osnovni cilj tega
                  zakona ni usmerjen proti kadilcem. S tem zakonom mi ne želimo nič prepovedovati
                  ali komurkoli groziti, tako da bodo kadilci tudi po sprejemu tega zakona lahko
                  kadili še naprej, če jih je tako volja, čeprav bi bilo seveda zanje veliko boljše,
                  če bi se odločili in nehali kaditi.</p>
               <p>Dejstvo je, da imamo v Sloveniji 1/3 kadilcev in 2/3 nekadilcev. Dejstvo je, da
                  kajenje - aktivno in pasivno - škoduje zdravju; to je dokazano in o tem nima
                  smisla razpravljati. Ne vem, če je dejstvo, ampak kadilci pravijo, da ob tem, ko
                  kadijo, uživajo. Nekadilcem pa je običajno zoprno bivati v zraku s cigaretnim
                  dimom. Dejstvo pa je tudi, da kadilci prižigajo svoje cigarete kjerkoli in
                  kadarkoli, ne da bi vprašali za dovoljenje in morda niti ne, da bi pomislili, da
                  drugi tega ne marajo in da</p>
               <p>jim je mogoče tudi neprijetno. Tak vedenjski vzorec ni ravno socialen, vendar ne
                  samo s strani kadilcev, ki to delajo, pač pa tudi s strani nekadilcev, ki tako
                  vedenje sprejemajo. Kadilci sicer trdijo, da so prizadevanja za zmanjšanje kajenja
                  pravzaprav do njih krivična, kajti v življenju je še zelo veliko škodljivih razvad
                  in drugih škodljivih snovi, s katerimi se srečujemo, in da se zato počutijo nekako
                  prizadete. To je sicer res, vendar pa je tudi res, da je kajenje med vsemi
                  škodljivimi razvadami najbolj razširjeno in potem-takem tudi na prvem mestu.</p>
               <p>Ker bodo kadilci očitno še naprej med nami - naši sopotniki bodo, potrebujemo
                  zaradi teh dejstev, ki sem vam jih povedal, nekakšen nov dogovor, ki naj v našo
                  družbo na tem področju uvede malo drugačen vedenjski vzorec, bolj kulturen dialog.
                  Predvsem je ta zakon usmerjen  v zaščito nekadilcev, ki imajo pravico do bivanja v
                  zraku brez cigaretnega dima. In povsod po svetu se je izkazalo, da je zaradi
                  razširjenosti neprijetnega vedenjskega vzorca <stage>(o katerem sem prej
                     govoril)</stage> - če hočemo na tem področju kaj doseči, potrebno, da se
                  sprejme ustrezna zakonodaja.</p>
               <p>Kaj bi sedaj mi, predlagatelji tega zakona, z njim radi dosegli? Predvsem to, da
                  naj bi bili nekadilci varni pred cigaretnim dimom na svojem delovnem mestu. To ima
                  določene posledice tudi za delodajalce, ki so dolžni <stage>(po tem
                     zakonu)</stage>, da ustvarijo pogoje, da nekadilci lahko 8 ur na dan delajo v
                  zraku brez cigaretnega dima. Tam, kjer so bile te zakonodaje že sprejete, so se
                  pojavile t.i. "rauch-kamre" <stage>(po domače rečeno)</stage>, prostori, v katerih
                  so se kadilci zbirali; vendar pa so kadilci kmalu začeli negodovati, češ, kaj se
                  to pravi: zato, ker je on kadilec, ima pravico, da si sam sebi predpisuje
                  5-minutne pavze, medtem ko meni skoz gledate pod prste in moram delati. Tako, da
                  je marsikje nastopil tudi problem, kako urediti z delovnim časom v tem času, če
                  nekdo npr. pokadi 10 cigaret v delavniku, med delavnikom, v nekem posebnem
                  prostoru in med tem časom ne dela. Vsi prostori, ki naj bi bili namenjeni kadilcem
                  na delovnih mestih, bi morali biti v tem smislu tudi označeni.</p>
               <p>Posebno vprašanje je kajenje na javnih mestih in v javnih prostorih. Predvsem gre
                  tu za lokale. Zakon predvideva, da naj bi v lokalih uvedli tudi prostore, kjer bi
                  se nekadilci lahko v teh lokalih zadrževali, ne da bi morali biti izpostavljeni
                  tistemu smradu, ki je običajen v naših lokalih. Zaradi tega s tega mesta pozivam
                  vse lastnike lokalov, ki se boste odločili za to, da boste imeli prostore za
                  nekadilce, da se daste spoznati kot taki prek medijev, vsak teden lahko; hkrati pa
                  pozivam tudi nekadilce, da iščejo take lokale in da predvsem hodijo vanje. V
                  kolikor bodo seveda lastniki lokalov - jaz sem se z nekaterimi pogovarjal -
                  čutili, da jih nekadilci v teh prizadevanjih podpirajo, bo teh lokalov nenadoma
                  zelo veliko. Dokler pa bo nekadilcem čisto vseeno, ali so v zakajenih lokalih ali
                  ne, toliko časa ni pričakovati tukaj kakšnega izboljšanja.</p>
               <p>Zelo vesel sem bil pretekli teden v Radencih, ko sem bil v hotelu Radin in ko sem
                  v prvem nadstropju stopil iz dvigala, me je v oči zbodla velika tabla, da je to
                  etaža za nekadilce. Tako, da te že na recepciji vprašajo in mislim, da je</p>
               <p>to velik korak naprej od tiste hotelske kulture, ki smo jo sicer vajeni.</p>
               <p>Kako je z javnimi prevoznimi sredstvi, vemo. V avtobusih že vrsto let pri nas ne
                  smemo kaditi. Drugo je vprašanje v letalih. No recimo, naše družbe - Adria
                  Airways, se še vedno lahko kadi. Lahko pa vam povem, da sem seznanjen prek
                  svetovne zdravstvene organizacije, da je vrsta letalskih družb kajenje v avionih
                  že povsem prepovedala.</p>
               <p>Ponekod so kajenje prepovedali v vseh prostorih, ki jih vzdržuje država. To so
                  razni uradi in podobno; med drugim tudi parlament. In seveda, tak podatek sproži
                  vprašanje, kako je s tem v slovenskem parlamentu.</p>
               <p>Za zdravstvene ustanove se že ve, da so dobile poziv, da naj kajenje odpravijo.
                  Moram reči, da je premik očiten, opazen, vendar povsem kajenje v zdravstvenih
                  ustanovah še ni odpravljeno. Z veseljem pa ugotavljam, da se zdravniki na vseh
                  strokovnih srečanjih, ki jih je v zadnjem času zelo veliko, odločajo, da so to
                  srečanja brez cigarete.</p>
               <p>Trenutno stanje na tem področju Slovenije je tako, da se v vseh uradih na debelo
                  kadi, da je pojem urada v naši podzavesti nekako povezan s cigaretnim dimom. Da je
                  v zdravstvenih ustanovah, torej kot sem rekel bolje, vendar še ni dobro. In da se
                  je izkazalo, da tam, kjer je direktor ustanove kadilec, stvari malo težje tečejo,
                  kot tam, kjer direktor ni kadilec. Kar je po svoje razumljivo.</p>
               <p>Poseben problem je kajenje v nosečnosti. In če dovolite, si bom tukaj kot minister
                  za zdravstvo in kot star zdravnik dovolil, da iz tega mesta javno pozivam vse
                  nosečnice, naj se za božjo voljo v času nosečnosti vzdržijo kajenja, če so prej
                  kadile. Ker, če bodo to delale, je velika verjetnost, da se bo njihov otrok slabše
                  razvijal in tudi slabše učil.</p>
               <p>Tako, da bi pozval tudi vse svoje kolege v zdravstvenih ustanovah, v dispanzerjih
                  za žene in za otroke, da takoj, ko nosečnico registrirajo, jo tudi s tem v zvezi
                  podučijo, tako da ne bo mogla reči, da ni vedela za te stvari.</p>
               <p>Rezultati raziskav o kajenju v nosečnostih so namreč frapantni, povsem očitni in
                  kažejo, da je tak poziv umesten. Upam, da se bomo tega lahko v nekem smislu počasi
                  privadili, da je nosečnost nekaj, kar s cigareto ni združljivo. In seveda vabim
                  tudi vse mlade starše, ne samo mlade mamice, ampak tudi očete, če so kadilci, če
                  imajo dojenčka, naj pazijo, da bo čim manj cigaretnega dima ob njem.</p>
               <p>Posebno poglavje v tem zakonu predstavlja takoimenovano omejevanje ali <stage>(kot
                     pravijo)</stage> prepoved reklame za cigarete. Cigaretne reklame sodijo med
                  najbolj učinkovite reklame na tem svetu. In menim, da bi se vsi, ki se ukvarjajo s
                  profesionalno komercialno reklamo, lahko od teh pristopov zelo veliko naučili.
                  Ciljna skupina reklam za cigarete je odraščajoča mladina. In tam se prav zaradi
                  reklam, kakršne so, regrutirajo bodoči kadilci. Omejevanje reklame ima zato za
                  cilj, da naj bi se število tistih mladostnikov, ki se odločijo za kajenje iz čisto
                  nekih prestižnih ali postavljaških razlogov, zmanjšalo.</p>
               <p>Tobačna industrija se povsod po svetu najbolj brani prav tega, češ, reklame nam
                  omejujete. Čeprav po drugi strani</p>
               <p>njihove statistike skušajo dokazati s svojimi statistikami, da povsod tam, kjer so
                  reklame za cigarete omejili, število kadilcev narašča. Tako, da sedaj jaz ne vem,
                  zakaj se pravzaprav borijo proti tem reklamam. Ker navsezadnje, če jih prepovemo,
                  se bo število kadilcev povečalo, se pravi število njihovih klientov - in bo
                  potemtakem zadeva za njih boljša. Imajo zelo dober argument, ko pravijo, če je
                  reklama zakonita, če je cigareta zakonit izdelek - in to je - potem reklama zanj
                  ne more biti protizakonita in je ne morete prepovedati. Z našim zakonom jo ne
                  prepovedujemo, pač pa jo omejujemo.</p>
               <p>Stanje je trenutno v Sloveniji na tem področju katastrofalno. Oni dan sem prišel
                  nazaj iz tujine na Brnik, pa tudi ko sem že šel tja, moram reči, Brnik dobesedno
                  srši od reklam za tuje cigarete. V načrtu imam, da bom poklical gospoda direktorja
                  Možeta in ga na to opozoril. Imel sem nekaj obiskov, strokovnjakov Svetovne
                  zdravstvene organizacije, ki so me opozorili na to. Če greste v velika evropska
                  letališča, Frankfurt, Zürich, Ženeva, teh reklam za cigarete ne boste več videli.
                  Pri nas pa imajo celo tisti vozički, s katerimi vozite kovček, gori tablo
                  Marlborough. Če pogledate na panoje ob cestah, so se v zadnjem času razbohotili
                  preko vseh meja. Menim, da bo po sprejemu tega zakona zadevo treba popolnoma
                  drugače postaviti in tudi bomo. Zdaj, gre za to, če bo direktor Brnika rekel, kdo
                  bo pa meni nadomestil zaslužek, ki ga dobim od teh firm, ki mi to dajo. Menim, da
                  je to možno in pozivam slovensko farmacevtsko industrijo, za katero vem, da
                  propagira tudi kozmetične izdelke. Slovenska farmacevtska industrija propagira
                  tudi tako imenovana zelena zdravila iz domače lekarne. Vemo, da je pivovarna Laško
                  znana po tem, da ima njeno pivo čisto poseben okus, sem zadnjič slišal na TV in da
                  so ljudje bili navdušeni. Potem imamo tu prehrambeno industrijo in pozivam vse te
                  industrije, promovirajte svoje izdelke na tistem mestu, kjer tujec najprej spozna
                  Slovenijo. Zakaj bi morali na slovenskem letališču propagirati tuje cigaretne
                  izdelke ali tobačne izdelke tujih držav.</p>
               <p>In še na nekaj bi vas rad opozoril. Reklame za tobak, take kot jih zdajle imamo
                  pri nas v Sloveniji cel kup, se selijo iz razvitega v nerazviti svet, v tako
                  imenovani tretji svet, ki si najbrž ponekod naivno domišlja, da s tem izkazuje nek
                  znak razvitosti.</p>
               <p>Oglasila se je tudi naša tobačna tovarna. Moram reči,da so bili sestanki, ki sem
                  jih imel z njimi, zelo kulturni, zelo na nivoju in zelo konstruktivni. Dvakrat ali
                  trikrat sem se sestal z vodstvom tobačne tovarne sam, mislim da so dvakrat
                  pripeljali s seboj tudi eksperte iz Nemčije, ki so me želeli prepričati, da so
                  nekatera določila naše zakonodaje dolgoročno gledano škodljive za našo ekonomijo
                  in tako naprej. Zmenili smo se in nekatere njihove pripombe v predlogu tudi
                  upoštevali. Rad pa bi vam povedal to, da je Tobačna tovarna Ljubljana vredna
                  pohvale in da razvija cigareto, ki bo v najkrajšem času imela manj nikotina in
                  manj katrana, kot predpisujejo norme Evropske  skupnosti za leto 1995, ki od
                  1.1.1995 ne bo več dovolila, da bi bilo v cigaretah toliko nikotina in toliko
                  katrana. Tobačna tovarna takšno cigareto v bistvu že ima in pravi, če nam
                  prepoveste reklamo, potem nam prepovedujete, da bi reklamirali cigareto, ki je
                  zdravju bistveno</p>
               <p>manj škodljiva. V kolikor bodo amandmaji z vaše strani, bi menil, da je o njih
                  zelo temeljito razmisliti in jih podpreti. Navsezadnje tudi tisti ki že mora
                  kaditi naprej, potem naj kadi tako cigareto, ki mu bo manj škode naredila kot
                  doslej.</p>
               <p>Zelo pomembna prvina pri zmanjševanju razširjenosti kajenja se je izkazala cena,
                  dvig cene tobačnih izdelkov pomeni na drugi strani ustrezno zmanjšanje števila
                  kadilcev, vendar pa se je pri tem izkazala še neka druga praksa. V državah, kjer
                  imajo cene tobačnih izdelkov zelo "našponane", zelo visoko, se zelo hitro razvija
                  tihotapljenje cigaret iz dežel, kjer so ti izdelki zelo poceni. Tudi pri nas smo
                  se s prvimi takimi stvarmi že srečali, cigarete se tihotapijo. Verjetno ste tudi
                  že brali v časopisih, tako da smo tu soočeni tudi s tem problemom. Zaradi tega ni
                  mogoče, da bi mi ceno naših cigaret navijali v neskončnost in s tem stimulirali
                  tihotapstvo. Nekje na sredi približno se moramo ustaliti. Moram tudi reči, da v
                  zadnjem letu, če pogledate kolikšne so bile rasti cen posameznih industrijskih
                  izdelkov, so se cene cigaret zelo povišale; mislim, da so na prvem mestu.</p>
               <p>S tem zakonom se vklapljamo v svet. Svetovna zdravstvena organizacija je v svoji
                  deklaraciji Zdravje za vse do leta 2000, ki sestoji iz 38 ciljev in se boste v
                  kratkem z nacionalnim planom zdravstvenega varstva z njimi seznanili, se lotila
                  tudi te tematike. Obstaja program, ki se imenuje "Smoke free Europe", t.j. Evropa
                  brez kajenja in v katerega smo Slovenci tudi vključeni. Imenovan je že nacionalni
                  koordinator, ki sodeluje s svetovno zdravstveno organizacijo in ki tudi pri nas
                  vodi vse aktivnosti v zvezi z omejevanjem kajenja v  skladu s smernicami svetovne
                  zdravstvene organizacije. V tem smislu bo organizirana tudi velika proslava 31.
                  marca v Celju.</p>
               <p>Potem, v Sloveniji v skladu s tem programom zdravstva teče že nekaj programov:
                  program v zdravih mestih, program Cindi, program Monika, program bolezni
                  odvisnosti in tako dalje. Vse to so zadeve, ki jih je nekako možno povezati tudi z
                  zmanjševanjem kajenja pri nas. Zakonodajo lahko primerjate s katerokoli zakonodajo
                  drugod po svetu. Vse te zakone smo dobili in moram reči, da so osnovne rešitve
                  povsod iste in so približno take kot so pri nas. Zakon naj poseže tam, kjer
                  kajenje najbolj škodi oziroma kjer najbolj moti.</p>
               <p>Kot minister moram reči, da sem dobil v času priprave in potem, ko je bilo nekaj
                  člankov objavljenih, zelo veliko pisem posameznikov, ki so v glavnem podpirali to
                  zakonodajo. Spomnim se samo dveh pisem, ki sta tako nekako zajedljivo komentirali
                  vse to, kar pripravljamo. Ko smo razpisali javni natečaj za TV spote, za scenarije
                  v TV spotu, ki naj bi v najbolj gledanem času ljudi opozarjali na škodljivost
                  kajenja, smo dobili 307 odzivov. 307 posameznikov nam je poslalo različne
                  scenarije, tako da je več kot mesec in pol naša komisija pregledovala te
                  scenarije, preden se je lahko odločila, kateri bodo nagrajevani in kateri ne.</p>
               <p>V času teh predzakonskih aktivnosti je bila na Filozofski fakulteti organizirana
                  serija desetih predavanj, ki so bila usmerjena proti temu zakonu, češ da je
                  omejevanje kajenja omejevanje osebne svobode. Nič ne rečem, da je nemara osebna
                  svoboda kadilca omejena, če v določenih okoliščinah ne sme</p>
               <p>prižgati cigarete. Vendar vas pa vprašam, ali ni tudi omejevanje svobode
                  nekadilca, ko pa on prižge cigareto. Mislim, da je tu razprava povsem odveč. Med
                  tem časom smo organizirali tudi takoimenovane nevladne skupine pritiska,
                  "nongovernement organisations" združili smo vsa društva, ki so se do sedaj že
                  borila proti temu, da bi se kajenje pri nas tako širilo kot se je. Zelo moram
                  pohvaliti medije, s katerimi smo dobro sodelovali.</p>
               <p>Če me vprašate, in to bo najbrž tudi v razpravi prišlo, ali ne sprejemamo zakona,
                  ki ga bomo potem masovno kršili? Reči moram, da odgovor na to vprašanje ni v rokah
                  kadilcev, ampak je v rokah nekadilcev. Ali se bomo nekadilci znali toliko zavesti
                  in organizirati, da ne bomo dovolili vsakomur ob vsaki priliki prižgati cigareto.
                  Med vami vas je veliko kadilcev, nekaj vas poznam. Če boste malo pozorneje
                  gledali, vsake toliko časa mora iti nekdo ven, da zadosti tej svoji razvadi in
                  potem spet pride nazaj in sodeluje in to kar naprej teče tudi na teh naših sejah.
                  Menim, da je seveda od nekadilcev odvisno, kako bo. In če greste tja ven, boste
                  takoj zavohali da se tam kadi. Vesel sem, da smo v času prejšnjega mandata
                  parlamenta uspeli v jedilnici glavni del jedilnice speljati kot jedilnico za
                  nekadilce. Mislim, da je danes to že nekaj kar samo po sebi umevno, kar pomeni, da
                  je treba stvar pač sprejeti.</p>
               <p>Vprašanje bo prav gotovo, kakšne bodo pa ekonomske posledice za to državo?
                  Proračun bo dobil manj denarja, delovna mesta bodo ogrožena in tako dalje. Glede
                  delovnih mest v Sloveniji ne bo hudo, ker imamo eno samo tobačno tovarno, ki
                  zaposluje toliko in toliko ljudi. Ta tobačna tovarna ni več izključno v slovenski
                  lasti, dobro posluje in velik del svojih izdelkov prodaja na tuje. Tako da mislim,
                  da kolikor bo pri nas manj kadilcev, bo zlahka nadomestila.</p>
               <p>Druga dejstva pa kažejo na to, da če se cena nekoliko zviša, in mislim da tu imamo
                  še nekaj rezerve, da proračun lahko celo ob zmanjšanju števila kadilcev dobi več
                  denarja kot ga je dobil prej. Menimo pa, da bo dolgoročno prodaja zmanjšala
                  potrebe po zdravljenju vseh bolezni, ki iz kajenja nastanejo, da bo izboljšala
                  kakovost notranjega okolja in da bo tudi ugled Slovenije v svetu v mnogočem
                  povečala.</p>
               <p>Svetovna zdravstvena organizacija priporoča tudi tako imenovani zdravstveni tolar
                  ali zdravstveni dolar ali zdravstveno marko, v katerikoli državi pač ste. Mi smo
                  to priporočili in smo rekli takole. V Sloveniji se vsak dan proda - smo izračunali
                  in podatke imamo zelo točne - približno 575.000 škatlic cigaret. In če se zdaj
                  vsako škatlico obremeni z, recimo, dvema tolarjema in če se ta denar namensko
                  zbira, se vsak dan za preventivne in vzgojne akcije zbere 1 milijon tolarjev. Ko
                  je to zvedel minister Gaspari, je skočil v zrak in je rekel, ti nisi minister za
                  finance, minister za finance sem jaz in jaz bom davke predpisoval. Tudi v redu in
                  tudi prav, samo dogovorimo se, da bo predpisal ta dva tolarja minister Gaspari,
                  vendar da bodo na nekem posebnem računu ne pa v integralnem proračunu, s katerim
                  imamo v zdravstvu posebej slabe izkušnje.</p>
               <p>Seveda boste vi verjetno dali neke amandmaje in pripombe. Mi to še kar naprej
                  dobivamo, predvsem v to smer, da je zakon preveč mil. Večina teh, ki nam pišejo,
                  bi želeli s kadilci</p>
               <p>opraviti kar z ognjem in mečem. Menim, da tak pristop ni pravilen in da bomo lahko
                  na drugačen, bolj kulturen način veliko več dosegli.</p>
               <p>Na koncu mi dovolite še nekaj. Zakon ima že kar brado. Prvi osnutek zanj je
                  napisal gospod dr. Šešerko, ko je bil še podpredsednik vlade. Dolgo časa smo
                  mislili, da bi bil kot zakon, ki bi ga dali Zeleni. Menim, da ga lahko tudi kot
                  takega sprejmemo, ne glede na to, ali so to ti zeleni ali oni zeleni, to je zakon
                  vseh zelenih in vseh ekoloških strank. In navsezadnje je zakon vseh strank v
                  parlamentu, kajti vsi ste se v predvolilni bitki zavzemali za čisto in varno
                  okolje.</p>
               <p>Obstoječa znanja o škodljivosti aktivnega in pasivnega kajenja povsem zadoščajo za
                  to, da boste sprejeli tak zakon. Glede na to, da je večina prebivalcev nekadilcev,
                  upam, da boste tak zakon tudi sprejeli in da ga boste imeli za nekaj samo po sebi
                  razumljivega. Gre v bistvu že za neke vrste civilizacijsko normo.</p>
               <p>Na koncu mi dovolite, da se zahvalim vsem sodelavcem na ministrstvu, ki so na tem
                  zakonu delali. Rad bi se zahvalil gospodu Dolčiču v službi za zakonodajo pri
                  vladi, ki je pri tem opravil levji delež, Odboru za javne zavode pri vladi, pa
                  tudi odboru, ki pri Državnem zboru pokriva zdravstvo, za razpravo, pripombe in vse
                  sugestije v zvezi s tem zakonom. Hvala lepa.</p>
            </sp>
            <sp xml:id="SDZ1-Redna-08-1993-05-26.sp87">
               <speaker>PODPREDSEDNIK DR. LEV KREFT:</speaker>
               <p>Hvala lepa. Predlog za izdajo zakona je obravnaval Odbor za zdravstvo, delo,
                  družino in socialno politiko. Poročilo odbora ter mnenje Sekretariata za
                  zakonodajo in pravne zadeve ste prejeli. Želi poročevalec odbora besedo? Prosim,
                  gospod Štefan Kociper.          </p>
            </sp>
            <sp xml:id="SDZ1-Redna-08-1993-05-26.sp88">
               <speaker>ŠTEFAN KOCIPER:</speaker>
               <p>Spoštovani! Odbor Državnega zbora za zdravstvo, delo, družino in socialno politiko
                  je na 7. seji dne 14.5.1993 obravnaval predlog za izdajo zakona o omejevanju
                  uporabe tobačnih izdelkov. Po temeljiti razpravi je podprl predlog predlagatelja,
                  da Državni zbor že na tej seji začne razpravo o tem predlogu za izdajo zakona in
                  to po trifaznem postopku tako, kot je predlagatelj sam predvidel, da se razprava
                  čim temeljiteje opravi.</p>
               <p>Člani odbora so v svojih stališčih predvsem poudarili, da je na vsak način
                  potrebno kajenje omejiti na vse možne načine, od prepovedi reklam oziroma
                  zmanjševanja reklamiranja tobaka in tobačnih izdelkov v sredstvih javnega
                  obveščanja do povečanja kazni v kazenskih določbah za primer, če se bodo kršile
                  določbe navedenega zakona. Razpravljali so o različnih možnostih na področju
                  javnih financ, kjer je bilo poudarjeno, da bi morale maloprodajne cene tobačnih
                  izdelkov rasti hitreje kot maloprodajne cene na sploh. Cene tobačnih izdelkov
                  morajo prehitevati inflacijo, ker bi se le na ta način ob zmanjševanju števila
                  kadilcev zbrala približno enaka sredstva v državnem proračunu. Po mnenju članov
                  odbora je Svet za zdravje kot medresorsko telo, ustanovljeno pri Vladi Republike
                  Slovenije, pridobil za svoje naloge, med katerimi naj bi bila tudi naloga
                  omejevanja kajenja, premalo sredstev iz proračuna kljub temu, da je to medresorsko
                  telo. Proračunska sredstva za njegovo delovanje</p>
               <p>niso edina sredstva, pač pa bodo posamezna ministrstva glede na naloge sveta
                  uporabila tudi svoja finančna sredstva.</p>
               <p>Določen odstotek sredstev, pridobljen od prodaje tobačnih izdelkov, naj se nameni
                  preventivi. Odbor je v celoti podprl predlagatelja in predlaga Državnemu zboru, da
                  ta predlog za izdajo zakona tudi podpre. Da pa se še jaz malo pošalim kot gospod
                  Voljč, v poslanski skupini SKD ni nobenega kadilca in že prispevamo k temu
                  zakonu.</p>
            </sp>
            <sp xml:id="SDZ1-Redna-08-1993-05-26.sp89">
               <speaker>PODPREDSEDNIK DR. LEV KREFT:</speaker>
               <p>Hvala lepa. Ugotavljam, da so zastopane vse poslanske skupine in pričenjam
                  razpravo. Besedo ima gospod Tone Peršak.</p>
            </sp>
            <sp xml:id="SDZ1-Redna-08-1993-05-26.sp90">
               <speaker>ANTON PERŠAK:</speaker>
               <p>Del tega, kar sem sam nameraval povedati, je povedal pravzaprav že gospod
                  minister, zlasti tisto, ko je poudaril na začetku, da je izhodišče zakona predvsem
                  zaščita nekadilcev oziroma ustvarjanja pogojev, da nekadilci ne bi bili nekako
                  posiljevani <stage>(da tako rečem)</stage> z aktivnostjo kadilcev. V tej točki je
                  seveda ta zakon koristen, potreben in ga tudi jaz podpiram.</p>
               <p>Glede na to, da je bilo pri prejšnji točki dnevnega reda zelo pomembno povedati,
                  kdo ima koliko otrok, bo najbrž pri tej točki pomembno povedati, kdo je kadilec in
                  kdo je nekadilec. Moram povedati, da sem bil več kot 10 let kadilec in da že več
                  kot 10 let nisem več kadilec; tako da imam obe izkušnji. To se mi je zdelo važno
                  povedati, ker bom mogoče povedal nekatere stvari, ki bodo videti, kot da so
                  povedane z vidika kadilcev.</p>
               <p>Če je nesporno dejstvo to, kar je bilo rečeno, da je zakon potreben in da je
                  koristen s tega vidika, da na nek način zaščiti nekadilce in njim omogoči, da pač
                  živijo - tudi jedo, pijejo itn.- v za njih čistem okolju, je treba povedati, da
                  ima zakon vendarle tudi nekatere implikacije, ki imajo gospodarsko dimenzijo. In
                  ta dimenzija pri tem zakonu ni nepomembna. Prej ste tudi zelo veliko govorili o
                  proračunu. Res je, da ima Slovenija eno samo tobačno tovarno in res je, da ta
                  tobačna tovarna prispeva v proračun letno okrog 150 milijonov mark, kar je, npr.
                  letos 10 - 11 milijard tolarjev. Pa to sedaj ne pomeni, da je to razlog, da bi
                  morali ljudi spodbujati h kajenju; strinjam se, da ne! Toda tudi to je treba
                  vedeti, kadar se pač o tem pogovarjamo - za to gre.</p>
               <p>Hkrati se mi zdi pametno povedati to, da se v zadnjem času s te vrste zakonodajo
                  zelo veliko ukvarjajo ali so se ukvarjale še nekatere države v Evropi in da so
                  izkušnje različne. Recimo, v Franciji so sprejeli dokaj restriktiven zakon;
                  posledica je množično kršenje zakona, na kar je prej minister opozoril, oziroma je
                  posledica, da so pač v mnogih gostilnah barih itn. dali na vrata napise, da so to
                  lokali, ki so namenjeni kadilcem, in so s tem - ker je to tam možno - obšli zakon.
                  Posledica pa je še ena: to je posledica prepovedi reklamiranja. Ta prepoved je,
                  kar ste tisti, ki malo spremljate šport, že opazili, da se je morala Francija
                  odpovedati dirki "Formula 1". Ta prepoved pa ima poleg samih posledic za tobačno
                  industrijo tudi druge konsekvence. To ne pomeni, da sedaj plediram, da se
                  reklamiranje cigaret in tega v celoti dovoli, tako kot je bilo do</p>
               <p>sedaj. Ampak hočem samo povedati, da morajo biti določbe premišljene in oblikovane
                  na tak način, da ne povzročijo posledic še na kakšnem vzporednem področju. V
                  Avstriji je prišlo do nekega konflikta - tudi tam se sedaj ukvarjajo s tem zakonom
                  - med sfero gostinstva in turizma in zakonodajalcem.</p>
               <p>Te stvari pač omenjam zato, ker želim predlagati, da sprejmimo ustrezen zakon, se
                  pravi tak, ki ga bomo res lahko tudi spoštovali oziroma zahtevali, da se spoštuje,
                  in ki bo dosegel tisti namen, zaradi katerega se je zakonodajalec oz. predlagatelj
                  zakona lotil. To je zaščita nekadilcev in to je, da bo zakon omogočil - tukaj se
                  strinjam s tistimi, ki zagovarjajo t.i. tolar ali kakorkoli že - tudi ukrepe na
                  strani vzgoje ali neke preventivne dejavnosti in ne bo mislil, da bomo samo s tem,
                  če bomo prepovedali reklamo, dosegli to, da se bodo mladi manj odločali za
                  kajenje. Brez dvoma ima sicer reklama pri tem velik pomen, toda še večji pomen ima
                  vzgoja in razne druge vrednote. Ne samo to, ali je reklama na nekem mestu
                  objavljena ali ne!</p>
               <p>Drug problem je vprašanje, ki je bilo že omenjeno in ki je tudi v kontekstu
                  reklame. Problem objavljanja in obveščanja in ne nazadnje tudi reklamiranja manj
                  škodljivih cigaret. Gospod minister je že povedal, da bo tobačna tovarna začela
                  proizvajati cigarete, ki bodo imele pod 10 miligramov kondenzata in pod miligram
                  nikotina. Sedaj je vprašanje presoje, ali je koristno proizvajalcu dovoliti široko
                  kampanjo za to cigareto, če bo posledica tega pravzaprav preorientacija kadilcev s
                  "težjih" na "lažje" cigarete? Hočem povedati, da je po mojem mnenju 15-dnevni rok,
                  ki je dan, kratek za te vrste kampanjo.</p>
               <p>Drug problem. Bral sem in tudi mi smo dobili pisma nekaterih društev za nekadilce.
                  Res je, kot je rekel gospod minister, ponekod je čutiti težnjo, da bi se na nek
                  način s kadilci obračunalo. Tega v zakonu ne vidim in mislim, da je to dobro,
                  pametno. Skratka - še enkrat bi rekel -: dajmo sprejmimo zakon, ki ga bodo ljudje
                  tudi spoštovali, ki bo imel pozitiven učinek, ne pa takega, s katerim se bomo
                  potem ukvarjali, češ, saj ga tako in tako nihče ne spoštuje.</p>
               <p>Imam sicer še nekaj konkretnih pripomb k posameznim tezam, pa jih bom tu
                  oddal.</p>
            </sp>
            <sp xml:id="SDZ1-Redna-08-1993-05-26.sp91">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod dr. Janko Predan.</p>
            </sp>
            <sp xml:id="SDZ1-Redna-08-1993-05-26.sp92">
               <speaker>DR. JANKO PREDAN:</speaker>
               <p>Spoštovani predsedujoči, gospe in gospodje! Spoštovani kolega gospod minister dr.
                  Voljč! Osebno menim, da je ta zakon o omejevanju uporabe tobačnih izdelkov zapisan
                  zaradi varovanja zdravja. Nikotin sodi med pri nas legalne droge in povzroča
                  bolezni odvisnosti, katran pa povzroča raka na pljučih. V cigaretnem dimu je še
                  približno 30 drugih aktivnih substanc, od katerih so nekatere tudi rakotvorne.</p>
               <p>Seveda se mi ob tem takoj postavlja vprašanje, kdaj bomo sprejeli zakon, ki bo
                  omejeval uporabo druge, pri nas legalne droge, to je alkohola.</p>
               <p>V ozadju so uživalci neke kemične snovi, dokaj številčne in ti mislim, da so
                  potencialni nasprotniki tega zakona. Čeprav, kot je minister povedal, zakon ni
                  uperjen proti</p>
               <p>kadilcem in tudi ne prepoveduje kajenja. Zato se mi postavlja vprašanje, ali zopet
                  ne sprejemamo nekega zakona, ki ne bo spoštovan, kot so recimo odloki o prepovedi
                  točenja alkoholnih pijač do 7. ure zjutraj. Dvakrat pomežikneš, pa dobiš v kavi
                  o,3 konjaka.</p>
               <p>To mislim tudi zato, ker so kazni v tem predlogu zelo mile za kršenje tega zakona,
                  pa tudi teze, ki opredeljujejo inšpekcijski nadzor, so dovolj medle. Ne verjamem,
                  da bi bili z represivnimi metodami lahko uspešni. Prepričan sem, da samo s
                  spremembo mišljenja do tega pojava lahko uspemo. In tu se mi zdi, da je ta zakon
                  dovolj dobra podlaga za spreminjanje našega odnosa do tega problema. Pa tudi zato,
                  ker je to dovolj dobra podlaga, kar se mi zdi še posebej pomembno, da pride
                  vsebina tega zakona v vse učne programe naših izobraževalnih ustanov, in to od
                  vrtcev do univerze.</p>
               <p>Svetovna zdravstvena organizacija v svojih tezah pravi, da želi do leta 2000 za
                  20% zmanjšati število kadilcev. To se mi zdi še posebej pomembno, ker gre za
                  proces postopnosti in pa strpnosti. In samo na ta način vidim, da lahko ta zakon
                  pripelje do uspeha, zmanjšanja števila tistih, ki kadijo, predvsem pa, da novi ne
                  bi začeli kaditi.</p>
               <p>Poudarjeno je že bilo, da ta zakon ne krati pravice kadilcev, ampak da daje
                  nekadilcem pravico do zraka brez cigaretnega dima. Pasivni kadilec ima trikrat
                  večjo možnost, da zboli za rakom. Aktivni kadilec ima to možnost osemkrat večjo,
                  kot pa tisti, ki diha zrak brez cigaretnega dima. Torej ne gre za omejevanje
                  pravice kadilcev do kajenja, ampak nekadilec dobi pravico do zraka brez
                  cigaretnega dima.</p>
               <p>Dodatno bi še glede reklamiranja v tem zakonu: zdi se mi, da je to vprašanje
                  dovolj korektno opredeljeno do reklamiranja, do industrije.</p>
               <p>Predlagatelju pa bi predlagal, da v 19. tezi tega zakona uvede akcizo. Torej
                  davek, ki je določen v absolutnem smislu, oziroma v absolutnem znesku in ga
                  predlagam, en tolar od prodanega cigaretnega zavojčka. To je mesečno 15 milijonov
                  tolarjev. S tem se lahko zakon dejansko sam financira. Saj prodamo pri nas, kot je
                  že minister povedal, 500 tisoč zavojčkov dnevno. Hvala.</p>
            </sp>
            <sp xml:id="SDZ1-Redna-08-1993-05-26.sp93">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospa Irena Oman. Za njo bo na vrsti dr. Vladimir
                  Topler.</p>
            </sp>
            <sp xml:id="SDZ1-Redna-08-1993-05-26.sp94">
               <speaker>IRENA OMAN:</speaker>
               <p>Hvala. Jaz bi dala nekaj konkretnih mnenj k predlogu za izdajo zakona. Ta zakon je
                  premalo strog. Obravnaval ga je že odbor, poročilo ste slišali. V 9. tezi piše da,
                  mora biti na embalaži natisnjeno opozorilo, ki govori o škodljivosti kajenja. Jaz
                  bi tukaj dodala, da mora biti natisnjeno v slovenskem jeziku in se ne morem
                  strinjati z razlago, ki sem jo zadnjič slišala na odboru, da je to samo po sebi
                  logično. Nič ni logično. Ker tale škatlica cigaret razen tobačne znamke Republika
                  Slovenija, tobačna znamka, nima čisto nič slovenskega, tudi opozorila ne. In vsi
                  tisti, ki ne znajo dovolj dobro angleško, ne razumejo, kaj tukaj pri strani piše.
                  Predlagam, da se to popravi,</p>
               <p>oziroma da se dovolj natančno napiše, da mora biti opozorilo natisnjeno v
                  slovenskem jeziku.</p>
               <p>Potem je 11. teza, ki govori o reklamiranju tobačnih izdelkov. Ta je v redu. Je pa
                  11.a) teza, ki govori, v katerih primerih bi pa lahko reklamirali tobačne izdelke.
                  Mnenje Samostojne poslanske skupine je, da v nobenem primeru. Tudi v tistem
                  primeru ne, ko se odstotek nikotina v cigaretah zmanjšuje. Zakaj? V nobenem
                  primeru se ni mogoče z reklamo izogniti določeni populaciji ljudi, recimo otrok
                  ali mladine. Reklama je naslovljena na vse prebivalce, torej včasih tudi na otroke
                  in mladino, ali pa v razviti Evropi je ravno anti-propaganda tista, ki je zelo
                  učinkovita. Zato mislim, da se je temu potrebno izogniti.</p>
               <p>Potem je 13. teza, ki ni dovolj ostro naravnana in bi jo bilo treba popraviti
                  toliko, da je dikcija jasna in sicer, da se izpusti besedica "lahko" in se da "ne
                  sme".</p>
               <p>V 21. tezi so kazenske določbe, ki so največja katastrofa, čeprav bi kdo zavpil,
                  da niso v skladu z nekimi drugimi zakoni itn. Če to drži, potem menim, da ne
                  moremo sprejemati nobenega zakona prej, preden tistega ne popravimo, ker je sicer
                  vse brezpredmetno. Denarna kazen 50.000 tolarjev za tistega, ki reklamira cigarete
                  ali pa ki jih izdeluje - tukaj piše kaznuje za prekršek pravna oseba ali
                  posameznik, ki stori prekršek v zvezi s samostojnim opravljanjem dejavnosti, če
                  ... in potem našteva. Zagotavljam, da z enkratno objavo dobi ne desetkrat ampak
                  stokrat povrnjenih  tistih 50.000 tolarjev, ki bi jih sicer plačal za kazen. In ta
                  kazen se mora povečati na 500.000 tolarjev, najmanj.</p>
               <p>Pri 22. tezi predlagatelj obravnava dve skupini za prekrške. Jaz bi kar povedala
                  in predlagala, kako jaz vidim, da bi se besedilo glasilo. To 22. tezo bi
                  preoblikovali tako, da se glasi: "z denarno kaznijo najmanj 100.000 tolarjev
                  kaznuje posameznik, če omogoči v nasprotju z 10. člena tega zakona oglaševanje
                  tobačnih izdelkov na zunanjosti stanovanjskih ali poslovnih prostorov, ki so v
                  njegovi lastnini, najemu ali zakupu, in drugič, če uporablja enako ali podobno
                  blagovno znamko tobačnih izdelkov in živilskih proizvodov v nasprotju z 12. členom
                  tega zakona."</p>
               <p>V novi 22.a) tezi ali kasneje členu pa bi se besedilo glasilo: "Z denarno kaznijo
                  najmanj 5.000 tolarjev se kaznuje posameznik, če kadi v javnem prostoru, kjer je
                  kajenje prepovedano ali kadi v delovnih prostorih, kjer to ni dovoljeno." Zakaj
                  taka razdelitev?  Zato, ker je predlagatelj zakona v 22. tezi zajel dve kategoriji
                  kršitev, in sicer kršitve, s katerimi ima kršitelj materialno korist od kršenja
                  členov, in druga vrsta kršitve, kjer posameznik škodi sebi oziroma s kajenjem
                  ogroža druge in s tem nima materialne koristi.</p>
               <p>Upam, da bodo ta mnenja podprta. Hvala.</p>
            </sp>
            <sp xml:id="SDZ1-Redna-08-1993-05-26.sp95">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima kolega dr. Vladimir Topler, za njim bo dobil besedo kolega
                  Miroslav Mozetič.</p>
            </sp>
            <sp xml:id="SDZ1-Redna-08-1993-05-26.sp96">
               <speaker>DR. VLADIMIR TOPLER:</speaker>
               <p>Spoštovani predsedujoči, poslanke in poslanci! Pandemija kajenja je prisotna tudi
                  v slovenski družbi, in to v precej velikem okviru. Je odraz določenega socialnega
                  modela naše družbe. Posledice kajenja pa videvamo v veliki meri predvsem
                  zdravniki, če gledamo to iz zornega kota patologije prebivalstva in iz zornega
                  kota zdravstvenega stanja kadilcev. Veliko je o tem že povedal gospod minister dr.
                  Voljč. Od leta 1985 do leta 1991 je v Sloveniji umrlo zaradi pljučnega raka 5.394
                  bolnikov. Če vzamemo ta podatek, je to zelo velika številka. Vemo, da je
                  povzročitelj pljučnega raka predvsem cigareta. In od 10 primerov pljučnega raka je
                  9 primerov takšnih, zaradi katerega so pri pljučnem raku umrli, kjer je predvsem
                  cigareta tisti bistveni faktor. V Sloveniji kadi po nekaterih podatkih približno
                  600.000 ljudi. Od tega kadi približno  dve tretjini moških in ena tretjina žensk.
                  V Evropi bo umrlo do leta 1995 približno 1,3 milijone ljudi za posledicami
                  kajenja. Posledice kajenja, to danes še ni bilo omenjeno, niso samo v pljučnem
                  raku, za posledicami kajenja umre veliko ljudi zaradi srčnega infarkta. Veliko
                  ljudi postane invalidov zaradi tega, ker imajo zapore žil. Vemo, da je kajenje eno
                  izmed glavnih aterogenih dejavnikov, ki povzročajo arterijo sklerozo in se
                  posledice vidijo na celotnem področju.</p>
               <p>Ne bi se več spuščal v strokovne zadeve, mislim, da nam je vsem jasno, da je
                  kajenje škodljivo. Zakon ne prepoveduje kajenja, ampak ga omejuje in ne krši
                  nobene pravice tistega, ki kadi. V poslanski skupini Zelenih-ekološka socialna
                  stranka in tudi minister, ni nobenega kadilca. Podobno, kot je rekel gospod
                  Kociper, da ga ni pri Stranki krščanskih demokratov. Vendar nimamo proti nobeni
                  stranki, oziroma proti nobenemu posamezniku, ki kadi, kakršne koli pomisleke in to
                  se tudi ne ureja s tem zakonom. Vsakdo ima pravico, da si svobodno izbere, kako bo
                  živel. Ne bi se več tukaj spuščal na zakon.</p>
               <p>Želel bi poudariti druge stvari. Posledice kajenja nosimo vsi. Tako kadilci kot
                  nekadilci. Nekadilci nosimo posledice kajenja s tem, da smo prisiljeni oziroma
                  moramo živeti v zakajenih prostorih in da nosimo finančno breme zdravljenja
                  posledic kajenja. Kadilci pa to svojo razvado prevečkrat plačujejo z življenjem, s
                  prehitro smrtjo in z invalidnostjo. Zato upam, da bodo kadilci in nekadilci gotovo
                  podprli ta zakon. Ta zakon je nek kompromis na civilizacijski način. Pri tem bi
                  poudaril, da mora imeti precejšnjo vlogo v nadaljnjem omejevanju kajenja in v
                  načinu za zdravo življenje tudi vzgoja in upam, da bomo jutrišnji dan na naših
                  slovenskih tleh srečevali veliko mladih ljudi brez cigarete, predvsem pa nosečnice
                  brez cigarete v rokah. Kajti, ko kadi ona, kadi tudi otrok. Otrok nosi posledice
                  za to nespametno razvado. Hvala.</p>
            </sp>
            <sp xml:id="SDZ1-Redna-08-1993-05-26.sp97">
               <speaker>PODPREDSEDNIK DR. LEV KREFT:</speaker>
               <p>Hvala. Besedo ima gospod Miroslav Mozetič. Za njim bo razpravljala še gospa Vida
                  Čadonič-Špelič.</p>
            </sp>
            <sp xml:id="SDZ1-Redna-08-1993-05-26.sp98">
               <speaker>MIROSLAV MOZETIČ:</speaker>
               <p>Sem krščanski demokrat, ampak če je za ta zakon treba biti zelen, sem tudi v
                  celoti zelen. Podpiram predvsem cilje, ki so v zakonu. Saj se bom ponavljal, ampak
                  v</p>
               <p>bistvu gre za podporo in do sedaj so vsi podpirali ta zakon, zato bom žal
                  ponavljal druge predvsem zaradi zaščite nekadilcev. Tukaj sem zelo egoist. Rekel
                  bom malo grobo: ne zanimajo me kadilci, če si škodujejo ali ne, ampak zanima me to
                  in ne želim, da  škodijo oni meni. Zato je drugi cilj, ki mislim, da bi ga bilo
                  treba zelo poudariti in dosti delati zanj in uporabiti tudi veliko sredstev,
                  kolikor se jih bo nabralo, pa je razvoj zdravstvene vzgoje in javnega
                  informiranja.</p>
               <p>Mislim, da bi moralo postati pri nas tako, kot pravijo, da je že v nekaterih
                  razvitih deželah, da se kadilci skrivajo v tiste "rauch-kamre" - ne vem, kako jim
                  rečejo - in da jih v naravnih prostorih, kamor sodijo tudi ceste in trgi,
                  praktično ni.</p>
               <p>Nekaj pripomb na teze. Napis, ki naj bi bil na škatlici cigaret, bi bil lahko malo
                  bolj udaren. Ni nujno, da to Svet za zdravje opozarja, ampak naj bi bilo kar
                  kategorično, to je škodljivo. In morda tukaj najti formulo, da je škodljivo, tudi
                  komu je škodljivo. Čeprav je ljudem škodljivo, mislim, da je poudarek tudi na tem,
                  da je škodljivo za tistega, ki je poleg kadilca.</p>
               <p>Čeprav podpiram omejevanje reklame v celoti, imam pomisleke pri variantnih
                  dodatkih od 11.a naprej, čeprav je verjetno koristno, da tobačna tovarna pove, da
                  je izdelala nek izdelek, ki je manj škodljiv od prejšnjega. Bojim se, ker so pač
                  ti, ki ustvarjajo reklamo, zelo, zelo iznajdljivi, da bodo to zadevo predvsem
                  izkoriščali v reklamo, ne pa da bodo povedali, da je v tej in tej vrsti cigaret
                  več ali manj škodljivih snovi. To mislim, da moti; predvsem bi izkoristili za
                  reklamo.</p>
               <p>Podpiram teze; recimo, 12. tezo mislim, da je treba podpreti v celoti in čeprav
                  piše varianta, da se črta, vendar predvsem skozi reklamo, ki je tukaj, ki naj bi
                  jo ta teza prepovedala, predvsem skozi to tečejo sedaj zelo široke reklamne
                  akcije. To so razni bonbončki, pa ne vem kaj še vse, v obliki škatlic cigaret,
                  točno isto ime. Tako, da iz tega vidimo, da so ti ljudje zelo iznajdljivi in bomo
                  težko prepovedali. Zato bi morali vsaj tisto, kar se da, prepovedati.</p>
               <p>Pri 14. členu - jaz ga podpiram. Ne morem se odločiti za varianto, ali je to 15
                  ali 18. Najbrž bo od 15. leta navzgor že težko kontrolirati, ampak na nek način
                  mislim, da je treba to zadevo tudi podpreti.</p>
               <p>18. člen, ki govori o zaposlenih - v celoti ga podpiram. Samo malo bi morali še
                  razmisliti, da se ta člen ne bi sprevrgel v "šikano". Ko govori o prerazporeditvi,
                  da ne bi sedaj kakšnega nekadilca porivali v kakšne čudne prostore, tako da bi
                  morali iskati rešitev, ki ne bi bila vezana na zahtevo delavca do delodajalca,
                  ampak da delavec nekadilec pač v bistvu izrazi samo to, da je nekadilec in iz tega
                  morajo izhajati vse konsekvence. Ne pa, da on zahteva in če mu delodajalec ne
                  najde, recimo, nekje pod nekimi stopnicami primernega prostora.</p>
               <p>Mislim, da so kazenske določbe - ne da bi želel kritizirati pripravljalca - in
                  tudi te zadeve o nadzoru tako narejene, da se tega zakona ne bo nihče držal. Če
                  kazenskih določb ne bomo malo drugače postavili, bo ta zakon mrtev. Sprememba
                  mišljenja je zelo pomembna, ampak mislim  - in to ne</p>
               <p>velja samo za Slovence, ampak tudi za druge narode - da imajo zato vsi dosti
                  visoke kazni. Najlažje se mišljenje ljudi spreminja s tisto zadevo, ki si ji reče
                  denar, če ima udarec po žepu; torej vsaka šola nekaj stane. Tudi šola o spremembi
                  mišljenja o kajenju mora nekaj stati. Brez tega se bojim, da zakon ne bo zaživel.
                  Hvala.</p>
            </sp>
            <sp xml:id="SDZ1-Redna-08-1993-05-26.sp99">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospa Vida Čadonič-Špelič. Za besedo pa se je prijavila še
                  gospa Mateja Kožuh-Novak.</p>
            </sp>
            <sp xml:id="SDZ1-Redna-08-1993-05-26.sp100">
               <speaker>VIDA ČADONIČ-ŠPELIČ:</speaker>
               <p>Hvala lepa za besedo. Spoštovani! Ker je bilo o kajenju oziroma o tem zakonu
                  povedano že veliko lepega oziroma grdega o kajenju, bom povedala samo nekaj
                  svojih, čisto konkretnih pripomb na posamezne člene.</p>
               <p>In sicer, začela bi pri 14. členu, ko se moj kolega Mozetič ni mogel odločiti,
                  katero starost bi določili. Za prepoved prodaje nekako predlagam mogoče starost 16
                  let, to je kompromis med 15. in med 18. letom.</p>
               <p>Potem v 16. členu upam, da ne bodo jezni lastniki gostinskih lokalov. Ta člen
                  namreč govori, da je nujno pripraviti 50% prostora za nekadilce v gostinskih
                  obratih, ki nudijo hrano. To se pravi, razumem, da tisti gostinski obrati, ki ne
                  nudijo hrane, razen slaščičarne, ki seveda tudi nudijo, niso primorani nuditi
                  nekadilcem svojega prostora. Jaz bi kar predpisala, da bi vsi gostinski obrati,
                  kamor se seveda štejejo tudi bifeji, pripravili prostor tudi za nekadilce.</p>
               <p>Potem bi še prešla na kazenske določbe. 20. člen določa, da izvajanje zakona
                  nadzira Ministrstvo za zdravstvo in če pravilno razumem, potem za njim stoji tukaj
                  sanitarna inšpekcija. Pri tem pa je izvzeta tržna inšpekcija, za katero menim, da
                  bi bilo prav, da bi tudi izvajala nadzor. Namreč, prav tržna inšpekcija se zaradi
                  svoje specifičnosti dela zelo veliko giblje po lokalih in po trgovinah in mislim,
                  da bi bilo prav, da bi tudi njim dali možnost ukrepanja.</p>
               <p>No, za kazni se seveda strinjam, da so nizke. Predlagala bi še eno vrsto
                  kaznovanja, in sicer možnost uporabe dodatne kazni, to se pravi kazni, ki je
                  izrečena na kraju samem. Zdi se mi, da je taka kazen zelo učinkovita oziroma da
                  spravi v sram, če že drugega ne, tistega, ki je bil kaznovan. Torej bi lahko
                  razmislili o tem.</p>
               <p>In še nekaj. Zelo me motijo, in tudi nas v poslanski skupini, ogorki, ki so
                  vsepovsod, kamor stopiš. Predvidela bi tudi kazen za tiste, ki nekontrolirano
                  mečejo ogorke kar sem in tja. Zlasti po javnih prostorih, oziroma prav povsod.
                  Samo toliko. Hvala lepa.</p>
            </sp>
            <sp xml:id="SDZ1-Redna-08-1993-05-26.sp101">
               <speaker>PODPREDSEDNIK DR. LEV KREFT:</speaker>
               <p>Hvala lepa. Dr. Mateja Kožuh- Novak, prosim.</p>
            </sp>
            <sp xml:id="SDZ1-Redna-08-1993-05-26.sp102">
               <speaker>DR. MATEJA KOŽUH-NOVAK:</speaker>
               <p>Mi smo že dali amandmaje, ki ste jih dobili na mizo in jih ne bom ponavljala.
                  Dajemo še en predlog amandmaja - gospod Jože Jagodnik in jaz. In sicer imamo
                  pripombe k temu, da so samo prepovedi v zakonu, ni pa Vlada nič zadolžena, da bi
                  nekaj naredila, da bi lahko izvajali več zdravstveno-vzgojnih aktivnosti za
                  prevencijo kajenja. Zaradi tega predlagamo, da se k 11. členu zakona doda amandma,
                  in sicer: "Vlada mora poskrbeti za kontinuirano izobraževanje prebivalstva za
                  preprečevanje kajenja. Državna televizija in radio morata tedensko namenjati del
                  svojega programa, ki je namenjen otrokom in mladini, vzgoji mladih v nekadilce."
                  Obrazložitev: Do nedavnega sem delala v skupini, kjer smo se zelo trudili, da bi
                  lahko, kadar so prišle velike reklame za cigarete, naredili protireklamno akcijo.
                  Nikoli nam ni uspelo, ker ni bilo nikoli denarja, da bi lahko plačali spote na
                  televiziji. Ker je televizija plačana iz državnega proračuna, bi bilo to zelo
                  dobro in mislim, da se bo gospod minister strinjal, da se jo z zakonom zaveže, da
                  določeno število minut na teden pripada tej propagandni akciji za vzgojo
                  nekadilcev.</p>
            </sp>
            <sp xml:id="SDZ1-Redna-08-1993-05-26.sp103">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo razpravljati o tem zakonu oziroma o predlogu za izdajo
                  zakona? <stage>(Nihče.)</stage> Zaključujem razpravo in prekinjam to točko
                  dnevnega reda.</p>
               <p>Prehajamo na <title>38. TOČKO DNEVNEGA REDA - OBRAVNAVA POROČILA O PROBLEMATIKI
                     SODNEGA VARSTVA PRAVIC IZ DELOVNEGA RAZMERJA</title>.</p>
               <p>K tej točki je bil povabljen predstavnik Sodišča združenega dela Republike
                  Slovenije, ki ga lepo pozdravljam, če je že v dvorani. Poročilo za obravnavo v
                  Državnem zboru je pripravilo Sodišče združenega dela Republike Slovenije.
                  Objavljeno je bilo v Poročevalcu št. 2 letos. Izvolite besedo, kot predstavnik
                  sodišča. Namestnik predsednika Sodišča združenega dela Slovenije.</p>
            </sp>
            <sp xml:id="SDZ1-Redna-08-1993-05-26.sp104">
               <speaker>DR. IVAN ŽUŽEK:</speaker>
               <p>Spoštovani gospod podpredsednik, spoštovani gospodje poslanci in poslanke! Čisto
                  na kratko bi rad predstavil problematiko, ki se kratko poimenuje "Problematika
                  sodnega varstva pravic iz delovnih razmerij". Moram reči, da je trenutno situacija
                  taka, da je stanje sodnega varstva iz delovnih razmerji v Sloveniji zelo nizko,
                  tako rekoč že katastrofalno. Tukaj sočasno deluje več faktorjev; poleg gospodarske
                  krize je tudi popolna pravna neurejenost delovnih razmerij in še posebej postopkov
                  pred sodišči združenega dela, pri katerih delavci iščejo svojo zaščito. Trenutno
                  je na prvi stopnji kar 14.000 primerov, ki jih obravnavajo sodišča in v teh
                  primerih se zavzema za svoje pravice okrog 50.000 delavcev.</p>
               <p>Na kratko bi predstavil naše predloge oziroma naše videnje, kako naj bi se
                  zavzeli, da bi to problematiko kolikor toliko sanirali oziroma omejili. Prvo, kar
                  moramo ugotoviti je, da bi morala Slovenija konsolidirati materialno in procesno
                  delovno pravo, kajti mi smo podedovali zvezno pravno ureditev in še vedno to
                  uporabljamo, ta pa izhaja iz zakona o združenem delu. Ta nikakor ni prilagojena
                  sedanjim razmeram, sploh pa ne slovenskim razmeram. Divergenca med zvezno in
                  republiško zakonodajo povzroča izrazito negativno ureditev pri obravnavanju sporov
                  iz delovnega razmerja.</p>
               <p>Drugo, kar moramo ugotoviti je, da Slovenija doslej ni uredila problema inšpekcije
                  dela in kontrole pravic iz delovnega razmerja oziroma ni sprejela zakona, ki bi
                  bil v skladu z mednarodno konvencijo o inšpekciji dela. Poleg tega pogrešamo
                  ustrezne kadre, ki bi na kraju samem odpravljali tiste kršitve, ki tako rekoč
                  bodejo v oči. Kajti ugotavljamo lahko, da v mnogih okoljih, sedaj, ta trenutek, ne
                  spoštujejo niti minimalnih omejitev niti minimalnih pravic, ki jih mora poslovodna
                  struktura spoštovati, ko gre za urejanje pravic iz delovnega razmerja.</p>
               <p>Naslednje, kar moramo ugotoviti - kolektivne pogodbe, saj te, ki so bile do sedaj
                  veljavne, ali so še veljavne, niso dovolj kvalitetne. Temeljijo na poprejšnji
                  miselnosti družbenih dogovorov in samoupravnih sporazumov in njihove določbe niso
                  iztožljive. Zato imamo, zlasti ko gre za tarifni del kolektivnih pogodb, zelo
                  veliko sporov, kjer se delavci, če hočejo doseči svoje pravice, ne morejo opirati
                  na kolektivne pogodbe, ampak morajo zahtevati odločitev sodišča.</p>
               <p>Rad bi še posebej opozoril na veliko neurejenost pravnih, kadrovskih, finančnih in
                  vseh drugih vprašanj oziroma dilem, ki se nanašajo na sodišče za delovne
                  spore.</p>
               <p>Zakon o delovnih in socialnih sodiščih je bil v osnutku pripravljen že julija
                  lanskega leta. Objavljen je bil v skupščinskem Poročevalcu, od tedaj naprej pa o
                  njem ni duha ne sluha. Odločiti se moramo, ali bomo imeli specializirano sodišče
                  za delovne in socialne spore ali ne, kajti če bomo dolgo odlašali, ne bomo imeli
                  niti minimalnih kadrov na naših sodiščih. V preteklih letih so izkušeni sodniki in
                  sodnice odšle, bodisi na redna sodišča bodisi v odvetništvo, ker preprosto na
                  sodiščih oziroma na sodišču, katerega usoda je negotova, ni hotel delati nihče.
                  Sedaj se ubadamo z začetniki, neizkušenimi kadri, ponekod pa kadrov ni. Tako imamo
                  v Kopru že leto in pol, skoraj dve leti, enega samega sodnika in skoraj 700
                  odprtih zadev. Med njimi je največ zadev zaradi prenehanja delovnega razmerja.</p>
               <p>Upravičeno se delavci pritožujejo, da se nimajo kam obrniti, če so njihove
                  elementarne pravice iz delovnega razmerja kršene. In zato seveda moramo poudariti,
                  da brez zakona o delovnih in socialnih sodiščih in brez ustrezne kadrovske
                  politike na tem področju teh zadev ne bomo rešili. Jasno je, da moramo najprej
                  delovati preventivno, to pomeni, mi moramo utrditi delovno-pravno zakonodajo, da
                  bi lahko zavezali delodajalce, vse po vrsti, da spoštujejo pravice iz delovnega
                  razmerja; nadalje, urediti moramo položaj inšpekcije dela, da intervenira
                  neposredno tam, kjer pride do kršitev. In ta inšpekcija dela mora imeti v rokah
                  ustrezne ukrepe, da so delodajalci, ki bi se, recimo, kljub normativni ureditvi še
                  drznili kršiti delovna razmerja, ustrezno tudi sankcionirani.</p>
               <p>In na koncu bi rad poudaril, da bi morali, če bi se odločili za specializirana
                  delovna in socialna sodišča, poskrbeti tudi za to, da bi imela ta sodišča
                  tehnične, kadrovske  in finančne možnosti delovanja.</p>
               <p>V našem poročilu smo morali opozoriti na te probleme. Zavedamo se, da naša
                  učinkovitost ni ustrezna, ker pač preprosto iz tehničnih, kadrovskih in finančnih
                  razlogov ne more biti in na koncu seveda zaradi neurejene normativne
                  dejavnosti.</p>
               <p>Predlagamo oziroma prosimo, da bi se ta zbor zavzel za to, da bi bila ta vprašanja
                  vsaj v doglednem času rešena. Vsekakor pričakujemo, da bi bil zakon o delovnih in
                  socialnih sodiščih sprejet vsaj do konca leta oziroma, da bi se ta sodišča
                  preoblikovala in da bi Slovenija pristopila h konsolidaciji delovnega,
                  materialnega in procesnega prava. Hvala lepa.</p>
            </sp>
            <sp xml:id="SDZ1-Redna-08-1993-05-26.sp105">
               <speaker>PODPREDSEDNIK DR. LEV KREFT:</speaker>
               <p>Hvala. Problematiko je predstavil gospod dr. Ivan Žužek, namestnik predsednika
                  Sodišča združenega dela Republike Slovenije. Poročilo je obravnaval Odbor za
                  notranjo politiko in pravosodje in predlaga zboru, da ga na podlagi sklepa 6. seje
                  Državnega zbora z dne 26. marca obravnava in sprejme predložene sklepe. Poročilo
                  odbora, pismo Sveta za varstvo človekovih pravic in temeljnih svoboščin ter mnenje
                  Sekretariata za zakonodajo in pravne zadeve ste prejeli s sklicem seje. Želi
                  poročevalec odbora besedo? Ga ni.</p>
               <p>Ugotavljam, da so še zastopane vse poslanske skupine in pričenjam razpravo.
                  Povedati moram, da se je k razpravi prijavil gospod Janez Podobnik, ki je zaradi
                  udeležbe na seji Komisije za lokalno samoupravo preklical svojo prijavo, pač pa se
                  prijavlja k besedi gospa Metka Karner-Lukač. Prosim.</p>
            </sp>
            <sp xml:id="SDZ1-Redna-08-1993-05-26.sp106">
               <speaker>DR. METKA KARNER-LUKAČ:</speaker>
               <p>Ugotovitev sama, da se je v zadnjem času zelo  poslabšala pravna varnost delavcev
                  in da je že  katastrofalna, gotovo nikogar od nas ni presenetila. S to
                  ugotovitvijo smo že zdavnaj seznanjeni, bolj tragično je, da ta zbor ničesar ne
                  naredi, da bi se to izboljšalo, oziroma da bi se vzpostavilo tisto stanje, ki je v
                  neki pravni državi potrebno.</p>
               <p>Neodgovorno se mi zdi samo dajati priporočila, naj se sprejme ustrezna zakonodaja.
                  Zato bi danes predlagala, da zadolžimo Vlado s sklepom zbora, da v roku 90 dni
                  predloži ustrezno zakonodajo, ki jo bo zbor lahko obravnaval.</p>
               <p>Poglejte, že 5. maja 1992 je Odbor za varstvo človekovih pravic seznanil s svojimi
                  stališči predsednika Skupščine Republike Slovenije in predsednika Vlade Republike
                  Slovenije, vendar pa je od takrat do danes minilo eno leto in nismo ničesar
                  naredili na tem področju.</p>
               <p>Zlasti pa pozivam predstavnike koalicijskih strank, ki imate resorno ministrstvo,
                  da na tem področju tudi vi neposredno nekaj naredite in uredite, tako da bo ta
                  zakonodaja v tem roku, ki sem ga omenila in mislim, da je sprejemljiv, torej bi
                  bil rok po dopustih, da bo le predložena temu zboru, da bo o njej lahko
                  razpravljal.</p>
               <p>No, se opravičujem, nekateri od teh zakonov so že in mislim, da jih bomo čimprej
                  sprejeli.</p>
            </sp>
            <sp xml:id="SDZ1-Redna-08-1993-05-26.sp107">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Miloš Pavlica, prosim.</p>
            </sp>
            <sp xml:id="SDZ1-Redna-08-1993-05-26.sp108">
               <speaker>MILOŠ PAVLICA:</speaker>
               <p>Hvala lepa.</p>
               <p>Danes mi je nekako usojeno, da govorimo o ogroženih skupinah, o nekadilcih,
                  otrocih in tako naprej. Ena od teh ogroženih skupin so dejansko slovenski
                  zaposleni in mislim da je iz poročila sodišča dovolj razvidno.</p>
               <p>Osebno me zelo moti, da Državni zbor, niti prej Skupščina, ni sprejela dovolj
                  ukrepov, da bi vendarle prispevala k večji zaščiti zaposlenih. Ta tema je bila in
                  je zelo pomembna, in konec-koncev bomo tudi prek urejenega statusa zaposlenih
                  prispevali k temu, čemur pravimo "povečana socialna sigurnost" in tudi odločanje
                  za otroke, o čemer smo tudi prej govorili, in podobne zadeve. Danes po ukinitvi
                  organov upravljanja, v katerih so pravzaprav zastopani delavci v podjetjih - in to
                  se nam je množično dogodilo v zadnjih dveh letih - ugotavljamo, da je samo še
                  sindikat ena od organizacij, ki poskuša na nek način ščititi pravice zaposlenih.
                  Iz samega poročila je razvidno, da tudi sindikat ni usposobljen za to področje.
                  Kljub temu pa vendarle ne gre podcenjevati mnoge aktivnosti, ki jih sindikat na
                  tem področju izvaja. Samo v lanskem letu so, npr. Svobodni sindikati <stage>(po
                     njihovih podatkih)</stage> vlagali čez 30.000 zahtevkov prek pravnih služb za
                  varstvo pravic. Če k temu prištejemo še vse druge sindikate, ki so sicer manj
                  številni, vendar jih je v Sloveniji dovolj, je iz tega razvidno, da je kršenje
                  pravic iz dela množično. Sodišča so zatrpana, razprave trajajo po dve, tri leta,
                  celo do pet let - in po tem času, tudi če sodišče pride do pozitivnega izreka v
                  korist tistega, ki išče pravico, je v marsikaterem primeru to že prepozno in ti
                  delavci sploh nimajo možnosti izvršbe teh sklepov sodišč.</p>
               <p>Moram reči, ko se srečujemo z različnimi evropskimi sindikati in organizacijami,
                  ki skrbijo za ta področja varstva pravic delavcev, da je za njih nepojmljivo, da
                  se tako množično kršijo naše kolektivne pogodbe; da so tako dolgi roki na
                  sodiščih; da so tako dolgi roki pred arbitražami že v notranjih postopkih. Ko jim
                  to razlagamo, oni sploh ne razumejo, kako je to možno. In se strinjam, da moramo
                  na tem segmentu nekatere zadeve urediti po zelo hitrem postopku. Sklepi, ki jih je
                  predlagal odbor, so sicer primerni, vendar so preveč popustljivi in zaradi tega
                  sem tudi sam v smislu, kot je kolegica Karnerjeva predlagala, pripravil dva
                  sklepa, ki ju mislim potem predlagati, ki bi pospešila pripravo teh zakonov.</p>
               <p>Mi moramo ustvariti pogoje za delo, za reševanje teh delovno-socialnih sporov. Ena
                  zadeva <stage>(kot sem rekel)</stage> so že sindikati, ki lahko v veliki meri
                  olajšajo te procese že v samih organizacijah, da se ti spori rešujejo znotraj
                  samih organizacij. Drugo zadevo bomo imeli kmalu na dnevnem redu, pravzaprav jo
                  imamo na dnevnem redu in bomo o njej glasovali že danes - to so te listine za nam
                  izplačane osebne dohodke. Če bomo sprejeli rešitev, ki jo sedaj zakon ponuja, bomo
                  pravzaprav s tem razrešili desettisoče vloženih tožb <stage>(ali tik pred
                     tem)</stage> na sodišču. To bo velika olajšava sedanjega dela in zatrpanosti
                  teh sodišč.</p>
               <p>Naslednja zadeva je možnost kolektivnih sporov, ki jih ta osnutek predvideva. Za
                  kolektivne spore, predvsem v stečajnih postopkih in pri drugih postopkih, bi tudi
                  rešili v "paketu" zelo veliko sporov, s čemer bi v znatnem številu znižali število
                  teh zadev, ki so danes na sodiščih. In treba je še reči, da je bilo za inšpekcijo
                  dela bistveno premalo narejeno. In tu predlagam sklep - ki ga bom potem prebral -
                  da je treba tu urgentno, da mora Vlada takoj nekaj narediti glede inšpekcije dela.
                  To je nekaj neverjetnega: ljudje hodijo na inšpekcije dela, te jih pošiljajo na
                  sodišča združenega dela in obratno; inšpektorji pravijo, da so nemočni, inšpekcija
                  je kadrovsko in strokovno slabo zasedena, zelo malo pravnikov dela v teh
                  inšpekcijah, ker je veliko  strokovnjakov s področja varstva pri delu. In taka kot
                  je, v tem trenutku inšpekcija pravzaprav ničemur ne služi, ali pa reši zelo, zelo
                  malo teh zadev, vendarle pa naj bi imela neko preventivno funkcijo.</p>
               <p>Naslednje je to, kar je tukaj povedal v.d. predsednika sodišča, dr. Žužek.
                  Kadrovska zasedba in pogoji dela Sodišč združenega dela so slabi. Nekaj stvari smo
                  že rešili z zakonom o plačah sodnikov, ker smo jih vendarle prenesli na republiški
                  nivo, tako da sedaj vsaj imenovanja teh sodnikov niso več problem v nesklepčnih
                  občinskih parlamentih. Vendar to še vedno ni dovolj. Mislim, da moramo res
                  podpreti predloge Sodišča združenega dela in da se jih tudi primerno izenači z
                  drugimi sodišči in da se jim tudi nudi primerno enaka dela in pogoje dela.</p>
               <p>Naslednja zadeva so organi soupravljanja v podjetjih. Mi imamo v proceduri zakon o
                  soupravljanju podjetij, ki bo vendarle tudi omogočal reševanje nekaterih zadev
                  preventivno, preden pridejo na sodišča. Nemogoče je seveda pričakovati, da bodo
                  sodišča reševala zelo veliko število teh sporov, pa če bodo še tako kadrovsko
                  zasedena. Mi moramo tu najti nek optimum zasedbe teh sodišč, zelo poudariti tudi
                  profesionalnost in delo inšpekcij dela - tu so tudi sankcije problem, ker so
                  sankcije danes take, da se podjetjem splača kršiti zakon. Oni imajo čisto
                  računico. In če se danes pogovarjaš s posameznimi direktorji, pravijo: vem, da
                  kršim zakon, vem, da kršim kolektivno pogodbo, vendar se meni to izplača - tudi z
                  vidika podjetja. Sankcije so tako bagatelne in v tem času, dokler ne pride do
                  izreka, sklepa sodišča, so mnogokrat podjetja že preregistrirana, mnogokrat
                  podjetja propadejo in sploh ni možna izvršba. In oni pravijo: vem, da kršim zakon,
                  vendar je to z ekonomskega vidika za podjetje opravičljivo. Tako, da je treba
                  postaviti tak sankcijski sistem, da to ne bo možno. Nekatere rešitve so vendarle
                  tudi v kolektivih pogodbah moderne, čeprav jim še mnogo manjka. Evropski sindikati
                  nam mnogokrat pravijo, da so rešitve, ki jih imamo v nekaterih kolektivnih
                  pogodbah, za njih z vidika pravic celo presenetljivo ugodne. Problem je ta druga
                  zadeva: da nam spoštovanje zakonodaje ne gre. In to lahko uresničimo samo na
                  način, da bomo postavili tudi primeren nivo sankcij.</p>
               <p>Predlagal bi, da poleg teh sklepov, ki jih je predlagal odbor, vendarle Državni
                  zbor sprejme še dva sklepa, ki sem ju tako-le formuliral:</p>
               <p>"Vlada Republike Slovenije naj pripravi predloge zakonov, ki bodo urejali
                  soupravljanje zaposlenih, položaj in organizacijo sodišč za reševanje delovnih in
                  socialnih sporov ter inšpekcijo dela in jih predloži Državnemu zboru v roku, ki bo
                  omogočil njihov sprejem najkasneje na julijski seji." - To je podobno, kot je
                  kolegica Karnerjeva predlagala, s tem, da jaz vendarle plediram, da zaradi
                  urgentnosti te zadeve, tudi predloge že sprejmemo na julijski seji. Zakon o
                  soupravljanju bomo imeli sicer že na junijski seji; drugi zakoni so v osnutkih</p>
               <p>pripravljeni in če se tu Vlada potrudi, mislim, da nam lahko omogoči, da na
                  julijski seji sprejmemo tudi predloge zakonov. Zadeva pa je tako kritična, da je
                  resnično treba pred parlamentarnimi počitnicami to tudi dejansko sprejeti.</p>
               <p>In drugi sklep, ki ga predlagam, je ta: "Vlada Republike Slovenije naj takoj
                  prouči možne izboljšave v delovanju inšpekcije dela in poskrbi za primerno
                  kadrovsko zasedbo, ki bo omogočala njihovo učinkovito delo." - To pa je naloga, za
                  katero bi moralo pristojno ministrstvo - ki je sicer naše, Združene liste -
                  agilneje funkcionirati, kot sedaj funkcionira. Hvala lepa.</p>
            </sp>
            <sp xml:id="SDZ1-Redna-08-1993-05-26.sp109">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo sodelovati v razpravi? Prosim, gospod Miroslav Mozetič,
                  izvolite.</p>
            </sp>
            <sp xml:id="SDZ1-Redna-08-1993-05-26.sp110">
               <speaker>MIROSLAV MOZETIČ:</speaker>
               <p>Obljubim, da ne bom presegel časa, da bi odmor skrajšal. - Mislim, da poročilu ki
                  ga je pripravilo sodišče, ni kaj dosti dodajati, ampak lahko ugotovimo samo to,
                  kar so že pred menoj vsi ugotovili. Rad pa bi povedal samo nekaj - z vsem
                  spoštovanjem do sodišča, saj sem tudi sam dosti hodil na sodišče, ne v funkciji,
                  da bi me obtoževali, ampak včasih tudi v funkciji varuha. Vsi poznamo zgodbo o
                  hlapcu Jerneju, dolgo se je pravdal, na koncu ni bilo nič. To je pač en problem.
                  Zato mislim, da si bomo morali pri nas jasno pogledati v oči. Ustrezna zakonodaja,
                  to je prvo, sankcije take, da bo vsak, ki bo kalkuliral, vedel, kaj se mu izplača;
                  da se mu ne bi izplačalo kršiti predpisov, ker bo kazen bistveno večja od dobička,
                  ki bi ga s kršitvijo dobil. To vse je pred sodiščem. To pomeni, da bodo prišli na
                  sodišče res tisi primeri, ki so praktično nerešljivi in jih bo sodišče še vedno
                  relativno dolgo reševalo, vendar bistveno manj časa kot sedaj, ker se ne bo
                  ukvarjalo z vsemi zadevami, ki bi jih lahko rešili na nek način znotraj in s
                  pomočjo sindikata. Mislim, da bi moral sindikat odigrati pri reševanju določenih
                  sporov znotraj kolektivne pogodbe, oziroma bi moral biti v bistvu neka oblika
                  arbitraže, kakorkoli, ki bi jasno imela izvršilno moč. Samo z nekimi zakoni, ki
                  jih ne bo nihče spoštoval, in to je na žalost splošno pri nas, tudi to se bomo
                  morali naučiti. Prej smo tudi govorili o spremembi mišljenja. Zakon je zato, da se
                  ga spoštuje, ampak na žalost državljani smo vsi; mislim, da je malo izjem, ki
                  spoštujejo samo tisto, v kar so prisiljeni, da  spoštujejo. Kar zadeva zakon, zato
                  pa je država in tukaj je država in ima prisilo in prisilo kazni in nič
                  drugega.</p>
            </sp>
            <sp xml:id="SDZ1-Redna-08-1993-05-26.sp111">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Prosim, gospod Štefan Kociper.</p>
            </sp>
            <sp xml:id="SDZ1-Redna-08-1993-05-26.sp112">
               <speaker>ŠTEFAN KOCIPER:</speaker>
               <p>Spoštovani! Odbor za zdravstvo, delo, družino in socialno politiko sicer ni
                  obravnaval poročila, ki je zdaj na dnevnem redu. Kaže, da je pač prišlo do nekega
                  lapsusa, da nam to poročilo ni bilo dodeljeno. Tiče se pa vendarle pravic
                  delavcev. Obravnaval pa je odbor poročilo Družbenih pravobranilcev
                  samoupravljanja, ki prav tako govori o stalnih pojavih in problemih na področju
                  varstva družbene lastnine in varstva pravic delavcev. Namreč, to navajam zato, ker
                  smo v zvezi</p>
               <p>s to točko pozvali Vlado, da pripravi celostne ustrezne sistemske rešitve v zvezi
                  z navedeno problematiko, ki je skoraj identična tudi v tem poročilu, ki sem ga
                  omenil, ter jih nato predloži matičnemu odboru in Državnemu zboru v obravnavo in
                  sprejem. Tukaj smo namreč govorili o več zakonih, ki so potrebni na tem področju;
                  kot že dolgo časa obetani zakon, ki ga obeta vlada o inšpekcijskih službah, o
                  delovnih in socialnih sodiščih, o varuhu človekovih pravic ter tudi kadrovske
                  rešitve na inšpekcijskem področju.</p>
               <p>V drugi točki pa je odbor sklenil, da na osnovi predloženega poročila vlade iz 1.
                  točke eno od naslednjih sej v mesecu juniju nameni problematiki varstva pravic
                  delavcev in da zaprosi Družbenega pravobranilca samoupravljanja, Sodišče
                  združenega dela Republike Slovenije, Ministrstvo za pravosodje, Republiški
                  inšpektorat za delo, da do junija predložijo Odboru za zdravstvo, delo, družino in
                  socialno politiko  ustrezno gradivo s pisnimi predlogi rešitev iz svojih
                  pristojnosti. Na osnovi teh predlogov,  moram reči, da je od Sodišča združenega
                  dela že prišel tak predlog, na osnovi teh predlogov rešitev bo potem odbor imel
                  tudi še poglobljeno razpravo in tudi, če bo možno, s svojim deležem prispeval k
                  adekvatnejšim sistemskim rešitvam na tem področju.</p>
            </sp>
            <sp xml:id="SDZ1-Redna-08-1993-05-26.sp113">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo razpravljati o tej točki dnevnega reda? <stage>(Nihče
                     več.)</stage> Ker ne želi nihče več razpravljati, zaključujem razpravo in
                  prekinjam to točko dnevnega reda.</p>
               <p>Odrejam odmor do 16.00 ure, ko bomo odločali. Poslovnik zahteva za to
                  polnoštevilno udeležbo. Osebno bi vas pa prosil tudi za točnost, ker imamo še
                  veliko dela. D</p>
               <p>ober tek.</p>
            </sp>
            <stage type="time">(Seja je bila prekinjena ob 14.00 uri in se je nadaljevala ob 16.05
               uri)</stage>
            <sp xml:id="SDZ1-Redna-08-1993-05-26.sp114">
               <speaker>PODPREDSEDNIK DR. LEV KREFT:</speaker>
               <p>Spoštovane kolegice poslanke, spoštovani kolegi poslanci! Prosim vas, da zasedete
                  svoje prostore. Nadaljujemo današnjo sejo v popoldanskem zasedanju.</p>
               <p>Prosim, da najprej ugotovimo prisotnost na seji. <stage>(55 prisotnih.)</stage>
                  Vsekakor smo sposobni za odločanje pri tej prisotnosti.</p>
               <p>Ker bomo najprej razpravljali o stališčih, ki jih, če se ne motim, pravkar
                  razdeljujejo, to pomeni, da smo zopet pri tisti točki dnevnega reda, za katero smo
                  odredili zaprto sejo ob prisotnosti novinarjev, zato prosim, da se po razdelitvi
                  gradiva zagotovi, da bo prisotnost na zasedanju Državnega zbora v skladu s to
                  odločitvijo. - Prosim.</p>
            </sp>
            <sp xml:id="SDZ1-Redna-08-1993-05-26.sp115">
               <speaker>SAŠO LAP:</speaker>
               <p>Hvala za besedo. Spoštovani! Predlagam, da si vzamemo čas, da ta poročila oziroma
                  stališča, ki jih sedaj dobivamo na mizo, res lahko vsi počasi, razumljivo in jasno
                  preberemo. Potem pa vprašam glede zaprte seje. Želim tolmačenje, kakšna seja je
                  to, če so novinarji lahko prisotni, pa je kljub temu zaprta? Kakšen status je to?
                  Hvala.</p>
            </sp>
            <sp xml:id="SDZ1-Redna-08-1993-05-26.sp116">
               <speaker>PODPREDSEDNIK DR. LEV KREFT:</speaker>
               <p>Status te seje je urejen s poglavjem 22 "javnost dela skupščine" iz Poslovnika
                  Skupščine Republike Slovenije, na osnovi tiste predhodne možnosti, da so seje tudi
                  zaprte. Člen 436. določa, da zbor oziroma delovno telo lahko sklene, da so
                  predstavniki sredstev javnega obveščanja lahko navzoči na seji, na kateri se bo
                  obravnavalo določeno vprašanje brez navzočnosti javnosti. O takem vprašanju smejo
                  dajati za javnost le tista obvestila, za katera tako sklene zbor oziroma delovno
                  telo. Zbor oziroma delovno telo lahko sklene tudi, da se smejo dati obvestila o
                  takem vprašanju šele po poteku določenega časa. Zbor ali delovno telo lahko
                  sklene, da bo o posameznem vprašanju razpravljalo brez navzočnosti predstavnikov
                  sredstev javnega obveščanja. Ta zadnji odstavek, glede našega sklepa, ne pride v
                  poštev, torej se uporablja prejšnji odstavek in tako smo tudi sklenili.</p>
               <p>Če so gradiva razdeljena, bi vprašal - glede na proceduralno pripombo gospoda Lapa
                  - ali želite, da počakam 5 minut, da vsi preberete gradivo in vas ta čas pustim na
                  miru? Prosim.</p>
            </sp>
            <stage type="time">(Seja je bila prekinjena ob 16.10 uri, vmes zaprti del seje, in se je
               nadaljevala ob 17.05 uri.)</stage>
            <sp xml:id="SDZ1-Redna-08-1993-05-26.sp117">
               <speaker>PODPREDSEDNIK DR. LEV KREFT:</speaker>
               <p>Prehajam h glasovanju o ostalih točkah dnevnega reda. Seja je s tem ponovno odprta
                  za javnost.</p>
               <p>Smo pri <title>1. TOČKI DNEVNEGA REDA - ODOBRITEV OSNUTKA ZAPISNIKA 6. IN 7. SEJE
                     DRŽAVNEGA ZBORA REPUBLIKE SLOVENIJE</title>.</p>
               <p>Dne 18.5.1993 smo to točko prekinili, da bi ugotovili istovetnost predlaganih
                  sprememb oziroma dopolnitev osnutkov zapisnikov z magnetogramom seje. Poslanec
                  Anton Peršak je opozoril, da je v osnutku zapisnika 6. seje Državnega zbora  v
                  četrtem odstavku na 17. strani napaka v datumu, zato se datum 26.6.1993 pravilno
                  glasi 26.3.1993. Nadalje je opozoril, da v osnutku zapisnika 6. seje Državnega
                  zbora na 36. stani ni zapisan kot razpravljalec pri 13. točki dnevnega reda, zato
                  se za tretjim odstavkom doda nov četrti odstavek, ki se glasi: "V nadaljevanju
                  seje dne 25.3.1993 sta v nadaljevanju razprave sodelovala Anton Peršak in dr. Leo
                  Šešerko." Dajem v odobritev osnutek zapisnika 6. seje Državnega zbora s predlagano
                  spremembo in dopolnitvijo. Ugotovimo sklepčnost! <stage>(66
                  prisotnih.)</stage></p>
               <p>Kdo je za? <stage>(63 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je glasovanje končano in zapisnik 6. seje Državnega zbora
                  sprejet.</p>
               <p>Poslanec Štefan Matuš je opozoril, da je v osnutku zapisnika 7. seje Državnega
                  zbora na 68. strani poslanec Stane Frim pri amandmaju Štefana Matuša obrazložil
                  svoj glas in povedal, da govori kot podpredsednik Odbora za finance in
                  kreditno-monetarno politiko ter hkrati opozoril na stališče odbora. Zato se
                  besedilo na strani 68 osnutka pravilno glasi: Štefana Matuša pri porabniku
                  Ministrstva za promet in zveze, ki se glasi: "Pri točki 101. investicije, ceste,
                  naj se v postavki 1013 Hrušica Vrba zagotovi 2 tisoč milijonov. Manjkajoča
                  sredstva</p>
               <p>se zagotovijo iz konta 61 pod postavko 8676 Ministrstva za finance. In ga ni
                  sprejel. Navzočih 60 poslancev: za 21, proti 43. Štefan Matuš je obrazložil svoj
                  glas in povedal, da bo glasoval za ta amandma. Stane Frim je kot podpredsednik
                  Odbora za finance in kreditno-monetarno politiko opozoril na stališče odbora in
                  obrazložil svoj glas ter povedal, da bo glasoval proti temu amandmaju."</p>
               <p>S to dopolnitvijo dajem osnutek zapisnika 7. seje zbora na glasovanje. Ugotovimo
                  sklepčnost! <stage>(69 prisotnih.)</stage></p>
               <p>Kdo je za? <stage>(65 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo sprejeli zapisnik 7. seje Državnega zbora.</p>
               <p>Poslancema Antonu Peršaku in Štefanu Matušu pa se za nastale napake
                  opravičujem.</p>
               <p>Prehajamo na nadaljevanje <title>2. TOČKE DNEVNEGA REDA - ODLOČANJE O STRATEGIJI
                     RAZVOJA KMETIJSTVA V SLOVENIJI</title>.</p>
               <p>Na klop ste prejeli pregled amandmajev ter poročili Odbora za kmetijstvo in
                  gozdarstvo. Pregled amandmajev je na enem listu. Tisti, ki ga nimate, ga lahko
                  najdete v gradivu z datumom 24. maj. Pregled amandmajev k strategiji razvoja
                  slovenskega kmetijstva. To sta dva amandmaja in sklepi, ki jih predlagajo različni
                  predlagatelji v sprejem. Želi poročevalec odbora besedo? Prosim, gospod Jože
                  Protner, izvolite.</p>
            </sp>
            <sp xml:id="SDZ1-Redna-08-1993-05-26.sp118">
               <speaker>MAG. JOŽE PROTNER:</speaker>
               <p>Spoštovano predsedstvo, kolegice in kolegi! Zelo kratek bom. Vseeno se mi zdi ob
                  tem, kar ste dobili na mizo, povedati dve stvari. Prvo, da je odbor razpravljal in
                  sklepal tudi o pisnih sklepih, ki jih je zboru predložil poslanec Slovenskih
                  krščanskih demokratov gospod Oman in je večji del njegovih predlogov tudi odbor
                  sprejel ob drugih, seveda ustnih, na ta način, da jih je vključil  v dva že
                  predlagana sklepa in dva sklepa na novo predlaga. Ker seveda gospoda Omana ni
                  tukaj, moram povedati, da je na odboru rekel, da je s tem seveda zadovoljen in
                  odstopa od nadaljnje obravnave teh sklepov tukaj na odboru. Pomeni, naš pregled
                  amandmajev sta dva amandmaja. Prvega odbor ne podpira, drugega, ki je vezan na
                  prvi cilj kmetijske politike, pa podpira. Opozoril bi vas, da ste prejeli predloge
                  sklepov odbora in da sta na novo sklep številka 2 in številka 6. V sklepu številka
                  6 je  nekoliko povzet sklep gospoda Peršaka s tem, da mislim, da bo gospod Peršak
                  v nadaljevanju za konkretizacijo, vendar tega v smislu prioritete kočevskega
                  področja pa bo dal dodaten sklep.</p>
               <p>Predlagam, da obravnavate in sprejmete amandmaje, tiste, ki jih je odbor podprl in
                  sprejel in tudi predlagane sklepe. Hvala.</p>
            </sp>
            <sp xml:id="SDZ1-Redna-08-1993-05-26.sp119">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi kdo od predstavnikov vlade? <stage>(Ne.)</stage> Želi kdo od
                  vlagateljev amandmajev, ki jih odbor oziroma predlagatelj nista podprla,
                  razpravljati o svojih amandmajih oziroma jih spremeniti ali umakniti?
                     <stage>(Ne.)</stage></p>
               <p>S tem lahko preidemo na glasovanje o posameznih amandmajih glede na pregled, ki ga
                  imate pred seboj.</p>
               <p>Prvi amandma se glasi: k četrtemu cilju zagotavljanja paritetnega dohodka
                  produktivnim pridelovalcem. Predlagatelj je gospod Zoran Madon. Vlada amandmaja ne
                  sprejema. Matično delovno telo amandmaja ne podpira. Ugotovimo sklepčnost!
                     <stage>(64 prisotnih)</stage></p>
               <p>Kdo je za? <stage>(27 poslancev.)</stage> Je kdo proti? <stage>(34
                     poslancev.)</stage></p>
               <p>Ugotavljam, da amandma ni bil sprejet.</p>
               <p>Drugi amandma je k točki 5.1. K točki 5.1. opredelitev ciljev kmetijske politike
                  se prva točka v začetnem delu besedila spremeni, tako da se glasi: "stabilna in
                  čim cenejša pridelava kakovostne hrane". Nadaljevanje besedila ostane
                  nespremenjeno. Predlagatelj je Odbor za kmetijstvo in gozdarstvo, vlada amandma
                  sprejema. Ugotovimo sklepčnost! <stage>(66 prisotnih)</stage></p>
               <p>Kdo je za? <stage>(62 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je glasovanje končano in da je ta amandma sprejet.</p>
               <p>S tem lahko preidemo k sprejemanju oziroma h glasovanju o sklepih, ki jih imate v
                  nadaljevanju pregleda amandmajev. Ali menite, da je potrebno, da te sklepe berem?
                  Predlagam, ker jih imate pred seboj, da jih ne berem. Ali je potrebno, da
                  glasujemo o teh sklepih od točke do točke, ali lahko sklepamo o teh sklepih v
                  celoti? Če kdo predlaga, da glasujemo od točke do točke, bomo tako tudi naredili.
                  Ni takega predloga, torej dajem sklepe, ki so predloženi pregledom amandmajev o
                  strategiji razvoja slovenskega kmetijstva... Ja, prosim, gospod Protner.</p>
            </sp>
            <sp xml:id="SDZ1-Redna-08-1993-05-26.sp120">
               <speaker>MAG. JOŽE PROTNER:</speaker>
               <p>Jaz se res opravičujem, to bi moral prej povedati, da je v predlogu amandmajev o
                  strategiji, kot ste jo sprejeli na mizo, z datumom 25.5.1993, pri tretjem sklepu
                  nastala tiskarska napaka. V predhodnih vseh dokumentih, tudi razprava na odboru in
                  to, kar je odbor kot svoje zaključke sprejel ob uvrstitvi na dnevni red je v
                  tretjem sklepu, da Državni zbor Republike Slovenije nalaga Vladi, kot so tudi
                  ostali sklepi, v tem pa je, da predlaga Vladi. Jaz mislim, da moramo slediti
                  osnovni razpravi in zaključkom, tako na obravnavi na zboru kot tudi na odboru.
                  Zato predlagam, da se ta redakcijska sprememba, ki je bila napravljena pri
                  tipkanju tega materiala, da se to odpravi. Torej, v tretjem sklepu se glasi:
                  Državni zbor Republike Slovenije nalaga Vladi... in tako naprej. Hvala.</p>
            </sp>
            <sp xml:id="SDZ1-Redna-08-1993-05-26.sp121">
               <speaker>PODPREDSEDNIK DR. LEV KREFT:</speaker>
               <p>Gospod Peršak, prosim. Obrazložitev glasu.</p>
            </sp>
            <sp xml:id="SDZ1-Redna-08-1993-05-26.sp122">
               <speaker>ANTON PERŠAK:</speaker>
               <p>Glede na to, da sem zadnjič dal dodatni sklep - ampak v splošnem besedilu, ki se
                  nanaša na vsa demografsko ogrožena območja - ki ga je zdaj v nekem povzetku
                  komisija oziroma odbor vključil v te splošne sklepe - nameravam storiti naslednje:
                  glasoval bom za te sklepe, strinjam se tudi s to vključitvijo v skupne sklepe,
                  hkrati dajem svoj predlog dodatnega sklepa, kot pobudo Vladi, v enakem besedilu
                  kot je bilo oblikovano zadnjič. Tako, da se ta predlog konkretizacije za reševanje
                  problema kočevske in črnomaljske občine ne izgubi v nekem splošnem besedilu in da
                  ni konkretiziran. Jaz se, kot rečeno, strinjam in bom glasoval za splošni sklep,
                  hkrati pa dajem to pobudo Vladi in želim, da Vlada reagira nanjo kot poslansko
                  pobudo. Hvala.</p>
            </sp>
            <sp xml:id="SDZ1-Redna-08-1993-05-26.sp123">
               <speaker>PODPREDSEDNIK DR. LEV KREFT:</speaker>
               <p>Zahvaljujem se gospodu Peršaku za to prekvalifikacijo, hkrati pa zaradi tega, da
                  bodo stvari popolnoma jasne, dajem - preden dam na glasovanje celotno besedilo -
                  na glasovanje sicer redakcijski, vendar pomemben vsebinski spreminjevalni dodatek:
                  da se besedica "predlaga" v tretji točki, na drugi strani gradiva, spremeni v
                  besedico "nalaga". Da se besedilo spremeni: "...da Državni zbor Republike
                  Slovenije nalaga Vladi Republike Slovenije..." kot je bilo pred tipkanjem prvotno
                  tudi namenjeno.</p>
               <p>Se opravičujem, svetloba je taka, da se komaj vidijo številke na tem pultu.</p>
               <p>Prosim, da ponovno ugotovimo sklepčnost! <stage>(70 prisotnih.)</stage></p>
               <p>Kdo je za to spremembo? <stage>(64 poslancev.)</stage> Je kdo proti? <stage>(5
                     poslancev.)</stage></p>
               <p>Ugotavljam, da je sprejeta sprememba v tretji točki sklepov.</p>
               <p>Dajem celotne sklepe, ki nam jih predlaga v sprejem odbor, na glasovanje.
                  Ugotovimo sklepčnost! <stage>(66 prisotnih.)</stage></p>
               <p>Kdo je za? <stage>(64 poslancev.)</stage> Je kdo proti? <stage>(4
                     poslanci.)</stage></p>
               <p>Ugotavljam, da smo sklepe, ki jih je Državnemu zboru predložil v sprejem odbor,
                  sprejeli.</p>
               <p>Gospod je svoj predlog sklepov prekvalificiral v pobudo.</p>
               <p>Od gospoda Ivana Omana nismo dobili obvestilo, da je svoje sklepe umaknil, zato
                  moram dati njegov predlog sklepov, ki ste ga dobili že prej, z datumom 18.5.1993,
                  na glasovanje. V imenu poslanske skupne SKD je te sklepe predlagal gospod Ivan
                  Oman, poslanec Državnega zbora. Dajem njegov predlog sklepov na glasovanje.
                  Ugotovimo sklepčnost! <stage>(69 prisotnih.)</stage></p>
               <p>Kdo je za? <stage>(31 poslancev.)</stage> Je kdo proti? <stage>(30
                     poslancev.)</stage></p>
               <p>Ugotavljam, da so dodatni sklepi, ki jih je predlagal gospod Ivan Oman, prav tako
                  sprejeti.</p>
               <p>Ugotavljam, da smo glasovali o vseh amandmajih in dodatnih sklepih in s tem
                  zaključujem to točko dnevnega reda.</p>
               <p>Prehajamo na nadaljevanje <title>3. TOČKE DNEVNEGA REDA - ODLOČANJE O PREDLOGU
                     ZAKONA O GOZDOVIH</title>.</p>
               <p>Na klop ste prejeli pregled amandmajev z napisom "za sejo Državnega zbora" - EPA
                  119 - 25. maj 1993. Precej obsežno gradivo, ki ima 22 strani. Predlagam vam, da ga
                  imate pred seboj na klopi. Iz tega pregleda so razvidna tudi stališča Odbora za
                  kmetijstvo in gozdarstvo in stališča Vlade do amandmajev.</p>
               <p>Ali želi poročevalec odbora besedo? <stage>(Ne.)</stage></p>
               <p>Ali želi besedo predstavnik Vlade? <stage>(Ne.)</stage></p>
               <p>Opozoriti vas želim - preden preidemo h glasovanju - da bo potrebno v primeru, če
                  bodo sprejeti amandmaji, ki jih sicer odbor in predlagatelj ne podpirata, zaradi
                  konsistentnosti zakona predlagati dodatne amandmaje k posameznim členom zakona,
                  kar bo</p>
               <p>med glasovanjem storil predstavnik Vlade. Tako piše v scenariju in upam, da je ta
                  predstavnik Vlade tu.</p>
               <p>Ali želi kdo od vlagateljev amandmajev, ki jih odbor oz. predlagatelj nista
                  podprla, razpravljati o svojih amandmajih oziroma jih spremeniti ali umakniti?
                  Prosim, gospod Pregelj.</p>
            </sp>
            <sp xml:id="SDZ1-Redna-08-1993-05-26.sp124">
               <speaker>ŽARKO PREGELJ:</speaker>
               <p>Se oproščam! Nisem dobro razumel, kako nameravate izpeljati proceduro, kar se tiče
                  usklajevanja amandmajev. Kolikor poznam poslovnik, je treba pred glasovanjem
                  zadevo uskladiti; potem ni več mogoče.</p>
            </sp>
            <sp xml:id="SDZ1-Redna-08-1993-05-26.sp125">
               <speaker>PODPREDSEDNIK DR. LEV KREFT:</speaker>
               <p>Očitno gre za to, da gre za amandmaje, ki jih odbor in predlagatelj ne podpirata.
                  Če pa bi bili kljub temu sprejeti, to pomeni, da je treba razen teh členov, ki bi
                  jih spremenili, spremeniti še nekatere druge člene. In v tem primeru bi se temu
                  sicer reklo "redakcijska sprememba", vezana pa je na konsistentnost zakona in je
                  potrebno te dodatne spremembe sprejeti, drugače zakon ni konsistenten.
                  Nekonsistenten zakon pa ne more biti sprejet v celoti in ne more veljati - in smo
                  spet pri tisti znani zgodbi. Za to gre! Skratka, tam, kjer se bo pojavilo to
                  vprašanje, bo na to Vlada posebej opozorila, da je treba vnesti v zakon še dodatne
                  spremembe, če so sprejete te spremembe.</p>
               <p>Če ni drugih želja po razpravi, potem prehajamo na glasovanje o posameznih
                  amandmajih po pregledu. Ali menite, da je potrebno, da berem celotna besedila
                  amandmajev, ali je dovolj, da opozorim na predlagatelje in na stališča Vlade in
                  odbora?</p>
               <p>Ali želi kdo, da berem? - Če nihče ne želi, da berem celotno besedilo amandmajev
                     <stage>(glede na to, da gre za precejšnje gradivo)</stage>, prehajam h
                  glasovanju in bom pri vsakem členu povedal, kje se amandma nahaja, kdo ga predlaga
                  in kakšno je stališče Vlade.</p>
               <p>Najprej gremo k 2. členu. Gre za amandma pod točko 1 v pregledu amandmajev, ki se
                  nanaša na tretji odstavek. Predlagatelj je Odbor za kmetijstvo in gozdarstvo.
                  Vlada amandmaja ne podpira. Ugotovimo sklepčnost! <stage>(67
                  prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(22
                     poslancev.)</stage></p>
               <p>Amandma je sprejet!</p>
               <p>Pod točko 2 imamo amandma k tretjemu odstavku, ki ga je predlagal gospod dr. Janko
                  Predan. Vlada amandmaja ne podpira; matično delovno telo amandmaja ne podpira.
                  Ugotovimo sklepčnost! <stage>(67 prisotnih.)</stage></p>
               <p>Kdo je za? <stage>(18 poslancev.)</stage> Je kdo proti? <stage>(38
                     poslancev.)</stage></p>
               <p>Amandma ni sprejet!</p>
               <p>Pod točko 3 k 2. členu - amandma k tretjemu odstavku. Predlagateljica je gospa
                  Breda Pečan. Vlada amandma podpira; matično delovno telo opozarja, če ne bo
                  sprejet amandma odbora pot točko 1, podpira ta amandma - torej podpira ta amandma.
                  - Ker je bil sprejet amandma pod točko 1 - torej odbor ne podpira tega amandmaja.
                  Ne, amandma ni umaknjen; zato je potrebno stališče o nekonsistentnosti zakona.
                  Gospa Breda Pečan ni umaknila amandmaja. <stage>(govorjenje v dvorani)</stage>
                  Hvala lepa.</p>
               <p>K 3. členu. Še vedno smo na prvi strani, kjer se začne točka 1, prvi amandma k 3.
                  členu, sprememba napovednega stavka. Amandma je redakcijske narave. Predlagatelj
                  je Vlada Republike Slovenije. Matično delovno telo amandma podpira. Ugotovimo
                  sklepčnost! <stage>(64 prisotnih.)</stage></p>
               <p>Kdo je za? <stage>(57 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da je amandma sprejet.  </p>
               <p>Točka 2. na drugi strani. Še vedno smo pri 2. členu. Doda se nova 3. točka.
                  Predlagatelj je gospod Drago Šiftar. Vlada amandmaja ne podpira. Matično delovno
                  telo amandmaja ne podpira. Ugotovimo sklepčnost! <stage>(66
                  prisotnih.)</stage></p>
               <p>Kdor je za amandma, naj, prosim, glasuje! <stage>(7 poslancev.)</stage> Je kdo
                  proti? <stage>(41 poslancev.)</stage></p>
               <p>Ugotavljam, da amandma ni sprejet.</p>
               <p>Pod točko 3. imamo amandma k 6. točki. Predlagatelj je Odbor za kmetijstvo in
                  gozdarstvo ter gospa Danica Simšič. Vlada amandmaja ne podpira. Ugotovimo
                  sklepčnost! <stage>(67 prisotnih.)</stage></p>
               <p>Kdo je za? <stage>(29 poslancev.)</stage> Je kdo proti? <stage>(34
                     poslancev.)</stage></p>
               <p>Ugotavljam, da amandma ni sprejet.</p>
               <p>Pod točko 4. Amandma k zadnjemu odstavku 17. točke 2. člena. Predlagatelj Odbor za
                  kmetijstvo in gozdarstvo. Napovedal je umik. Vlada amandmaju nasprotuje. Ker nisem
                  dobil sporočila o umiku, dajem amandma na glasovanje. Ugotovimo sklepčnost! Še
                  enkrat prosim. <stage>(65 prisotnih.)</stage></p>
               <p>Kdo je za? <stage>(25 poslancev.)</stage> Je kdo proti? <stage>(36
                     poslancev.)</stage>  </p>
               <p>Ugotavljam, da amandma ni sprejet.</p>
               <p>Pod točko 5 na strani 2 imamo amandma k zadnjemu odstavku 17. točke. Predlagatelj
                  je Odbor za kmetijstvo in gozdarstvo. Vlada amandmaja ne podpira. Ugotovimo
                  sklepčnost! <stage>(65 prisotnih.)</stage> Obrazložitev glasu, gospod Zagožen,
                  prosim.</p>
            </sp>
            <sp xml:id="SDZ1-Redna-08-1993-05-26.sp126">
               <speaker>DR. FRANC ZAGOŽEN:</speaker>
               <p>Rad bi obrazložil svoj glas. Seveda bom za ta amandma. Prejšnji ni bil izglasovan.
                  Odbor je pravzaprav oblikoval ta 5. amandma v končni redakciji, ne vem, zakaj
                  prejšnji 4. ni bil umaknjen v imenu odbora. Gre namreč za to, da so priprave vlek
                  v gozdovih lahko tudi zelo enostaven poseg in menimo, da bi Zavod za gozdarstvo
                  moral imeti to kompetenco, da če v gozdnogojitvenem načrtu opredeli gradnjo, za
                  katero meni, da se ne tretira kot poseg v prostor, da se lahko po tem enostavnem
                  postopku take vleke gradijo. Tako se je namreč doslej tudi prakticiralo desetletja
                  dolgo. Če tega amandmaja ne sprejmemo, potem bo za vsako najmanjšo vleko, ki jo je
                  Zavod za gozdarstvo načrtoval in gre za zelo enostavno ureditev neke poti v gozdu,
                  potrebno iskati razna dovoljenja za poseg v prostor. Torej glasoval bom za ta
                  amandma.</p>
            </sp>
            <sp xml:id="SDZ1-Redna-08-1993-05-26.sp127">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo obrazložiti svoj glas? Prosim.</p>
            </sp>
            <sp xml:id="SDZ1-Redna-08-1993-05-26.sp128">
               <speaker>MAKS SUŠEK:</speaker>
               <p>Odbor je dejansko sprejel pozitivno stališče do tega amandmaja. Predvsem tudi
                  zaradi poenostavitve dela na terenu. Je pa zagotovljeno tudi varovanje okolja,
                  zaradi</p>
               <p>tega, ker dikcija zagotavlja, da je to na osnovi gozdnogojitvenega načrta. Zato
                  bom glasoval za.</p>
            </sp>
            <sp xml:id="SDZ1-Redna-08-1993-05-26.sp129">
               <speaker>PODPREDSEDNIK DR. LEV KREFT:</speaker>
               <p>Hvala lepa. Ne vidim več prijave za obrazložitev glasu. Zato dajem ta amandma na
                  glasovanje. Ugotovimo sklepčnost! <stage>(65 prisotnih.)</stage></p>
               <p>Kdo je za? <stage>(48 poslancev.)</stage> Je kdo proti? <stage>(12
                     poslancev.)</stage></p>
               <p>Ugotavljam, da je ta amandma sprejet.</p>
               <p>Prehajamo k amandmaju k 5. členu, točka 1, še vedno na drugi strani gradiva.
                  Amandma k prvemu stavku. Predlagatelj gospod Tone Peršak. Vlada amandma podpira.
                  Matično delovno telo amandma podpira. Ugotovimo sklepčnost! <stage>(69
                     prisotnih.)</stage></p>
               <p>Kdo je za? <stage>(57 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da je amandma sprejet.</p>
               <p>Prehajamo k naslednjemu amandmaju pod 2. točko k 3 alinei v prvem odstavku tega,
                  še vedno 5. člena. Predlagatelj je Tone Peršak. Vlada amandmaja ne podpira.
                  Matično delovno telo amandma podpira. Gospod Tone Peršak bo obrazložil svoj glas,
                  za njim pa še gospa Breda Pečan.</p>
            </sp>
            <sp xml:id="SDZ1-Redna-08-1993-05-26.sp130">
               <speaker>ANTON PERŠAK:</speaker>
               <p>Rad bi samo povedal, zakaj bom glasoval za ta amandma, ki sem ga vložil, in ki ga
                  Vlada ne podpira. In sicer iz naslednjega razloga: Vlada je rekla, da ga ne
                  podpira zato, ker ni jasno, kaj pomeni beseda rekreativno nabiranje, recimo
                  gozdnih sadežev, zelišč itd. Glede na to, da je v nadaljevanju zakona člen, ki
                  govori o tem, kako se predpiše omejitev nabiranja itd., seveda mislim, da je zelo
                  mogoče s tistim podzakonskim predpisom definirati, kaj je to rekreativno nabiranje
                  in do katere mere je rekreativno nabiranje. Ne zdi se mi pa sprejemljivo to, da je
                  možno v gozdovih, ki so nikogršna last, ali so last države, ali so last zasebnega
                  kmeta, dovoliti neomejeno, tudi komercialno nabiranje, naj bo to gobe, borovnice,
                  kostanje, lipovo cvetje in tako naprej, kar se ponekod v Sloveniji dogaja; zlasti
                  Primorci veste, da ponekod prihaja prav do ogroženosti posameznih vrst rastlinja v
                  gozdovih zaradi takega nabiranja. Hvala.</p>
            </sp>
            <sp xml:id="SDZ1-Redna-08-1993-05-26.sp131">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospa Breda Pečan, prosim.</p>
            </sp>
            <sp xml:id="SDZ1-Redna-08-1993-05-26.sp132">
               <speaker>BREDA PEČAN:</speaker>
               <p>Hvala. Gospod podpredsednik, kolegice in kolegi! Prav zaradi tega, ker je Vlada
                  svojo obrazložitev, zakaj ne podpira tega amandmaja, povedala nekoliko togo ali
                  nejasno, bi povedala, zakaj bom jaz glasovala proti temu amandmaju. Prav iz
                  razlogov, ki jih je na koncu tudi povedal kolega Peršak; gre za to, da kadar
                  zaradi nezmernega nabiranja gozdnih sadežev, zelišč in prosto živečih živali,
                  govorimo tudi o plodovih, ki jih nabiramo izven gozdov, je naša Vlada dolžna, tudi
                  po zakonu o varstvu okolja, ki ga bomo na tej seji sprejemali, sprejemati odloke o
                  varovanju ogroženih živalskih in rastlinskih vrst in skrbeti za to ter nadzirati
                  dogajanje v prostoru, da te živalske in rastlinske vrste niso ogrožene. Po drugi
                  plati moramo vedeti, da v Sloveniji del prebivalstva le živi od nabiranja teh
                  plodov,</p>
               <p>živali in zelišč. S takim amandmajem dejansko onemogočimo dodatni vir za
                  preživljanje. V takih razmerah, v kakršnih smo, mislim da ni pošteno do njih.
                  Poleg tega bomo onemogočili tudi tradicionalno - ne zabavno - navado za
                  pridobivanje določenih vrst gozdnih sadežev in zelišč, ki jih potrebujejo tudi
                  naša podjetja za trženje doma in zlasti v tujini. Pozvala bi vas, da tega
                  amandmaja ne podprete. Hvala.</p>
            </sp>
            <sp xml:id="SDZ1-Redna-08-1993-05-26.sp133">
               <speaker>PODPREDSEDNIK DR. LEV KREFT:</speaker>
               <p>Hvala lepa. Prosim, gospod Jožef Školč bo obrazložil svoj glas.</p>
            </sp>
            <sp xml:id="SDZ1-Redna-08-1993-05-26.sp134">
               <speaker>JOŽEF ŠKOLČ:</speaker>
               <p>Hvala lepa. Glasoval bom proti temu amandmaju iz preprostega razloga, ker je
                  nerazumljiv v tistem delu, ki govori o lovu, ker to pomeni, da je praktično vsak
                  lastnik gozda neke vrste neomejen graščak, ki daje tudi dovolilnice za lov v
                  skladu s predpisi in mislim, da bi to povzročilo precej zmede. Zato bom glasoval
                  proti. Lahko bi govoril tudi o čebelarjenju, rekreativnem nabiranju plodov, mislim
                  pa, da je v tistem delu, ko govorim o lovu, stvar dovolj razumljiva, da vidite, da
                  je nevarna, če se jo tako sprejmemo. Hvala lepa.</p>
            </sp>
            <sp xml:id="SDZ1-Redna-08-1993-05-26.sp135">
               <speaker>PODPREDSEDNIK DR. LEV KREFT:</speaker>
               <p>Hvala lepa. Najprej gospod Franc Potočnik, potem gospod Jelinčič, bosta prav tako
                  obrazložila svoja glasova.</p>
            </sp>
            <sp xml:id="SDZ1-Redna-08-1993-05-26.sp136">
               <speaker>FRANC POTOČNIK:</speaker>
               <p>Glasoval bom za ta amandma. Mimogrede bi pojasnil gospodu Školču, da je najbrž
                  narobe prebral to zadevo, ker piše, da je vsak dolžan dovoliti v svojem gozdu
                  čebelarjenje ter lov v skladu s predpisi, ne da lahko vsak razpolaga z lovsko
                  pravico, vsak lastnik, to je to, kar že je. Da ne bi to napačno razumevanje nekoga
                  še zavedlo, da bi glasoval proti.</p>
            </sp>
            <sp xml:id="SDZ1-Redna-08-1993-05-26.sp137">
               <speaker>PODPREDSEDNIK DR. LEV KREFT:</speaker>
               <p>Hvala lepa. Svoj glas bo obrazložil tudi gospod Zmago Jelinčič.</p>
            </sp>
            <sp xml:id="SDZ1-Redna-08-1993-05-26.sp138">
               <speaker>ZMAGO JELINČIČ:</speaker>
               <p>Hvala lepa. Kolikor sem razumel amandma gospoda Peršaka, samo razširi to alineo z
                  čebelarjenjem. Prosil bi gospoda Peršaka, ker kaže, da nisem dobro to razumel, da
                  mi stvar malo bolj pojasni. Hvala lepa.</p>
            </sp>
            <sp xml:id="SDZ1-Redna-08-1993-05-26.sp139">
               <speaker>PODPREDSEDNIK DR. LEV KREFT:</speaker>
               <p>Vendar ne na seji, ker je razprava že končana. Gospod Pregelj, prosim.</p>
            </sp>
            <sp xml:id="SDZ1-Redna-08-1993-05-26.sp140">
               <speaker>ŽARKO PREGELJ:</speaker>
               <p>Glasoval bom za ta amandma, ker menim, da pravilno opredeljuje, da lastnik mora
                  dovoliti rekreativno dejavnost, to je tudi nabiranje plodov, zeli in podobno,
                  nikakor pa ni dolžan dovoliti komercialne dejavnosti. Menim, da je to pravilno
                  stališče in se ujema s tistim stališčem, da so za komercialne dejavnosti v gozdu
                  potrebna določena dovoljenja ali vsaj koncesije. Hvala.</p>
            </sp>
            <sp xml:id="SDZ1-Redna-08-1993-05-26.sp141">
               <speaker>PODPREDSEDNIK DR. LEV KREFT:</speaker>
               <p>Hvala lepa. Ne vidim več želje po pojasnjevanju glasu, zato prosim, da ugotovimo
                  sklepčnost. <stage>(66 prisotnih.)</stage></p>
               <p>Kdo je za? <stage>(45 poslancev.)</stage> Je kdo proti? <stage>(23
                     poslancev.)</stage></p>
               <p>Ugotavljam, da je ta amandma sprejet.</p>
               <p>Na strani 3 pod točko 3 imamo še vedno k 5. členu, k njegovi tretji alinei prvega
                  odstavka amandma, ki je redakcijske narave. Predlagatelj je Vlada Republike
                  Slovenije. Matično delovno telo amandma podpira. Ugotovimo sklepčnost! <stage>(63
                     prisotnih.)</stage></p>
               <p>Kdo je za? <stage>(65 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je amandma sprejet.</p>
               <p>Ponovno se opravičujem za te motnje, vendar od svetlobe preprosto ni vidno, kaj se
                  dogaja na mizi s temi številkami, poleg tega pa delamo hitreje od stroja in stroj
                  ne utegne izbrisati prejšnjih glasovanj, kar nekaj dokazuje, ampak o tem ne bi
                  zdaj govoril.</p>
               <p>K 7. členu imamo amandma pod točko ena na tretji strani za spremembo prvega
                  odstavka. Predlagatelji so doktorji Leo Šešerko, Vladimir Topler in Bojan Korošec.
                  Vlada amandmaju nasprotuje. Matično delovno telo amandmaja ne podpira. Ugotovimo
                  sklepčnost! <stage>(69 prisotnih.)</stage></p>
               <p>Kdo je za? <stage>(16 poslancev.)</stage> Je kdo proti? <stage>(48
                     poslancev.)</stage></p>
               <p>Ugotavljam, da amandma ni sprejet.</p>
               <p>K 11. členu imamo pod točko ena amandma, ki ga gospod Drago Šiftar umika.</p>
               <p>Pod točko dva prav tako umika.</p>
               <p>Pod točko tri na 4. strani je amandma gospoda Draga Šiftarja, ki ga prav tako
                  umika.</p>
               <p>Pod točko 4 prav tako? Vse štiri. Dobro.</p>
               <p>Prehajamo k amandmajem k 12. členu tega zakona. Odbor je napovedal umik. Je
                  umaknil.</p>
               <p>Pod točko dva je amandma k 5. vrstici. Predlagatelj je Vlada Republike Slovenije.
                  Matično delovno telo amandma podpira. Ugotovimo sklepčnost! <stage>(68
                     prisotnih.)</stage></p>
               <p>Kdo je za? <stage>(64 poslancev.)</stage> Je kdo proti? <stage>(Nihče.)</stage>
                  Hvala lepa.</p>
               <p>Ugotavljam, da je amandma sprejet!</p>
               <p>Pod točko 3 k 12. členu, na strani 4. Predlog je, da se doda nov drugi odstavek.
                  Predlagatelja sta Bojan Korošec in dr. Leo Šešerko. Vlada amandmaja ne podpira;
                  matično delovno telo amandma podpira. Prosim, obrazložitev glasu.</p>
            </sp>
            <sp xml:id="SDZ1-Redna-08-1993-05-26.sp142">
               <speaker>IVAN VERZOLAK:</speaker>
               <p>Hvala za besedo. Obrazložil bi, zakaj bom glasoval proti temu amandmaju, prav tako
                  kot Vlada. Če dovolite, bom prebral samo prvi stavek: "Nosilec lovsko gojitvenega
                  načrtovanja je Zavod za gozdove." - kar ni sprejemljivo. To je isto, kakor da bi
                  rekli, da je nosilec gozdnega gospodarstva Zavod za lovstvo. Namesto "Zavod za
                  gozdove" bi moralo biti "Zavod za lovstvo"; ker to je strokovna institucija in ona
                  te zadeve ureja, seveda pa v sodelovanju z gozdnim gospodarstvom.</p>
               <p>Zato bom glasoval proti. Hvala.</p>
            </sp>
            <sp xml:id="SDZ1-Redna-08-1993-05-26.sp143">
               <speaker>PODPREDSEDNIK DR. LEV KREFT:</speaker>
               <p>Svoj glas bo obrazložil še gospod Zagožen. Prosim.</p>
            </sp>
            <sp xml:id="SDZ1-Redna-08-1993-05-26.sp144">
               <speaker>DR. FRANC ZAGOŽEN:</speaker>
               <p>Spoštovani! Glasoval bom za ta amandma; tako se je večinsko opredelilo tudi
                  matično delovno telo - Odbor za kmetijstvo in gozdarstvo. Gre za to, da gozdove
                  kot naravne ekosisteme, žal, lahko najbolj ogroža v njihovi stabilnosti parkljasta
                  divjad - in pri nas je sedaj zares tako. Poleg tega so strokovni delavci Zavoda za
                  gozdove gozdarski strokovnjaki, profesionalno najbolj usposobljeni za to delo, za
                  lovsko-gojitveno načrtovanje, in mnogi od njih so seveda tudi lovci. Pri izdelavi
                  pa sodelujejo tudi lovci, kmetijci, naravovarstveniki in drugi, katerih dejavnost
                  je povezana z divjadjo. V bistvu samo gozdarji strokovno obravnavajo gozd kot
                  ekosistem z rastlinstvom in živalstvom, in mislim, da so oni, torej Zavod za
                  gozdove, najbolj primeren nosilec tega načrtovanja.</p>
            </sp>
            <sp xml:id="SDZ1-Redna-08-1993-05-26.sp145">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Tancig.</p>
            </sp>
            <sp xml:id="SDZ1-Redna-08-1993-05-26.sp146">
               <speaker>DR. PETER TANCIG:</speaker>
               <p>Na kratko bi polemiziral s kolegom, ki je rekel, da je pač ta relacija simetrična
                  - ali je to Inštitut za gozdarstvo ali Inštitut za lovstvo -, da je isto. To
                  dejansko ni res! Živad in z njo lovci so kot množica gozda oziroma celotne skrbi
                  za gozd in seveda so za to poklicani gozdarji, ne pa lovci. In še to je treba
                  povedati: da se lovci s to zadevo ukvarjajo za zabavo, amatersko, medtem ko
                  gozdarji to delajo profesionalno, resno. Hvala lepa.</p>
            </sp>
            <sp xml:id="SDZ1-Redna-08-1993-05-26.sp147">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Predan.</p>
            </sp>
            <sp xml:id="SDZ1-Redna-08-1993-05-26.sp148">
               <speaker>DR. JANKO PREDAN:</speaker>
               <p>Glasoval bom za ta amandma. Zdi se mi, da samo ta amandma omogoča enotnost
                  ohranitve ekosistema. Ne nazadnje se lovci ukvarjajo samo s 15-timi vrstami
                  divjadi. Hvala.</p>
            </sp>
            <sp xml:id="SDZ1-Redna-08-1993-05-26.sp149">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Pregelj.</p>
            </sp>
            <sp xml:id="SDZ1-Redna-08-1993-05-26.sp150">
               <speaker>ŽARKO PREGELJ:</speaker>
               <p>Spoštovani! Glasoval bom za amandma, ker so kot subjekti pri oblikovanju
                  lovsko-gojitvenih načrtov tudi naravovarstveniki, kar do sedaj skoraj ni bilo in
                  je marsikatera divjad ogrožena tudi v naši državi prav zaradi tega, ker ti ljudje
                  ne morejo priti s svojim strokovnim znanjem do ustrezne besede. Hvala.</p>
            </sp>
            <sp xml:id="SDZ1-Redna-08-1993-05-26.sp151">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Jaša Zlobec bo obrazložil svoj glas.</p>
            </sp>
            <sp xml:id="SDZ1-Redna-08-1993-05-26.sp152">
               <speaker>JAŠA L. ZLOBEC:</speaker>
               <p>Liberalni demokrati smo bili vedno za stroko in za uravnoteženje. Zato bomo seveda
                  glasovali za ta amandma. Ker lovci so sicer izjemno blagega srca do divjadi kakor
                  pravijo sami, a samo, če pogledamo število tako imenovanih uplenjenih kosov
                  divjadi, lahko vidimo seveda, da gre v 90% za čisto komercialno zgodbo, ki z
                  ekosistemom in drugimi funkcijami gozda ni v neposredni povezavi. Zato je seveda
                  logično, da bomo mi glasovali za amandma.</p>
            </sp>
            <sp xml:id="SDZ1-Redna-08-1993-05-26.sp153">
               <speaker>PODPREDSEDNIK DR. LEV KREFT:</speaker>
               <p>Hvala lepa. Svoj glas bo pojasnil tudi gospod Avberšek, prosim. Moram reči lovcem,
                  da gobarji niso toliko obrazlagali glasu. Prosim.</p>
            </sp>
            <sp xml:id="SDZ1-Redna-08-1993-05-26.sp154">
               <speaker>MAG. FRANC AVBERŠEK:</speaker>
               <p>Hvala lepa za besedo. Spoštovani kolegi in kolegice! Jaz pa sem lovec in to lovski
                  tehnik. Lahko rečem, vprašam vas, kdo ima potem to lovsko stroko. Poznam, kaj se
                  učijo gozdarji, ampak moram reči, da ne veliko o lovstvu. Spomladanski stalež
                  srnjadi je ocenjen na 112.000 komadov  v slovenskih gozdovih, 22.500 lovcev bo
                  seveda moralo narediti svoje in hočemo biti ljubitelji ali ne, če želimo, da nas
                  gozdarji ne bodo kritizirali dan za dnem. Podobno bi lahko našteval tudi o drugih
                  delih in niti približno ne drži, da lovske stroke lovci ne obvladajo. Lovci
                  obvladajo lovsko stroko, seveda pa smo lovci vedno izpopolnjevali svoje znanje,
                  sodelovali z gozdarji in kmetovalci in mislim, da bomo samo skupno lahko rešili te
                  probleme. Zato bom glasoval proti temu amandmaju. Hvala.</p>
            </sp>
            <sp xml:id="SDZ1-Redna-08-1993-05-26.sp155">
               <speaker>PODPREDSEDNIK DR. LEV KREFT:</speaker>
               <p>Hvala lepa. Prosim.</p>
            </sp>
            <sp xml:id="SDZ1-Redna-08-1993-05-26.sp156">
               <speaker>NEIDENTIFICIRANI GOVORNIK:</speaker>
               <p>Jaz sem pa gozdar in lovec in sem bil v precepu že ves čas. Ampak moram reči, da
                  je tu Vlada dala svojo pritrditev k temu predvsem zaradi tega, ker je našla neko
                  konsistenco z lovsko organizacijo, z lovsko zvezo in njenimi organi, da lahko
                  lažje zagotovi sozvočje, skladje na tem področju. Moram reči, da lovstvo kot tako
                  zajema širši prostor. Torej gozdni ekosistem, potem vodni ekosistem, pa še ves
                  ostali prostor. Gozdarstvo kot tako ima gozdni ekosistem, ki je bistven za
                  ohranitev živalstva. Vendar pa je potrebno sozvočje vseh uporabnikov tega
                  prostora. Mislim, da je prav, da bi dali tej lovski organizaciji kot taki to
                  možnost in celo nalogo in dolžnost, da zagotovi to sozvočje in skladje na tem
                  področju. Prepričan sem, da bomo imeli še priložnost - imamo zakon o varstvu
                  okolja in zakon o lovu - in ti členi, ki so v tem zakonu,</p>
               <p>prav nalagajo tej organizaciji, da mora gospodariti v skladu z zakonom in imeli
                  bomo še priložnost, ko bomo obravnavali zakon o lovu, da bomo tej organizaciji
                  dali dolžnosti. Jaz bom glasoval proti.</p>
            </sp>
            <sp xml:id="SDZ1-Redna-08-1993-05-26.sp157">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Šiftar bo obrazložil svoj glas.</p>
            </sp>
            <sp xml:id="SDZ1-Redna-08-1993-05-26.sp158">
               <speaker>DRAGO ŠIFTAR:</speaker>
               <p>Rad bi se opredelil. Glasoval bom proti. Sicer tudi kot lovec, kot lovski tehnik,
                  vendar verjetno ne tako uspešen kot gospod Avberšek, ker toliko kazni plačujem, da
                  mislim, da bi bilo boljše, če bi gozdarji imeli to v roki. Ampak vseeno se z
                  obrazložitvijo gospoda Avberška strinjam. Zato glasujem proti temu.</p>
            </sp>
            <sp xml:id="SDZ1-Redna-08-1993-05-26.sp159">
               <speaker>PODPREDSEDNIK DR. LEV KREFT:</speaker>
               <p>Hvala lepa. Zdaj bi lahko jaz obrazložil svoj glas v imenu divjadi, ampak se bom
                  temu raje odpovedal. Ugotovimo sklepčnost! <stage>(71 prisotnih)</stage></p>
               <p>Kdo je za? <stage>(33 poslancev.)</stage> Je kdo proti? <stage>(31
                     poslancev.)</stage></p>
               <p>Amandma je sprejet.    </p>
               <p>Smo na 5. strani, točka 4. Sprememba člena, ki jo predlagajo doktorji Leo Šešerko,
                  Vladimir Topler in Bojan Korošec. Vlada amandmaja ne podpira. Matično telo prav
                  tako amandmaja ne podpira. Ugotovimo sklepčnost! <stage>(66
                  prisotnih.)</stage></p>
               <p>Kdo je za? <stage>(13 poslancev.)</stage> Je kdo proti? <stage>(42
                     poslancev.)</stage></p>
               <p>Amandma ni sprejet.</p>
               <p>Prehajamo k amandmajem k 14. členu. Točka 1, sprememba četrtega odstavka, ki jo
                  predlaga dr. Janko Predan. Vlada amandmaja ne podpira, matično delovno telo
                  amandmaja ne podpira. Ugotovimo sklepčnost! <stage>(67 prisotnih.)</stage></p>
               <p>Kdo je za? <stage>(13 poslancev.)</stage> Je kdo proti? <stage>(46
                     poslancev.)</stage></p>
               <p>Amandma ni sprejet.</p>
               <p>Pod točko 2 imamo k istemu členu, k sedmemu odstavku spremembo, ki jo predlaga
                  Vlada Republike Slovenije, matično delovno telo pa amandma podpira. Ugotovimo
                  sklepčnost! <stage>(68 prisotnih.)</stage></p>
               <p>Kdo je za? <stage>(53 poslancev.)</stage> Je kdo proti? <stage>(4
                     poslanci.)</stage></p>
               <p>Ugotavljam, da je ta amandma sprejet.</p>
               <p>Amandmaji k 17. členu, segajo s 5. na 6. stran, pod točko ena sprememba šeste
                  alinee prvega odstavka. Predlagatelj dr. Janko Predan. Vlada amandmaja ne
                  sprejema. Matično delovno telo amandmaja ne podpira. Ugotovimo sklepčnost!
                     <stage>(67 prisotnih.)</stage></p>
               <p>Kdo je za? <stage>(10 poslancev.)</stage> Je kdo proti? <stage>(44
                     poslancev.)</stage></p>
               <p>Ugotavljam, da amandma ni sprejet.</p>
               <p>Pod točko dva, na koncu prvega odstavka je dodano besedilo, ki ga predlaga Odbor
                  za kmetijstvo in gozdarstvo ter kolegica Breda Pečan. Vlada amandma podpira.
                  Ugotovimo sklepčnost! <stage>(68 prisotnih.)</stage></p>
               <p>Kdo je za? <stage>(51 poslancev.)</stage> Je kdo proti? <stage>(10
                     poslancev.)</stage></p>
               <p>Ugotavljam, da je amandma sprejet.</p>
               <p>Na 6. strani, amandma k 18. členu, pod točko ena, sprememba drugega odstavka, ki
                  ga predlaga gospod dr. Janko Predan. Vlada amandma podpira. Matično delovno telo
                  amandma podpira. Ugotovimo sklepčnost! <stage>(63 prisotnih.)</stage></p>
               <p>Kdo je za? <stage>(62 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da je amandma sprejet.</p>
               <p>Na strani 6 k 19. členu, točka ena, sprememba prvega odstavka. Predlagatelj, Odbor
                  za kmetijstvo in gozdarstvo, je napovedal umik in napovedal spremenjen amandma. Ta
                  je umaknjen. V tem primeru moramo glasovati najprej o tretjem. Dobro. Dajem
                  najprej na glasovanje amandma pod točko tri, na koncu 6. strani. Isti predlagatelj
                  - Odbor za kmetijstvo in gozdarstvo. Vlada amandma podpira. Ugotovimo sklepčnost!
                     <stage>(60 prisotnih.)</stage></p>
               <p>Kdo je za? <stage>(66 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da je amandma sprejet in da je s tem amandma pod točko ena umaknjen.  
                                     </p>
               <p>Pod točko dva na šesti strani k 19. členu imamo amandma k prvemu odstavku tega
                  člena. Predlagateljica je gospa Breda Pečan - umika amandma.</p>
               <p>Na sedmi strani, točka štiri, k istemu členu, v prvi vrstici drugega odstavka.
                  Predlagateljica gospa Breda Pečan. Vlada amandmaja ne podpira, matično delovno
                  telo amandmaja ne podpira. Ugotovimo sklepčnost! <stage>(68
                  prisotnih.)</stage></p>
               <p>Kdo je za? <stage>(17 poslancev.)</stage> Je kdo proti? <stage>(47
                     poslancev.)</stage></p>
               <p>Ugotavljam, da ta amandma ni sprejet.</p>
               <p>Prehajam k amandmaju k 23. členu, na strani sedem, doda se tretji odstavek.
                  Predlagatelj Odbor za kmetijstvo in gozdarstvo. Vlada amandmaja ne podpira.
                  Obrazložitev glasu, gospod Zagožen, potem gospod Potočnik.</p>
            </sp>
            <sp xml:id="SDZ1-Redna-08-1993-05-26.sp160">
               <speaker>DR. FRANC ZAGOŽEN:</speaker>
               <p>Odbor predlaga ta amandma, jaz ga bom podprl, bom glasoval zanj. Gre za to, da
                  država lahko trajno zaščiti nekatere živali in mora potem prevzeti tudi finančno
                  odgovornost za to. Poleg tega je prav, da je v zakonu o gozdovih tudi določilo za
                  škodo, ki nastane od divjadi, da so odškodninsko odgovorne lovske organizacije. Ne
                  vem, zakaj Vlada tega ne podpira. Pravi, da bo to urejal zakon o lovu in tako
                  naprej. Lahko tudi, ampak prav je, da zakon o gozdovih zavaruje tudi gozdove in
                  njihove lastnike in namen tega je to. Hvala.</p>
            </sp>
            <sp xml:id="SDZ1-Redna-08-1993-05-26.sp161">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Potočnik. Ne bo obrazložil svojega glasu. Ga bo pa obrazložil
                  gospod Žaro Pregelj.</p>
            </sp>
            <sp xml:id="SDZ1-Redna-08-1993-05-26.sp162">
               <speaker>ŽARKO PREGELJ:</speaker>
               <p>Sem za ta amandma, ker menim, da ima svojo logiko v tem, da škodo, ki jo povzroča
                  zaščitena divjad, nekdo pokrije. V tem primeru, jasno, ne more biti to lovska
                  družina, kajti od take divjadi, npr. zaščitenega medveda ali kaj podobnega, nima
                  nikakršne koristi, ampak je to lahko država, ki je tako divjad z zakonom
                  zaščitila. Na ta način tudi ščitimo to zaščiteno divjad. Hvala.</p>
            </sp>
            <sp xml:id="SDZ1-Redna-08-1993-05-26.sp163">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Jožef Školč bo obrazložil svoj glas.</p>
            </sp>
            <sp xml:id="SDZ1-Redna-08-1993-05-26.sp164">
               <speaker>JOŽEF ŠKOLČ:</speaker>
               <p>Verjamem, da povečujem možnost, da bi bil ta amandma sprejet, čeravno je šaljiv;
                  šaljiv pa je v točki, da izenačuje državo z lovsko organizacijo. Zato bom glasoval
                  proti. Hvala lepa.</p>
            </sp>
            <sp xml:id="SDZ1-Redna-08-1993-05-26.sp165">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Ferlin je želel besedo. Ali gre za konsistentnost zakona? Ker
                  sicer Vlada med glasovanjem ne more več dobiti besede. Gre za konsistentnost
                  zakona. Prosim, državni sekretar v Ministrstvu za kmetijstvo in gozdarstvo.</p>
            </sp>
            <sp xml:id="SDZ1-Redna-08-1993-05-26.sp166">
               <speaker>MAG. FRANC FERLIN:</speaker>
               <p>Hvala. Gre pravzaprav za konfliktnost z drugim zakonom, in sicer z zakonom o
                  varstvu in gojitvi lovitvene divjadi, ker to že on ureja. Hvala lepa.</p>
            </sp>
            <sp xml:id="SDZ1-Redna-08-1993-05-26.sp167">
               <speaker>PODPREDSEDNIK DR. LEV KREFT:</speaker>
               <p>Zahvaljujem se za to opozorilo, ampak ta konfliktnost - pač kasnejši zakon izniči
                  prejšnjega, kolikor jaz vem. Prosim, gospod Bavčar je želel obrazložiti svoj
                  glas.</p>
            </sp>
            <sp xml:id="SDZ1-Redna-08-1993-05-26.sp168">
               <speaker>IGOR BAVČAR:</speaker>
               <p>Spoštovani kolegi! Prej smo izglasovali amandma, ki pravi, da je nosilec
                  lovsko-gojitvenih načrtov Zavod za gozdove, sedaj bomo pa lovcem naprtili škodo za
                  tako načrtovanje. Glasoval bom proti.</p>
            </sp>
            <sp xml:id="SDZ1-Redna-08-1993-05-26.sp169">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Podobnik.</p>
            </sp>
            <sp xml:id="SDZ1-Redna-08-1993-05-26.sp170">
               <speaker>MARJAN PODOBNIK:</speaker>
               <p>Spoštovani! Glasoval bom za amandma. Menim, da gre za nesporazum, kar je rekel
                  gospod Bavčar. Namreč, prav amandma ščiti lovske družine. Ker v tistih točkah,
                  kjer gre za varovanje zaščitenih vrst divjadi, se ne nalaga obveznosti lovskim
                  družinam, ampak državi, če je pač nacionalni interes, da se te vrste zaščiti.</p>
               <p>Kar pa je rekel gospod Ferlin, pa samo naslednje v zvezi z zakonom o lovu. Vemo,
                  da se pripravlja in bi že zdavnaj moral biti zakon o lovu, ki bi bil nekako
                  noveliran in prilagojen modernejšim pogledom. Prepričan sem, da bo prišel v
                  obravnavo in verjamem, da ne bo v tem smislu nobenega neskladja, saj bo tudi novi
                  zakon o lovu moral ščititi zaščitene vrste divjadi, in po drugi strani omogočati
                  povračilo škode, ki bo zaradi divjadi nastala.</p>
               <p>Glasoval bom za amandma.</p>
            </sp>
            <sp xml:id="SDZ1-Redna-08-1993-05-26.sp171">
               <speaker>PODPREDSEDNIK DR. LEV KREFT:</speaker>
               <p>Hvala lepa. Ker nihče več ne želi obrazložiti glasu, predlagam, da ugotovimo našo
                  sklepčnost. <stage>(66 prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(34
                     poslancev.)</stage></p>
               <p>Amandma torej ni sprejet!</p>
               <p>K 25. členu na strani 7 je amandma, ki sta ga predlagala dr. Bojan Korošec in dr.
                  Leo Šešerko. Vlada amandmaja ne podpira; matično delovno telo amandmaja tudi ne
                  podpira. Ugotovimo sklepčnost! <stage>(61 prisotnih.)</stage></p>
               <p>Kdo je za? <stage>(16 poslancev.)</stage> Je kdo proti? <stage>(40
                     poslancev.)</stage></p>
               <p>Amandma ni sprejet!</p>
               <p>K 29. členu na 7. strani je amandma k drugemu odstavku. Predlagatelj dr. Janko
                  Predan. Vlada amandmaja ne podpira; matično delovno telo prav tako ne podpira.
                  Prosim, gospod Predan.</p>
            </sp>
            <sp xml:id="SDZ1-Redna-08-1993-05-26.sp172">
               <speaker>DR. JANKO PREDAN:</speaker>
               <p>Glasoval bom za ta amandma, ker prejšnja dikcija omogoča možnost zlorabe. Lastnik
                  namreč lahko poseka veliko zdravega drevja, za kar je pozneje težko dokazati, da
                  to niso bile sušice. Hvala lepa.</p>
            </sp>
            <sp xml:id="SDZ1-Redna-08-1993-05-26.sp173">
               <speaker>PODPREDSEDNIK DR. LEV KREFT:</speaker>
               <p>Hvala lepa. Ugotovimo sklepčnost! <stage>(65 prisotnih.)</stage></p>
               <p>Kdo je za? <stage>(23 poslancev.)</stage> Je kdo proti? <stage>(36
                     poslancev.)</stage></p>
               <p>Amandma ni sprejet!</p>
               <p>K 30. členu. Najprej pod točko 1 - redakcijski amandma, ki ga predlaga Vlada
                  Republike Slovenije; matično delovno telo pa ga podpira. Ugotovimo sklepčnost!
                     <stage>(57 prisotnih.)</stage></p>
               <p>Kdo je za? <stage>(51 poslancev.)</stage> Je kdo proti? <stage>(4
                     poslanci.)</stage>  </p>
               <p>Amandma je sprejet!</p>
               <p>Na 8. strani - amandma k 31. členu. Predlagatelji dr. Leo Šešerko, dr. Vladimir
                  Topler in dr. Bojan Korošec. Vlada amandmaja ne podpira; matično delovno telo
                  amandmaja ne podpira. Ugotovimo sklepčnost! <stage>(69 prisotnih.)</stage></p>
               <p>Kdo je za? <stage>(11 poslancev.)</stage> Je kdo proti? <stage>(41
                     poslancev.)</stage>  </p>
               <p>Amandma ni sprejet!</p>
               <p>K 32. členu imamo dva amandmaja. Ponovno je predlog, da najprej glasujemo o
                  amandmaju pod točko 2. Predlagatelj je Odbor za kmetijstvo in gozdarstvo. Vlada
                  amandma podpira. Če ga sprejmemo, bo amandma pot točko 1 umaknjen. Ugotovimo
                  sklepčnost! <stage>(69 prisotnih.)</stage></p>
               <p>Kdo je za? <stage>(62 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da je amandma sprejet. S tem glasovanje o prvem amandmaju 32. členu ni
                  potrebno.</p>
               <p>Prehajamo k 33. členu. Sprememba tretjega odstavka. Predlagatelj je Odbor za
                  kmetijstvo in gozdarstvo. Vlada amandmaja ne podpira.  Ugotovimo sklepčnost!
                     <stage>(68 prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(18
                     poslancev.)</stage></p>
               <p>Ugotavljam, da je amandma sprejet.</p>
               <p>Prosim - gre za problem uskladitve.</p>
            </sp>
            <sp xml:id="SDZ1-Redna-08-1993-05-26.sp174">
               <speaker>MAG. FRANC FERLIN:</speaker>
               <p>Hvala. Ker je ta amandma sprejet, nima povezave naprej oziroma je nepopoln, bi
                  bilo potrebno pri 18. točki 78. člena dopolniti, in sicer naslednje: "Požigati
                  travišča ali ledine na območju, kjer ogenj lahko ogrozi gozd, oziroma sežiga
                  rastlinske ostanke na njivah, brez stalne navzočnosti polnoletne osebe, ki ima
                  ogenj pod nadzorom." Tretji odstavek 33. člena. Torej gre za kazensko določbo. Ta
                  amandma, ki je bil dan, ni računal potem še s to potrebno kazensko določbo.</p>
            </sp>
            <sp xml:id="SDZ1-Redna-08-1993-05-26.sp175">
               <speaker>PODPREDSEDNIK DR. LEV KREFT:</speaker>
               <p>Hvala lepa za opozorilo. Predlagam, da seveda o tej vrsti amandmajev, ki nekaj,
                  kar smo sprejeli, prenašajo še na drugo mesto, kamor je logično, da tudi sodi, kot
                  v bistvu redakcijski amandma, ki med kazenske določbe uvršča tisto, kar smo sedaj
                  dodali v tretjem odstavku, potem glasujemo takoj in ne čakamo, do 78. člena, ker
                  bomo sicer zopet pozabili, zakaj je šlo? Želi kdo v zvezi s tem amandmajem, ki
                  pomeni v bistvu redakcijsko uskladitev zakona, obrazložiti svoj glas?</p>
               <p>Ker ga nimate v gradivu, ga bom še enkrat prebral. Sprememba 18. točke 78. člena,
                  tako da se glasi: "18. požiga travišča in ledine na območju, kjer ogenj lahko
                  ogrozi gozd, oziroma sežiga rastlinske ostanke na njivah brez stalne navzočnosti
                  polnoletne osebe, ki ima ogenj pod nadzorstvom." Tretji odstavek 33. člena.
                  Ugotovimo sklepčnost! <stage>(70 prisotnih.)</stage></p>
               <p>Kdo je za? <stage>(57 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da je amandma sprejet.</p>
               <p>Vračamo se k osnovnemu gradivu na strani 8, k 36. členu, točka 1. v prvem
                  odstavku. Predlagatelj je Odbor za kmetijstvo in gozdarstvo. Vlada amandma
                  podpira. Ugotovimo sklepčnost! <stage>(61 prisotnih.)</stage></p>
               <p>Kdo je za? <stage>(58 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je amandma sprejet. Hvala lepa.</p>
               <p>Na strani 9 k 37. členu predlagajo spremembo četrtega odstavka dr. Leo Šešerko,
                  Vladimir Topler in Bojan Korošec. Vlada amandmaja ne podpira. Matično delovno telo
                  amandmaja ne podpira. Ugotovimo sklepčnost! <stage>(63 prisotnih.)</stage></p>
               <p>Kdo je za? <stage>(12 poslancev.)</stage> Je kdo proti? <stage>(44
                     poslancev.)</stage></p>
               <p>Ugotavljam, da amandma ni sprejet.</p>
               <p>K 38. členu, točka 1, sprememba člena. Predlagatelj je dr. Franc Zagožen. Vlada
                  amandmaja ne podpira. Matično delovno telo amandmaja ne podpira. Dr. Franc Zagožen
                  bo obrazložil svoj glas, ali pa morda umaknil, oziroma spremenil amandma, kot je
                  napovedano v gradivu. Prosim.</p>
            </sp>
            <sp xml:id="SDZ1-Redna-08-1993-05-26.sp176">
               <speaker>DR. FRANC ZAGOŽEN:</speaker>
               <p>Spoštovani! Predlagam, da bi glasovali najprej o drugem amandmaju, ki ga formalno
                  tudi jaz predlagam, ampak smo ga na podlagi tega prvega pravzaprav oblikovali v
                  Odboru za kmetijstvo in gozdarstvo in ga matično delovno telo tudi podpira. Vlada
                  ga ne podpira.</p>
               <p>Gre za to, da se bolj jasno opredeli status gozdnih cest in javnih cest. V
                  osnovnem besedilu zakona namreč te stvari niso jasne. Dobili bi poleg javnih in
                  gozdnih cest še ceste, ki niso ne javne ne gozdne ceste itd. Glasoval bom za drugi
                  amandma in predlagam, da glasujemo najprej o drugem in v tem primeru bom potem
                  prvega umaknil, če bo drugi izglasovan. Hvala.</p>
            </sp>
            <sp xml:id="SDZ1-Redna-08-1993-05-26.sp177">
               <speaker>PODPREDSEDNIK DR. LEV KREFT:</speaker>
               <p>Hvala lepa. Torej glasujemo najprej o amandmaju pod točko 2 k 38. členu na 9.
                  strani. Predlagatelj je dr. Franc Zagožen. Vlada amandmaja ne podpira. Matično
                  delovno telo pa amandma podpira. Ugotovimo sklepčnost! <stage>(66
                     prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(24
                     poslancev.)</stage></p>
               <p>Ugotavljam, da je ta amandma sprejet. In s tem je pod točko 1 amandma
                  umaknjen.</p>
               <p>Na strani 10 imamo amandma pod točko 3. Predlagatelj je gospod Žarko Pregelj.
                  Vlada amandmaja ne podpira. Matično delovno telo amandmaja ne podpira.</p>
               <p>Ugotovimo sklepčnost! Obrazložitev glasu gospod Lenič. Prosim.</p>
            </sp>
            <sp xml:id="SDZ1-Redna-08-1993-05-26.sp178">
               <speaker>JOŽE LENIČ:</speaker>
               <p>Gospod podpredsednik, spoštovani poslanci in poslanke! Glasoval bom proti temu
                  amandmaju iz dveh razlogov. Prvi razlog je, da se ne strinjam, da se gozdne ceste
                  zapirajo. Še bolj me skrbi drugi razlog, zaradi katerega bom glasoval proti temu
                  amandmaju. V prejšnjem amandmaju smo izglasovali, da za vzdrževanje gozdnih cest
                  skrbi republika oziroma lokalne skupnosti in tisti, ki poznajo te podatke,
                  predvsem predlagatelji so te podatke poznali, vedo, da nam je šlo v naslednjem
                  letu v proračunu milijarda, mislim okrog 850, 860 milijonov. Če država že plačuje
                  vzdrževanje gozdnih cest, mislim, da morajo biti dostopne vsem državljanom
                  Slovenije in to vključno z motornimi sredstvi. Zato bom glasoval proti sprejetju
                  takega amandmaja. Hvala.</p>
            </sp>
            <sp xml:id="SDZ1-Redna-08-1993-05-26.sp179">
               <speaker>PODPREDSEDNIK DR. LEV KREFT:</speaker>
               <p>Hvala lepa. Ker ni več želje po obrazložitvi glasu, prosim, da ugotovimo
                  sklepčnost. <stage>(64 prisotnih.)</stage></p>
               <p>Kdo je za? <stage>(20 poslancev.)</stage> Je kdo proti? <stage>(46
                     poslancev.)</stage></p>
               <p>Ugotavljam, da amandma ni sprejet.</p>
               <p>Pod točko štiri imamo amandma predlagateljev dr. Lea Šešerka, dr. Vladimirja
                  Toplerja, dr. Bojana Korošca. Vlada amandmaja ne podpira. Matično delovno telo
                  amandmaja ne podpira. Ugotovimo sklepčnost! <stage>(67 prisotnih.)</stage></p>
               <p>Kdo je za? <stage>(9 poslancev.)</stage> Je kdo proti? <stage>(44
                     poslancev.)</stage></p>
               <p>Ugotavljam, da amandma ni sprejet.</p>
               <p>Amandma pod točko 5 je s tem umaknjen. Je tako, gospod Lenič? Ali glasujemo še o
                  tem vašem amandmaju? Gospod Lenič mora najprej povedati, ker je vezan njegov
                  amandma na amandma, ki ga nismo sprejeli. <stage>(Nekdo govori iz
                     dvorane.)</stage> V redu, ni problem. Gospod Jaša Zlobec bo obrazložil svoj
                  glas in gospa Breda Pečan.</p>
            </sp>
            <sp xml:id="SDZ1-Redna-08-1993-05-26.sp180">
               <speaker>JAŠA L. ZLOBEC:</speaker>
               <p>Glasoval bom za amandma kolege Leniča. Mislim, da ta amandma, kljub navidezni
                  kontradiktornosti v resnici vsebinsko postavlja na pravo mesto amandma, ki smo ga
                  brez posebne debate lahkotno izglasovali, in sicer na strani devet k 38. členu
                  amandma dva, ki ga je kolega Zagožen predlagal, ki ima pod točko 3: "Sredstva za
                  vzdrževanje gozdnih cest zagotavljajo lokalne skupnosti in Republika Slovenija."
                  Najbrž se je avtorjem amandmaja zapisala taka dikcija, kajti jasno je samo po
                  sebi, po zdravi pameti, da naj lastniki gozdov sami zagotavljajo sredstva za
                  izgradnjo in vzdrževanje tistih gozdnih cest, ki niso javnega značaja. Sicer
                  pridemo do popolnoma absurdnih privilegijev, ki jih nima noben človek v tej
                  Sloveniji.  </p>
               <p>Zato predlagam spoštovanim poslankam in poslancem, da glasujejo za ta amandma
                  kolege Jožeta Leniča. V primeru formalnih nekonsistenc med tem amandmajem in med
                  prej omenjenim amandmajem, pa bomo prisilili Vlado, oziroma ne vem katero telo, da
                  bo uskladila ta dva amandmaja v splošno zadovoljstvo in korist. Torej, glasoval
                  bom za amandma.</p>
            </sp>
            <sp xml:id="SDZ1-Redna-08-1993-05-26.sp181">
               <speaker>PODPREDSEDNIK DR. LEV KREFT:</speaker>
               <p>Prosim, izvolite.</p>
            </sp>
            <sp xml:id="SDZ1-Redna-08-1993-05-26.sp182">
               <speaker>MAKS SUŠEK:</speaker>
               <p>Glasoval bom proti, predvsem zaradi tega, ker imamo neko dikcijo v 49. členu, kjer
                  zagotavlja tudi soudeležbo lastnikov z uvedbo gozdne takse. Lastniki gozdov bodo
                  avtomatično tako in tako sodelovali pri vzdrževanju in mislim, da to ne drži, da
                  ne bi sodelovali. Zato bom glasoval proti, da ne bi prišlo do nekonsistence.</p>
            </sp>
            <sp xml:id="SDZ1-Redna-08-1993-05-26.sp183">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospa Breda Pečan je želela obrazložiti svoj glas.</p>
            </sp>
            <sp xml:id="SDZ1-Redna-08-1993-05-26.sp184">
               <speaker>BREDA PEČAN:</speaker>
               <p>Žal mi je, ne glede na razlago kolege Zlobca, bom glasovala proti temu amandmaju,
                  in sicer zaradi tega, ker je zelo jasno in logično, da kakor hitro smo sprejeli
                  amandma pod številko dva pomeni, da gozdnih cest, ki nimajo javnega značaja, sploh
                  ni več. Tudi amandma Žara Preglja je bil s tem nesmiseln zaradi tega, ker je na
                  javnih cestah hotel omejevati promet. S tem amandmajem smo naredili vse gozdne
                  ceste za ceste z javnim značajem. Ne za javne ceste, pač pa za ceste z javnim
                  značajem. Zato bom morala glasovati proti temu amandmaju, ker ni več cest, ki so
                  samo gozdne ceste.</p>
            </sp>
            <sp xml:id="SDZ1-Redna-08-1993-05-26.sp185">
               <speaker>PODPREDSEDNIK DR. LEV KREFT:</speaker>
               <p>Ja, gospod Žaro Pregelj bo obrazložil svoj glas.</p>
            </sp>
            <sp xml:id="SDZ1-Redna-08-1993-05-26.sp186">
               <speaker>ŽARKO PREGELJ:</speaker>
               <p>Spoštovani! Glasoval bom proti temu amandmaju, ker je v nasprotju z že pravkar
                  sprejetim amandmajem, Hkrati je tudi prišlo do nevzdržnega stanja, da bi zgolj
                  lastniki gozdov zagotavljali sredstva za izgradnjo in vzdrževanje cest, ki bodo po
                  prej sprejetem amandmaju postale javne ceste. Pri tem bi še poudaril, da je moj
                  amandma, ki prej ni bil sprejet in je prav, da ni bil sprejet, predvideval režim
                  prepovedi vožnje z motornimi vozili za gozdne ceste, ki niso bile javnega značaja,
                  kajti bile so opredeljene v prvotni verziji kot ceste, ki se uporabljajo predvsem
                  za gospodarjenje z gozdovi. Zato sem dal ta amandma. Medtem ko je zdaj
                  brezpredmeten, kot je tudi amandma, ki ga predlaga gospod Lenič. Hvala lepa.</p>
            </sp>
            <sp xml:id="SDZ1-Redna-08-1993-05-26.sp187">
               <speaker>PODPREDSEDNIK DR. LEV KREFT:</speaker>
               <p>Želi še kdo obrazložiti svoj glas? Prosim, dr. Franc Zagožen.</p>
            </sp>
            <sp xml:id="SDZ1-Redna-08-1993-05-26.sp188">
               <speaker>DR. FRANC ZAGOŽEN:</speaker>
               <p>Glasoval bom proti iz razlogov, ki so jih navajali že drugi. Rad bi samo jasno
                  povedal, da 49. člen, gospod Sušek je to že omenjal, opredeljuje, da lokalna
                  skupnost sredstva za vzdrževanje gozdnih cest v celoti dobiva od lastnikov gozdov
                  s pristojbino, s takso, ki jo sicer pobira država.  Torej gre to iz sredstev
                  lastnikov ampak s tem, da se ta sredstva zbirajo pri lokalni skupnosti. Poleg tega
                  bi rad nekoliko popravil. S predstavniki Društva gozdarskih inženirjev in tehnikov
                  smo to snov zelo temeljito predelali. Kasneje bo prišel še en amandma v zvezi s
                  tem, v zvezi s financiranjem javno koristnih funkcij gozda in gozdne
                  infrastrukture.  Dali so mi tudi podatek, da bi, tudi če bo sprejeto določilo,
                  dopolnilo, da proračun zagotavlja najmanj 70% sredstev celo za vzdrževanje gozdnih
                  cest in bi lastniki preko lokalnih skupnosti 30%, da bi to bilo v proračunu
                  postavka 200 milijonov, torej ne  800 ali 900 ampak 200 milijonov, kar je
                  približno 20% prihodka proračuna od prometnega davka z lesom. Mislim, da je, o tem
                  bom še kasneje kako besedo rekel, tukaj ena od bistvenih odločitev, ki jih danes
                  sprejemamo v zvezi z zakonom o gozdovih. Gre za to, kakšni bodo odnosi med
                  lastniki in državo, lastniki in javno gozdarsko službo, kakšen bo sploh značaj te
                  službe in kakšno vlogo tu prevzema država, seveda kot zakonodajalec, ki zagotavlja
                  splošno koristne funkcije gozdov in mora za to tudi vsaj do neke mere zagotavljati
                  finančna sredstva. Ne more nekaj samo predpisovati, finančna bremena pa prenašati
                  na nekoga tretjega. Hvala.</p>
            </sp>
            <sp xml:id="SDZ1-Redna-08-1993-05-26.sp189">
               <speaker>PODPREDSEDNIK DR. LEV KREFT:</speaker>
               <p>Hvala lepa. Ugotovimo sklepčnost! <stage>(62 prisotnih poslancev.)</stage></p>
               <p>Kdo je za? <stage>(25 poslancev za.)</stage> Je kdo proti? <stage>(32
                     poslancev.)</stage></p>
               <p>Amandma ni sprejet.</p>
               <p>Pod točka 6.a) imamo amandma predlagateljice gospe Brede Pečan. Vlada amandmaja ne
                  podpira, matično delovno telo amandmaja ne podpira. Ugotovimo sklepčnost!
                     <stage>(58 prisotnih.)</stage></p>
               <p>Kdo je za? <stage>(12 poslancev.)</stage> Je kdo proti? <stage>(44
                     poslancev.)</stage></p>
               <p>Amandma ni sprejet.</p>
               <p>Pod točko b) imamo amandma predlagateljice gospe Brede Pečan. Vlada amandmaja ne
                  podpira. Matično delovno telo amandmaja ne podpira. Ugotovimo sklepčnost!
                     <stage>(55 prisotnih.)</stage></p>
               <p>Kdo je za? <stage>(8 poslancev.)</stage> Je kdo proti? <stage>(45
                     poslancev.)</stage></p>
               <p>Amandma ni sprejet.  </p>
               <p>Pod točko 7.b) se na strani 11 prenaša amandma predlagateljice Brede Pečan. Vlada
                  amandmaja ne podpira, matično delovno telo amandma podpira. Ugotovimo sklepčnost!
                     <stage>(57 prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(21
                     poslancev.)</stage></p>
               <p>Amandma je sprejet.</p>
               <p>Smo pri 41. členu točka 1. Predlagatelj je gospod Franc Avberšek. Vlada amandmaja
                  ne podpira, matično delovno telo amandmaja ne podpira. Gospod Avberšek bo
                  obrazložil svoj glas.</p>
            </sp>
            <sp xml:id="SDZ1-Redna-08-1993-05-26.sp190">
               <speaker>MAG. FRANC AVBERŠEK:</speaker>
               <p>Hvala lepa. Spoštovani kolegi in kolegice! Pozanimal sem se na terenu, kako je s
                  to stvarjo, zato sem dal ta amandma. V 41. členu je napisano, da morajo pridobiti
                  dovoljenje lastnika gozdne ceste. Gozdna cesta - tako so me informirali gre preko
                  precejšnega števila parcel in bodo tukaj nastali veliki problemi s tem soglasjem.
                  Govorijo o 50 ali 100 lastnikih ene ceste in če bo nekdo hotel peljati po taki
                  cesti, bo moral dobiti 50 soglasij, to pa bo lahko zelo komplicirano. Zato sem
                  skladno z gozdarji in nekaterimi lastniki predlagal tak amandma in bom glasoval za
                  njega in se ne strinjam z obrazložitvijo Vlade. Hvala.</p>
            </sp>
            <sp xml:id="SDZ1-Redna-08-1993-05-26.sp191">
               <speaker>PODPREDSEDNIK DR. LEV KREFT:</speaker>
               <p>Hvala lepa. Ugotovimo sklepčnost! <stage>(61 prisotnih)</stage>.</p>
               <p>Kdo je za? <stage>(26 poslancev.)</stage> Je kdo proti? <stage>(31
                     poslancev.)</stage></p>
               <p>Amandma ni sprejet.</p>
               <p>Pod točko 2 je amandma gospoda Toneta Peršaka. Vlada amandma podpira. Matično
                  delovno telo podpira. Ugotovimo sklepčnost! <stage>(61 prisotnih.)</stage></p>
               <p>Kdo je za? <stage>(56 poslancev.)</stage> Je kdo proti? <stage>(2
                     poslanca.)</stage></p>
               <p>Amandma je sprejet.</p>
               <p>K 44. členu imamo pod točko 1 amandma, pri katerem je prav tako napovedan umik, če
                  bo sprejet amandma, ki ga predlaga matično delovno telo. Ta amandma je pod točko
                  2, zato predlagam, da najprej glasujemo o amandmaju pod točko 2 k 44. členu.
                  Predlagatelj je Odbor za kmetijstvo in gozdarstvo. Vlada amandma podpira.
                  Ugotovimo sklepčnost! <stage>(63 prisotnih.)</stage></p>
               <p>Kdo je za? <stage>(54 poslancev.)</stage> Je kdo proti? <stage>(4
                     poslanci.)</stage></p>
               <p>Amandma je sprejet.</p>
               <p>S tem je amandma pod točko 1 umaknjen. Hvala gospe Pečanovi.</p>
               <p>Smo pri točki 3 na 12. strani k istemu členu. Predlagatelj gospod Janko Predan.
                  Vlada amandma podpira. Matično delovno telo amandma podpira. Ugotovimo sklepčnost!
                     <stage>(62 prisotnih.)</stage></p>
               <p>Kdo je za? <stage>(60 poslancev.)</stage> Je kdo proti?
                  <stage>(Nihče.)</stage></p>
               <p>Amandma je sprejet.</p>
               <p>K 45. členu imamo amandma redakcijske narave.  Predlagatelj je Vlada Republike
                  Slovenije. Matično delovno telo amandma podpira. Ugotovimo sklepčnost! <stage>(63
                     prisotnih.)</stage></p>
               <p>Kdo je za? <stage>(60 poslancev.)</stage> Je kdo proti? <stage>(2
                     poslanca.)</stage></p>
               <p>Amandma je sprejet.</p>
               <p>K 46. členu imamo amandma predlagatelja gospoda Toneta Peršaka. Vlada amandmaja ne
                  podpira. Matično delovno telo amandma podpira. Gospod Tone Peršak bo obrazložil
                  svoj glas.</p>
            </sp>
            <sp xml:id="SDZ1-Redna-08-1993-05-26.sp192">
               <speaker>ANTON PERŠAK:</speaker>
               <p>Še zadnjič bom danes obrazložil svoj glas. Razložil ga bom zato, ker Vlada v svoji
                  argumentaciji, zakaj ga ne podpira, samo eno dopolnilo apostrofira v amandmaju, ne
                  pa tudi drugega. V amandmaju je dopolnitev tudi v tem, da govori o uživanju, o
                  omejevanju uživanja lastnine. To je pravzaprav bistvena dopolnitev. Če mi z
                  razglasitvijo nekega gozda za naravno znamenitost, za varovalni gozd omejimo s tem
                  predpisom, ko to razglasimo, omejimo uživanje lastnine v tem gozdu do te mere, da
                  to postane ekonomsko nezanimivo za lastnika. Mislim, da ima lastnik pravico
                  zahtevati odškodnino ali pa celo odkup tega gozda. V tem je temeljni smisel tega
                  amandmaja, zato tudi mislim, da ga je odbor podprl in bom seveda glasoval za.</p>
            </sp>
            <sp xml:id="SDZ1-Redna-08-1993-05-26.sp193">
               <speaker>PODPREDSEDNIK DR. LEV KREFT:</speaker>
               <p>Hvala lepa. Svoj glas bo obrazložila tudi gospa Breda Pečan. Prosim.</p>
            </sp>
            <sp xml:id="SDZ1-Redna-08-1993-05-26.sp194">
               <speaker>BREDA PEČAN:</speaker>
               <p>Glasovala bom proti amandmaju, in sicer zaradi dveh razlogov.</p>
               <p>Prvič, v 47. členu tega predloga zakona je že napisano, da ima Slovenija oz.
                  lokalna skupnost predkupno pravico pri nakupu gozdov iz gozdov, ki so opredeljeni
                  kot varovalni gozdovi ali gozdovi s posebnim namenom.</p>
               <p>Drugič, v principu varovalni gozdovi in gozdovi s posebnim namenom pravzaprav ne
                  omejujejo možnosti ekonomskega izkoriščanja gozda, ampak gre za druge elemente, se
                  pravi za njihovo socialno funkcijo, za njihovo naravo-varstveno funkcijo in celo
                  vrsto drugih funkcij, ki pa zahtevajo celo tudi ekonomsko izkoriščanje teh gozdov.
                  Tu je nekoliko  nelogično, da za vsako ceno - sem že v razpravi, ko smo
                  razpravljali, ko smo dajali amandmaje povedala, da je treba, da sami v sebi
                  razčistimo, da je gozd posebna vrsta lastnine in da ne moremo o njem govoriti
                  tako, kot lahko govorimo, recimo, o lastnini na kmetijskem zemljišču ali pa če
                  gremo še na bolj oddaljene primere, npr. o lastnini nad stavbami ali gospodarskimi
                  dejavnostmi in tako dalje.</p>
            </sp>
            <sp xml:id="SDZ1-Redna-08-1993-05-26.sp195">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Marjan Podobnik želi še besedo.</p>
            </sp>
            <sp xml:id="SDZ1-Redna-08-1993-05-26.sp196">
               <speaker>MARJAN PODOBNIK:</speaker>
               <p>Spoštovani! Podpiram amandma gospoda Peršaka in moram reči, da me zelo preseneča,
                  da Vlada ne podpira tega amandmaja. Če je interes Slovenije, da ima določeno
                  površino pod varovalnimi gozdovi ali gozdovi s posebnim namenom, in da bodo
                  dejansko lahko opravljali to funkcijo, potem je ta amandma nujen, sicer bomo lahko
                  opredelili določene gozdove za take, vendar dejansko te funkcije ne bodo mogli
                  opravljati. Mislim, da je jasno, da sta ti dve zadevi povezani - podobno velja
                  tudi zakon o varstvu okolja, in tam je ta predlog podan, mislim, da je v osnovnem
                  zakonu in tudi v določenih amandmajih. Logično je, da se ta amandma podpre. Hvala
                  lepa.</p>
            </sp>
            <sp xml:id="SDZ1-Redna-08-1993-05-26.sp197">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Jaša L. Zlobec bo obrazložil svoj glas.</p>
            </sp>
            <sp xml:id="SDZ1-Redna-08-1993-05-26.sp198">
               <speaker>JAŠA L. ZLOBEC:</speaker>
               <p>Ne dvomim o plemenitih namenih predlagatelja Toneta Peršaka, vendar se bojim, da
                  se v njegove plemenite nagibe vtihotaplja logična past. Strinjam se s tistim delom
                  amandmaja, ki govori o ustreznih davčnih olajšavah in tako dalje. Če je na zahtevo
                  lastnika vsak varovalni gozd ali gozd s posebnim namenom razglasitelj dolžan
                  odkupiti - kaj to v praksi pomeni? To pomeni, da v kroničnem pomanjkanju denarja
                  na strani razglasitelja, preprosto razglasitelj ne bo razglasil za varovalni gozd
                  ali gozd s posebnim namenom, takšen gozd, ki bi to zaslužil in bo v resnici efekt
                  tega amandmaja prav nasprotno od tega, kar je hotel v resnici Tone Peršak. Ti ne
                  boš imel denarja za odkup tega gozda; ker ga bo zahteval lastnik, ga ne boš v
                  resnici zaščitil. Zato je to zelo dvorezen amandma, ki bo v praksi, glede na to,
                  da ta država ne bo obogatela čez noč, prinesel več škode kot koristi. Zato bom
                  glasoval proti temu amandmaju.</p>
            </sp>
            <sp xml:id="SDZ1-Redna-08-1993-05-26.sp199">
               <speaker>PODPREDSEDNIK DR. LEV KREFT:</speaker>
               <p>Hvala lepa. Je še kdo, ki želi obrazložiti svoj glas? V kolikor ne, ugotovimo
                  sklepčnost! <stage>(68 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(27
                     poslancev.)</stage></p>
               <p>Ugotavljam, da je amandma sprejet.</p>
               <p>K 47. členu imamo pod točko 1 amandmaje a), b) in c), ki sodijo očitno skupaj v
                  eno celoto. Predlagateljica je gospa Breda Pečan. Vlada amandma podpira. Matično
                  delovno telo amandmaja ne podpira. Ugotovimo sklepčnost! Gospod Madon bo
                  obrazložil svoj glas.</p>
            </sp>
            <sp xml:id="SDZ1-Redna-08-1993-05-26.sp200">
               <speaker>ZORAN MADON:</speaker>
               <p>Spoštovani! Glasoval bom proti temu amandmaju, ker predvideva, da ima država oz.
                  lokalna skupnost vedno predkupno pravico pred vsemi drugimi oz. pred mejaši z
                  gozdovi. To pomeni, da bomo denar naših davkoplačevalcev trošili za nakupe gozdov.
                  S tem zakonom zagotavljamo vse funkcije, ki jih ima gozd v našem prostoru in ne
                  potrebujemo, da še nakupujemo gozdove. Druga zadeva je, da bi s tem amandmajem
                  močno kršili lastninsko pravico nad gozdovi. Lastnik lahko odproda gozd zgolj
                  državi. To pa veste, kaj potem pomeni glede lastninske pravice. In kot tretje, če
                  nek sosed - mejaš, kmet - nima možnosti dobiti parcele, ki je lahko ključnega
                  pomena za zaokrožitev njegovih parcel oz. njegove kmetije, je lahko tudi ključnega
                  pomena za obstoj v hribovitem predelu, potem smo napravili za te demografske
                  hribovite predele zelo slabo uslugo. Zato bom glasoval proti temu amandmaju.</p>
            </sp>
            <sp xml:id="SDZ1-Redna-08-1993-05-26.sp201">
               <speaker>PODPREDSEDNIK DR. LEV KREFT:</speaker>
               <p>Hvala lepa. Svoj glas bosta obrazložila tudi gospod Jožef Školč in gospa Breda
                  Pečan.</p>
            </sp>
            <sp xml:id="SDZ1-Redna-08-1993-05-26.sp202">
               <speaker>JOŽEF ŠKOLČ:</speaker>
               <p>Mislim, da je glede na vse amandmaje, ki smo jih do zdaj sprejeli, popolnoma
                  logično, da ima država predkupno pravico, ker če ji obesimo vzdrževanje cest,
                  gradnjo cest, če ji obesimo vse druge stvari, če ji obesimo to, da mora plačati
                  vse gozdove v Triglavskem narodnem parku, potem se meni zdi skrajno nerodno, da ji
                  ne damo pravice da kupi te gozdove, kjer vzdržuje kompletno infrastrukturo. Večina
                  teh amandmajev je, žal, narejena tako, da to, čemur se je včasih reklo "kmečki
                  lobi",  poskuša obesiti vse stroške na državo in vleči vse koristi iz gozda.
                  Mislim da, v kolikor smo konsistentni z obvezami, ki jih ima država do gozda s tem
                  zakonom, potem se mi zdi najbolj logično, da ima pravico predkupne pravice in v
                  kolikor te nima, jo ima še vedno lokalna skupnost, in tako dalje. Hvala lepa.</p>
            </sp>
            <sp xml:id="SDZ1-Redna-08-1993-05-26.sp203">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospa Breda Pečan.</p>
            </sp>
            <sp xml:id="SDZ1-Redna-08-1993-05-26.sp204">
               <speaker>BREDA PEČAN:</speaker>
               <p>Ta amandma si lahko razlagamo na tak način <stage>(kot je povedal gospod
                     Madon)</stage> samo, kadar hočemo absolutno jemati predkupno pravico. Tu ne gre
                  za nobeno absolutno pravico, ampak gre samo za možnost države in lokalne
                  skupnosti, da imata pravico izreči interes, da bosta - prva ali druga - kupili
                  gozd, ki gre pač v prodajo. To ne pomeni, da država mora kupiti gozd, ampak če ga
                  potrebuje, če ima namen zaokroževati parcele - in tako naprej. Torej to ne pomeni,
                  da bo preprečevale trgovanje z gozdovi, kadar ni njen interes, da bi jih kupila.
                  Zaradi tega se mi zdi nesmiselno razlagati predkupno pravico kot omejevanje
                  lastninske pravice, kar pa je sploh nekaj nekoliko sprevrženega.</p>
               <p>Drugo. Po vrsti je: lokalna skupnost, država in nato prvi mejaš. To pomeni, če ima
                  prvi mejaš predkupno pravico pred vsemi drugimi interesenti, pomeni, da je omejeno
                  trgovanje za celotno državo, za vse potencialne interesente za nakup neke gozdne
                  parcele v Sloveniji, kjerkoli. Tudi zasebnika pred zasebnikom. Potem tako
                  razmišljajmo!</p>
               <p>Zato ne jemljem predkupne pravice kot absolutno pravico, ampak samo kot relativno
                  pravico do izbire - ali bo ali ne bo. Vendar moramo dati državi možnost. Zato bom
                  glasovala za ta amandma. Tudi argumenti o tem: državi se ne izplača kupovati
                  gozdov; gozdovi delajo same stroške. Ja, zakaj se pa potem sploh borimo proti
                  takemu amandmaju, če pa ni nobenega interesa imeti gozd. Hvala.</p>
            </sp>
            <sp xml:id="SDZ1-Redna-08-1993-05-26.sp205">
               <speaker>PODPREDSEDNIK DR. LEV KREFT:</speaker>
               <p>Hvala lepa. Svoj glas bo obrazložil še gospod Pregelj.</p>
            </sp>
            <sp xml:id="SDZ1-Redna-08-1993-05-26.sp206">
               <speaker>ŽARKO PREGELJ:</speaker>
               <p>Spoštovani! Glasoval bom proti temu amandmaju, kajti menim, da je v njem skrita
                  težnja po podržavljanju gozdov in s tem preprečevanju, da z gozdovi delajo tisti,
                  ki dejansko tam živijo in ki so hkrati tudi za to usposobljeni. Jasno je, če
                  država kupi gozd, da ga potem da nekomu v gospodarjenje na podlagi neke koncesije.
                  To je v resnici neka oblika podržavljanja - bodimo si glede tega na jasnem. Veliko
                  primernejša je rešitev iz zakona, tako kot je sedaj tam zapisano, čeprav moram
                  priznati, da tudi ni idealna. Namreč, pravilno naj bi bilo, da bi imel prednostno
                  pravico tisti, ki z gozdom zna delati - in to je lahko kmet ali lastnik gozda, ki
                  zna z gozdom delati, ki je gozdar - se pravi, ki je usposobljen za delo z gozdom.
                  Vsekakor pa je prav, da ima prednostno pravico sosed. Kajti veliko lažje je
                  gospodariti z gozdom, če je na nekem zaokroženem področju, kot pa da imaš nekaj
                  hektarov gozda na enem hribu, nekaj pa na drugem.</p>
               <p>Zato menim, da je dikcija v sedanjem predlogu zakona velika primernejša od tega
                  amandmaja. Hvala.</p>
            </sp>
            <sp xml:id="SDZ1-Redna-08-1993-05-26.sp207">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Potočnik.</p>
            </sp>
            <sp xml:id="SDZ1-Redna-08-1993-05-26.sp208">
               <speaker>FRANC POTOČNIK:</speaker>
               <p>Glasoval bom proti temu amandmaju, ker mislim, da ni potreben. Namreč, v osnovnem
                  besedilu teksta 47. člena zakona, v prvem in drugem odstavku, je dovolj natančno
                  opredeljeno, kdaj ima predkupno pravico država - v prvem odstavku; in v drugem
                  odstavku, kdaj ima predkupno pravico lokalna skupnost. To pri gozdovih s posebnim
                  pomenom in pa tam, kjer jih pač tudi lokalna skupnost za to proglasi. Mislim pa,
                  da ni primerno, da bi na vseh gozdovih v Sloveniji imela država predkupno pravico,
                  čeprav bo tudi na prostem trgu prek Sklada kmetijskih zemljišč in gozdov kupovala
                  gozdove, če bo politika Sklada takšna.</p>
            </sp>
            <sp xml:id="SDZ1-Redna-08-1993-05-26.sp209">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Sušek.</p>
            </sp>
            <sp xml:id="SDZ1-Redna-08-1993-05-26.sp210">
               <speaker>MAKS SUŠEK:</speaker>
               <p>Glasoval bom za. Predvsem zaradi tega, ker je to pač odvisno od strategije.
                  Prepričan sem, da je večina za tako strateško odločitev, da nam le gre za to, da
                  imamo v tej strukturi še nekaj državnih gozdov. Z denacionalizacijo bo samo še 20%
                  teh gozdov. Glede na vse te splošne funkcije pa vemo, da so nam gozdovi potrebni v
                  taki obliki, da vse te funkcije dejansko izvršijo. Na koncu, stroka potrebuje, in
                  tudi še kdo,  nek poligon, kjer lahko uveljavlja in dokazuje te splošno koristne
                  funkcije. Zato bom glasoval za.</p>
            </sp>
            <sp xml:id="SDZ1-Redna-08-1993-05-26.sp211">
               <speaker>PODPREDSEDNIK DR. LEV KREFT:</speaker>
               <p>Hvala lepa. Prosim.</p>
            </sp>
            <sp xml:id="SDZ1-Redna-08-1993-05-26.sp212">
               <speaker>CIRIL PUCKO:</speaker>
               <p>Hvala lepa, gospod predsedujoči! Glasoval bom proti temu amandmaju iz preprostega
                  razloga, ker zaupam svojemu matičnemu delovnemu telesu, kljub dejstvu, da nisem
                  član kmečkega lobija. Hvala.</p>
            </sp>
            <sp xml:id="SDZ1-Redna-08-1993-05-26.sp213">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Protner bo prav tako obrazložil svoj glas.</p>
            </sp>
            <sp xml:id="SDZ1-Redna-08-1993-05-26.sp214">
               <speaker>MAG. JOŽE PROTNER:</speaker>
               <p>Glasoval bom za amandma, kljub temu, da sem predsednik tega matičnega telesa in na
                  ta način bi povedal, da smo bili pri tem, kot pri nekaterih drugih amandmajih,
                  tudi v našem matičnem delovnem telesu različnih mnenj. Ne navsezadnje je seja o
                  teh amandmajih trajala dvakrat, tako da boste imeli predstavo, kako smo vsebinsko
                  delali, obakrat 6 ali 7 ur. Da obrazložim še svoj glas: rekel bi, da smo v
                  strukturi javnih gozdov na repu v Evropi. Mislim, da vendarle s tem dajemo možnost
                  republiki, da v skladu s strategijo uveljavlja to predkupno pravico. Ta predkupna
                  pravica ni absolutna, vendar vidimo, da če iz kakršnihkoli razlogov Republika
                  Slovenija tega ne uveljavi, je jasno, da se gozd kljub temu prodaja. Hvala.</p>
            </sp>
            <sp xml:id="SDZ1-Redna-08-1993-05-26.sp215">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Oman, prosim. Nato verjetno prav tako gospod Toplak in gospod
                  Zagožen.</p>
            </sp>
            <sp xml:id="SDZ1-Redna-08-1993-05-26.sp216">
               <speaker>IVAN OMAN:</speaker>
               <p>Glasoval bom proti temu amandmaju iz več razlogov. Nasprotujem temu, da država
                  razmetava denar za dobrino, ki obstaja, ker sprejemamo zakon, ki določa, kako je
                  treba gospodariti z gozdovi, ne glede na lastništvo. Torej ni nobenega razloga, da
                  se poudarja pomembnost javnega lastništva nad gozdovi zaradi tega, da bi se z
                  njimi bolje gospodarilo. Sicer iz izkušnje vemo, da se v državnih gozdovih ne
                  gospodari bolje kot v kmečkih gozdovih.</p>
            </sp>
            <sp xml:id="SDZ1-Redna-08-1993-05-26.sp217">
               <speaker>PODPREDSEDNIK DR. LEV KREFT:</speaker>
               <p>Hvala lepa. Dr. Ludvik Toplak, prosim.</p>
            </sp>
            <sp xml:id="SDZ1-Redna-08-1993-05-26.sp218">
               <speaker>DR. LUDVIK TOPLAK:</speaker>
               <p>Hvala lepa. Glasoval bom proti zato, ker živimo v času, ko iščemo normalno
                  delovnega lastnika. Mislim, da danes to ni država, predvsem anonimna država.
                  Drugič zato, ker je treba spremeniti vrstni red predkupne pravice. V prvi vrsti bi
                  moral biti sosed, šele druga bi bila država oziroma Sklad kmetijskih zemljišč in
                  gozdov. Tretjič: mislim, da gre v kontekstu za obratni vrstni red, v nekem smislu
                  za anahronizem. Hvala.</p>
            </sp>
            <sp xml:id="SDZ1-Redna-08-1993-05-26.sp219">
               <speaker>PODPREDSEDNIK DR. LEV KREFT:</speaker>
               <p>Dr. Franc Zagožen, prosim.</p>
            </sp>
            <sp xml:id="SDZ1-Redna-08-1993-05-26.sp220">
               <speaker>DR. FRANC ZAGOŽEN:</speaker>
               <p>Glasoval bom proti. Že nekajkrat sem povedal in ponovno bi rad. V Sloveniji bo
                  država lastnik 11% površine Slovenije, ki jo pokriva gozd. To je 20% gozda, ker je
                  gozda 55% je to torej 11%. Skoraj ni države v Evropi, ki bi imela toliko gozdov
                  glede na površino države. Imajo v deležu ponekod nekaj več, ampak glede na
                  površino države. Tam kjer je v državi 18% gozdov in je država lastnik 30%, to
                  znese 6% državne površine. Pri nas je 55% in če je država lastnik 20%, to znese
                  11% državne površine. Tudi drugod država nima predkupne pravice. Rad bi vam
                  povedal, da prihaja do špekulacij pri nakupu gozdov s strani države. Po tej
                  skupščini je pred kakimi dvemi leti krožil en magnetogram razprave in nemškega
                  Bundestaga, kjer so zeleni očitali vladajoči koaliciji korupcijske afere v zvezi z
                  nakupom gozdov s strani države od privatnikov za visoke denarje. Najbrž bi se
                  kazalo res izogibati temu. Poleg tega bi vas še opozoril, da smo imeli zelo dolgo
                  ureditev, po kateri je imela država oziroma družbena gospodarstva ali občine so
                  imele predkupno pravico pri nakupu kmetijskih zemljišč. Skupščina v prejšnjem
                  mandatu je to odpravila, posledice desetletne ureditve bomo še dolgo odpravljali.
                  Hvala.</p>
            </sp>
            <sp xml:id="SDZ1-Redna-08-1993-05-26.sp221">
               <speaker>PODPREDSEDNIK DR. LEV KREFT:</speaker>
               <p>Hvala lepa. Jaz bi prosil, da ne motite govorcev s skakanjem v besedo, drugače
                  bomo morali take preseliti iz prve v zadnjo klop. Želi še kdo obrazložiti svoj
                  glas? <stage>(Nihče.)</stage></p>
               <p>Dajem ta amandma na glasovanje. Ugotovimo sklepčnost! <stage>(63
                     prisotnih.)</stage></p>
               <p>Kdo je za? <stage>(30 poslancev.)</stage> Je kdo proti? <stage>(36
                     poslancev.)</stage></p>
               <p>Ugotavljam, da amandma ni sprejet.</p>
               <p>Pod točko dva imamo amandma predlagatelja gospoda Ivana Omana. Vlada amandmaja ne
                  podpira. Matično delovno telo amandma podpira. Ugotovimo sklepčnost! <stage>(59
                     prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(18
                     poslancev.)</stage></p>
               <p>Ugotavljam, da je amandma sprejet.      </p>
               <p>Pod točko tri imamo amandma predlagatelja gospoda Saša Lapa. Vlada amandmaja ne
                  podpira. Matično delovno telo amandma ne podpira. Gospod Lap bo obrazložil svoj
                  glas.</p>
            </sp>
            <sp xml:id="SDZ1-Redna-08-1993-05-26.sp222">
               <speaker>SAŠO LAP:</speaker>
               <p>Hvala za besedo. Glasoval bom za ta amandma, ker menim, da ni primerno odprodajati
                  državne gozdove. Zlasti, če vemo, da je njihov delež v splošnem segmentu lastnine
                  majhen. Zaradi racionalnosti se nam zdi upravičeno, da bi lahko prišlo do
                  zamenjave državnih gozdov z gozdovi v zasebni lastnini, kadar državni gozdovi
                  ležijo kot osredki med gozdovi privatne sfere, z namenom, da bi tako racionalneje
                  organizirali gospodarjenje z njimi. Možnost te odprodaje, ki jo uvaja peti
                  odstavek 47. člena, dopušča prosto presojo. Kar pomeni, da je prepuščena presoja
                  tako lahko tudi drugim interesom, ne vselej gospodarskim. In prav zato bom
                  glasoval za.</p>
            </sp>
            <sp xml:id="SDZ1-Redna-08-1993-05-26.sp223">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Franc Potočnik bo obrazložil svoj glas.</p>
            </sp>
            <sp xml:id="SDZ1-Redna-08-1993-05-26.sp224">
               <speaker>FRANC POTOČNIK:</speaker>
               <p>Glasoval bom proti temu amandmaju, čeprav mislim, da je s tem, ko smo prejšnjega
                  gospoda Ivana Omana potrdili, da se ta 5. točka tega člena črta,
                  brezpredmeten.</p>
            </sp>
            <sp xml:id="SDZ1-Redna-08-1993-05-26.sp225">
               <speaker>PODPREDSEDNIK DR. LEV KREFT:</speaker>
               <p>Hvala lepa. Amandma je umaknjen. Hvala lepa.</p>
               <p>Preden preidem k 48. členu, bi opozoril, da še malo, pa bo ura 19.00. Ali ste za
                  to, da končamo glasovanje vsaj o tem zakonu in potem prekinemo sejo?</p>
               <p>Ker je predlog, da se da to na glasovanje, dajem to na glasovanje. Dajem na
                  glasovanje predlog, da končamo glasovanje o tem zakonu do konca in potem prekinemo
                  sejo do jutrišnjega dne. Ugotovimo sklepčnost! <stage>(53 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(20
                     poslancev.)</stage></p>
               <p>Ugotavljam, da bomo nadaljevali sejo, dokler ne končamo glasovanje o zakonu o
                  gozdovih.</p>
               <p>Smo pri 48. členu, točka 1, sprememba besedila prvega in drugega odstavka ter
                  ohranitev tretjega in četrtega. Predlagatelj je dr. Franc Zagožen. Vlada amandmaja
                  ne podpira. Matično delovno telo amandma podpira. Gospod dr. Zagožen bo obrazložil
                  svoj glas.</p>
            </sp>
            <sp xml:id="SDZ1-Redna-08-1993-05-26.sp226">
               <speaker>DR. FRANC ZAGOŽEN:</speaker>
               <p>Glasoval bom za ta amandma, ki ga je podprl tudi odbor. Gre za samo tolikšno
                  spremembo 48. člena, da je v 1. točki, kjer se v proračunu zagotavlja sredstva,
                  tudi alinea: "Dela za vzdrževanje življenjskega okolja prosto živečih živali v
                  zasebnih gozdovih in pa obnova gozdov na pogoriščih in po naravnih ujmah
                  poškodovanih gozdovih."</p>
               <p>Vzdrževanje življenjskega okolja prosto živečih živali v zasebnih gozdovih lahko
                  predpiše gozdnogojitveni načrt. Na primer, da neke gozdne jase ni dovoljeno
                  pogozditi. V tem primeru je seveda treba zagotoviti sredstva za nadomestilo za to.
                  In zdi se mi, da je to povsem logično.</p>
               <p>Poleg tega pa obnova gozdov na pogoriščih, na primer, mora biti zagotovljena; če
                  pride do pogorišča, je to lahko tudi tako velik strošek, da ga lastnik ne bi
                  zmogel. Država pa je tista, ki lahko išče krivca in od njega terja povračilo, če
                  je nekdo požar povzročil in podobno.</p>
               <p>Predlagani amandma sem oblikoval tudi po posvetovanju z gozdarskimi inženirji na
                  njihovo pobudo. Odbor ga je podprl. Jaz bom glasoval zanj. Predlagam, da ga
                  podprete, ne glede na mnenje Vlade.</p>
            </sp>
            <sp xml:id="SDZ1-Redna-08-1993-05-26.sp227">
               <speaker>PODPREDSEDNIK DR. LEV KREFT:</speaker>
               <p>Hvala lepa. Svoj glas bo obrazložil gospod Lenič.</p>
            </sp>
            <sp xml:id="SDZ1-Redna-08-1993-05-26.sp228">
               <speaker>JOŽE LENIČ:</speaker>
               <p>Gospod podpredsednik, spoštovane poslanke in poslanci! Zgrožen sem nad tem, da je
                  v tej deželi očitno postala država še edina molzna krava, na katero se da obesiti
                  in iz katere se da nekaj iztržiti. Mi že ves čas govorimo o javnem dolgu, o
                  proračunskem primanjkljaju, o deficitih, o ne vem čem, vendar pa kar naprej in
                  naprej sprejemamo zakone, ki se obešajo na ta državni proračun.</p>
               <p>Ni ta amandma gospoda Zagožna tisti, ki predstavlja velika sredstva, ampak je
                  zopet v tem kontekstu. In duh tega zakona je kontadiktoren s tega vidika, da po
                  eni strani daje lastniku neke velike kompetence. Izglasovali smo čuda nekaj takih
                  amandmajev. Po drugi strani niso pa nič odgovorni in skušajo čimveč svojih
                  dolžnosti obesiti na državo. S tem kontekstom se strinjam in v tem vidiku je ta
                  zakon za mene nekonsistenten in bom seveda glasoval proti temu amandmaju.</p>
            </sp>
            <sp xml:id="SDZ1-Redna-08-1993-05-26.sp229">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Jožef Školč. Vi ste že obrazložil svoj glas, dr. Zagožen.
                  Proceduralno? Prosim.</p>
            </sp>
            <sp xml:id="SDZ1-Redna-08-1993-05-26.sp230">
               <speaker>DR. FRANC ZAGOŽEN:</speaker>
               <p>Jaz menim, da to ni bila obrazložitev glasu, ampak razprava in ker je bila
                  razprava, bi rad povedal, da je bila razprava, ki je v nasprotju z ustavnimi
                  določili. Če kdo namreč posega v lastninske pravice, potem mora seveda dati za to
                  ustrezno nadomestilo. In tu gre za to. Namreč, če ...</p>
            </sp>
            <sp xml:id="SDZ1-Redna-08-1993-05-26.sp231">
               <speaker>PODPREDSEDNIK DR. LEV KREFT</speaker>
               <p>: Jaz bi vas opozoril, gospod Zagožen, da to ni proceduralno vprašanje, o čemer
                  zdaj razpravljate. To je polemika z obrazložitvijo glasu.</p>
            </sp>
            <sp xml:id="SDZ1-Redna-08-1993-05-26.sp232">
               <speaker>DR. FRANC ZAGOŽEN:</speaker>
               <p>To je polemika, ker je bila tudi prej polemika. <stage>(Smeh v
                  klopeh.)</stage></p>
            </sp>
            <sp xml:id="SDZ1-Redna-08-1993-05-26.sp233">
               <speaker>PODPREDSEDNIK DR. LEV KREFT:</speaker>
               <p>Prosil bi, gospod Zagožen, da ne nadaljujete, ker mislim, da vam tega ne morem
                  dovoliti. <stage>(Vmes dr. Zagožen: No, prav.)</stage> Hvala lepa. Želi še kdo
                  obrazložiti svoj glas? Prosim, gospod Jožef Školč.</p>
            </sp>
            <sp xml:id="SDZ1-Redna-08-1993-05-26.sp234">
               <speaker>JOŽEF ŠKOLČ:</speaker>
               <p>Jaz bi rad proceduralno, če je mogoče. <stage>(Podpredsednik: Samo prosim, da je
                     res proceduralno.)</stage> Seveda bo. To proceduralno mogoče rabi samo tri
                  stavke. Mi smo pred nekaj leti sprejeli nek zakon o moratoriju na sečnjo v
                  gozdovih, ne da bi imeli oceno, kaj to pomeni. Ta amandma, o katerem bi zdaj
                  glasovali, pomeni precejšnje obremenitve za proračun.</p>
            </sp>
            <sp xml:id="SDZ1-Redna-08-1993-05-26.sp235">
               <speaker>PODPREDSEDNIK DR. LEV KREFT:</speaker>
               <p>Prosil bi vas, da daste proceduralen predlog. To je razprava.</p>
            </sp>
            <sp xml:id="SDZ1-Redna-08-1993-05-26.sp236">
               <speaker>JOŽEF ŠKOLČ:</speaker>
               <p>Prihajam k njemu. Pomeni precejšnje obremenitve, zato bi prosil, da preden
                  glasujemo o njem, gospod Osterc, ne pa kdo drug iz ministrstva v imenu Vlade, ali
                  pa predsednik Vlade pove, kaj to dejansko pomeni za proračun.</p>
            </sp>
            <sp xml:id="SDZ1-Redna-08-1993-05-26.sp237">
               <speaker>PODPREDSEDNIK DR. LEV KREFT:</speaker>
               <p>Mislim, da tega ne moremo dovoliti, ker ima Vlada pravico svoje povedati v toku
                  razprave, dokler ni zaključena na odborih ter na delovnih telesih, ne pa na tem
                  mestu. Jaz sem opozoril na začetku. Posebej je bilo dano tudi vprašanje, da damo
                  Vladi besedo samo, kadar gre za nekonsistentnost, kjer opozori, da je treba
                  sprejeti še dodatne  amandmaje, če smo nek amandma sprejeli. Mislim pa, da sicer
                  funkcija Vlade v delitvi oblasti ni več taka, da bi lahko to dovoljevali, ker tudi
                  prej nismo. Prehajam torej h glasovanju.</p>
            </sp>
            <sp xml:id="SDZ1-Redna-08-1993-05-26.sp238">
               <speaker>JOŽEF ŠKOLČ:</speaker>
               <p>Jaz bi prosil za pojasnilo, ker se je težko odločiti, ne da bi vedeli, koliko
                  denarja to pomeni. Če je mogoče od tam dobiti pojasnilo. Ne bi se zgodilo prvič.
                  Potem bi prosil za to pojasnilo.</p>
            </sp>
            <sp xml:id="SDZ1-Redna-08-1993-05-26.sp239">
               <speaker>PODPREDSEDNIK DR. LEV KREFT:</speaker>
               <p>Ne morem tega niti dati na glasovanje, ker smo že večkrat odločili in razložili,
                  da ni mogoče Vlade klicati, da nam razlaga pri posameznih členih, ko smo že v
                  glasovanju. In če ni več obrazložitev glasu, dajem člen na glasovanje. Ugotovimo
                  sklepčnost! <stage>(60 prisotnih.)</stage></p>
               <p>Kdo je za? <stage>(22 poslancev.)</stage> Je kdo proti? <stage>(34
                     poslancev.)</stage></p>
               <p>Amandma ni sprejet.</p>
               <p>Prehajamo k amandmaju pod točko 2 predlagateljev dr. Lea Šešerka, dr. Vladimirja
                  Toplerja, dr. Bojana Korošca. Vlada amandmaja ne podpira, matično delovno telo
                  amandmaja ne podpira. Ugotovimo sklepčnost! <stage>(54 prisotnih.)</stage></p>
               <p>Kdo je za? <stage>(10 poslancev.)</stage> Je kdo proti? <stage>(41
                     poslancev)</stage></p>
               <p>Amandma ni sprejet.  </p>
               <p>Pod točko 3 imamo amandma gospoda Toneta Peršaka. Vlada amandmaja ne podpira,
                  matično delovno telo amandmaja ne podpira. Ugotovimo sklepčnost! <stage>(61
                     prisotnih.)</stage></p>
               <p>Kdo je za? <stage>(11 poslancev.)</stage> Je kdo proti? <stage>(38
                     poslancev)</stage></p>
               <p>Hvala lepa. Amandma ni sprejet.</p>
               <p>Pod točko 4 imamo amandma predlagatelja dr. Franca Zagožna. Vlada amandmaja ne
                  podpira, matično delovno telo amandmaja ne podpira. Gospod dr. Zagožen bo
                  obrazložil svoj glas.</p>
            </sp>
            <sp xml:id="SDZ1-Redna-08-1993-05-26.sp240">
               <speaker>DR. FRANC ZAGOŽEN:</speaker>
               <p>Odbor je o tem amandmaju glasoval neodločeno 5:5. Jaz bom glasoval za amandma in
                  ponovno poudarjam, da so me zanj prosili predstavniki Društva gozdarskih
                  inženirjev in tehnikov in sem ga predlagal. Ta zakon bo kar v precejšnji meri v
                  nasprotju z ustavo. Zelo močno posega v lastninske pravice. Normativi, ki so dani
                  tukaj v 4. amandmaju k 48. členu, so nekako evropski normativi, s tem, da evropski
                  zakoni ne posegajo tako zelo v lastninsko pravico kot naš. Mislim, da se na tem
                  dejansko odloča, kako bo v prihodnje z gozdovi v Sloveniji in z odnosi med
                  lastniki in javno službo in državo. Prosim vas vse skupaj, da temeljito
                  premislite. Gre za majhen delež teh davkov, ki jih država pobira kot dohodnino od
                  gozdov in prometni davek od lesa. Je pa zelo pomembno za funkcioniranje celotnega
                  sistema javne službe, pospeševanja, splošno koristnih funkcij gozdov in trajnosti
                  gozdov. To, za kar se, mislim, vsi zavzemamo. Hvala.</p>
            </sp>
            <sp xml:id="SDZ1-Redna-08-1993-05-26.sp241">
               <speaker>PODPREDSEDNIK DR. LEV KREFT:</speaker>
               <p>Hvala lepa. Ugotovimo sklepčnost! <stage>(68 prisotnih.)</stage></p>
               <p>Kdo je za? <stage>(24 poslancev.)</stage> Je kdo proti? <stage>(37
                     poslancev.)</stage>  </p>
               <p>Amandma ni sprejet!</p>
               <p>Prehajamo k 50. členu. Pod številko 1 je amandma predlagateljev dr. Bojana Korošca
                  in dr. Lea Šešerka. Vlada amandmaja ne podpira in tudi matično delovno telo
                  amandmaja ne podpira. Ugotovimo sklepčnost! <stage>(56 prisotnih.)</stage></p>
               <p>Kdo je za? <stage>(8 poslancev.)</stage> Je kdo proti? <stage>(34
                     poslancev.)</stage></p>
               <p>Amandma ni sprejet!</p>
               <p>Pod točko 2 je amandma predlagateljice gospe Danice Simšič. Vlada amandma podpira;
                  matično delovno telo amandma tudi podpira. Ugotovimo sklepčnost! <stage>(63
                     prisotnih.)</stage></p>
               <p>Kdo je za? <stage>(56 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da je amandma sprejet!</p>
               <p>Pod točko 3 imamo amandma predlagateljice gospe Brede Pečan, ki je napovedala -
                  kot tu piše - umik, ker gre za amandma, ki je enak amandmaju Danice Simšič. Gospa
                  Pečanova umika amandma!</p>
               <p>Pod točko 3 je amandma Vlade Republike Slovenije. Matično delovno telo amandma
                  podpira. Ugotovimo sklepčnost! <stage>(67 prisotnih.)</stage></p>
               <p>Kdo je za? <stage>(52 poslancev.)</stage> Je kdo proti?
                  <stage>(Nihče.)</stage></p>
               <p>Amandma je sprejet!</p>
               <p>K 56. členu. Pod točko 1 je amandma Odbora za kmetijstvo in gozdarstvo in gospe
                  Brede Pečan. Vlada amandma podpira. Ugotovimo sklepčnost! <stage>(65
                     prisotnih.)</stage></p>
               <p>Kdo je za? <stage>(55 poslancev.)</stage> Je kdo proti? <stage>(5
                     poslancev.)</stage></p>
               <p>Amandma je sprejet!</p>
               <p>Pod točko 2 imamo amandma Odbora za kmetijstvo in gozdarstvo, ki ga Vlada ne
                  podpira.</p>
               <p>Prosim, gospod Potočnik bo obrazložil svoj glas.</p>
            </sp>
            <sp xml:id="SDZ1-Redna-08-1993-05-26.sp242">
               <speaker>FRANC POTOČNIK:</speaker>
               <p>Gospod predsedujoči je pozabil povedati, da matično delovno telo ta amandma
                  podpira. Soglasno smo ga podprli. Jaz bom tudi glasoval za. Govori pa o tem, da je
                  v svetu zavoda zagotovljena zastopanost vseh zainteresiranih, ki so tudi zastopani
                  v območnih svetih zavodov. Sama osnovna dikcija tega člena pa tega ne
                  zagotavlja.</p>
            </sp>
            <sp xml:id="SDZ1-Redna-08-1993-05-26.sp243">
               <speaker>PODPREDSEDNIK DR. LEV KREFT:</speaker>
               <p>Hvala lepa. Res je v Državnem zboru v navadi, da predlagatelji obrazložijo svoj
                  glas in presenetijo vse občinstvo z izjavo, da bodo glasovali za svoj predlog,
                  vendar mislim, da se to, da je Odbor za kmetijstvo in gozdarstvo kot predlagatelj
                  tudi tisti, ki podpira svoj lastni predlog - da se to razume samo po sebi, zato
                  tega niti nisem povedal niti ni to napisano v "pregledniku". Ugotovimo sklepčnost!
                     <stage>(66 prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(22
                     poslancev.)</stage>  </p>
               <p>Ugotavljam, da je amandma sprejet!</p>
               <p>60. člen, točka 1. Predlagatelj je dr. Franc Zagožen. Vlada amandmaja ne podpira;
                  matično delovno telo amandma smiselno podpira. Napovedan je bil umik. Ali je to
                  res? Prosim, dr. Franc Zagožen.</p>
            </sp>
            <sp xml:id="SDZ1-Redna-08-1993-05-26.sp244">
               <speaker>DR. FRANC ZAGOŽEN:</speaker>
               <p>Predlagam, da glasujemo najprej o drugem amandmaju, ki je prav tako nastal po
                  razpravi v odboru. Odbor je prvega smiselno podprl, drugega pa v celoti. Zato
                  predlagam, da glasujemo najprej o drugem amandmaju. Gre pa za to, da v svetu
                  Zavoda za gozdove brez tega amandmaja ne bilo zagotovljeno, da bi lastniki gozdov
                  sploh bili prisotni. Lahko bi lahko ne bi. Ta amandma zagotavlja, da bodo poleg
                  strokovnjakov iz javnih institucij, naravovarstvenikov itn., tudi lastniki gozdov
                  v svetu zavoda, ker se mi zdi, da je normalno. Hvala.</p>
            </sp>
            <sp xml:id="SDZ1-Redna-08-1993-05-26.sp245">
               <speaker>PODPREDSEDNIK DR. LEV KREFT:</speaker>
               <p>Hvala lepa. Najprej bomo torej glasovali o točki 2, na strani 16 - to je drugi
                  amandma k istemu 60. členu. Ugotovimo sklepčnost! <stage>(62
                  prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(14
                     poslancev.)</stage>  </p>
               <p>Amandma je sprejet!</p>
               <p>S tem amandma pod točko 1 ni na glasovanju.</p>
               <p>Prehajamo k 74. členu, točka 1. Predlagatelj je Vlada Republike Slovenije. Matično
                  delovno telo amandma podpira. Ugotovimo sklepčnost! <stage>(61
                  prisotnih.)</stage></p>
               <p>Kdo je za? <stage>(55 poslancev.)</stage> Je kdo proti? <stage>(4
                     poslanci.)</stage></p>
               <p>Ugotavljam, da je amandma sprejet.</p>
               <p>K 75. členu imamo amandma predlagatelja dr. Janka Predana. Vlada amandmaja ne
                  podpira. Matično delovno telo amandmaja ne podpira. Amandma je umaknjen.</p>
               <p>K 76. členu imamo amandma predlagatelja gospoda Saša Lapa. Vlada amandmaja ne
                  podpira. Matično delovno telo amandmaja ne podpira. Gospod Sašo Lap bo pojasnil
                  svoj glas.</p>
            </sp>
            <sp xml:id="SDZ1-Redna-08-1993-05-26.sp246">
               <speaker>SAŠO LAP:</speaker>
               <p>Hvala za besedo. Gre za črtanje besedice "lahko". Ta "lahko" lahko marsikaj pomeni
                  in zaradi svojega fakultativnega značaja s tem dikcija ni precizna. Dopušča
                  razumevanje člena tako, da ima človek na tem mestu lahko zahtevano izobrazbo ali
                  pa tudi ne. Zaradi večje razumljivosti in ker menimo, da je predlagatelj zakona
                  hotel na tem mestu imeti diplomiranega inženirja menimo, da je tekst veliko bolj
                  jasen, brez te besedice "lahko". Iz te dikcije izhaja, da mora imeti oseba, ki bo
                  opravljala delovne naloge gozdarskega inšpektorja diplomo inženirja gozdarstva.
                  Zato bom glasoval za.</p>
            </sp>
            <sp xml:id="SDZ1-Redna-08-1993-05-26.sp247">
               <speaker>PODPREDSEDNIK DR. LEV KREFT:</speaker>
               <p>Hvala lepa. Ugotovimo sklepčnost! <stage>(64 prisotnih.)</stage></p>
               <p>Kdo je za? <stage>(18 poslancev.)</stage> Je kdo proti? <stage>(30
                     poslancev.)</stage></p>
               <p>Ugotavljam, da amandma ni sprejet.</p>
               <p>K 78. členu imamo amandma Odbora za kmetijstvo in gozdarstvo. Vlada ga podpira.
                  Moram reči, da ta aparatura dela bistveno počasneje kot na prejšnjih sejah, tako
                  da mislim, da je treba stvar tudi tehnično pogledati. Ugotovimo sklepčnost!
                     <stage>(61 prisotnih.)</stage></p>
               <p>Kdo je za? <stage>(51 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je amandma sprejet.</p>
               <p>Pod točko dve imamo amandma Vlade Republike Slovenije. Matično delovno telo
                  amandma podpira. Ugotovimo sklepčnost! <stage>(63 prisotnih.)</stage></p>
               <p>Kdo je za? <stage>(53 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da je amandma sprejet.</p>
               <p>Pod točko tri imamo amandma, ki ga predlaga Vlada Republike Slovenije. Matično
                  delovno telo amandma podpira. Ugotovimo sklepčnost! <stage>(58
                  prisotnih.)</stage></p>
               <p>Kdo je za? <stage>(46 poslancev.)</stage> Je kdo proti? <stage>(6
                     poslancev.)</stage></p>
               <p>Ugotavljam, da je amandma sprejet.</p>
               <p>Pod točko štiri imamo amandma gospoda Saša Lapa. Vlada amandmaja ne podpira.
                  Matično delovno telo amandmaja ne podpira. Ugotovimo sklepčnost! <stage>(63
                     prisotnih.)</stage></p>
               <p>Kdo je za? <stage>(22 poslancev.)</stage> Je kdo proti? <stage>(34
                     poslancev.)</stage></p>
               <p>Ugotavljam, da amandma ni sprejet.</p>
               <p>K 79. členu imamo na strani 18 amandma predlagatelja gospoda Saše Lapa. Vlada
                  amandmaja ne podpira. Matično delovno telo amandmaja ne podpira. Ugotovimo
                  sklepčnost! <stage>(62 prisotnih.)</stage></p>
               <p>Kdo je za? <stage>(20 poslancev.)</stage> Je kdo proti? <stage>(37
                     poslancev.)</stage></p>
               <p>Ugotavljam, da amandma ni sprejet.</p>
               <p>K 80. členu imamo prvi amandma, ki ga predlaga Vlada Republike Slovenije. Matično
                  delovno telo amandma podpira. Ugotovimo sklepčnost! <stage>(64
                  prisotnih.)</stage></p>
               <p>Kdo je za? <stage>(48 poslancev.)</stage> Je kdo proti? <stage>(4
                     poslanci.)</stage></p>
               <p>Ugotavljam, da je amandma sprejet.</p>
               <p>Pod točko dva je amandma predlagatelja gospoda Saše Lapa. Vlada amandmaja ne
                  podpira. Matično delovno telo amandmaja ne podpira. Ugotovimo sklepčnost!
                     <stage>(64 prisotnih.)</stage></p>
               <p>Kdo je za? <stage>(23 poslancev.)</stage> Je kdo proti? <stage>(34
                     poslancev.)</stage></p>
               <p>Ugotavljam, da amandma ni sprejet.</p>
               <p>K 81. členu imamo amandma predlagatelja Saše Lapa pod številko ena. Vlada
                  amandmaja ne podpira. Matično delovno telo amandmaja ne podpira. Ugotovimo
                  sklepčnost! <stage>(66 prisotnih.)</stage></p>
               <p>Kdo je za? <stage>(25 poslancev.)</stage> Je kdo proti? <stage>(34
                     poslancev.)</stage></p>
               <p>Ugotavljam, da amandma ni sprejet.</p>
               <p>Pod točko dva imamo amandma dr. Janka Predana. Vlada amandmaja ne podpira. Matično
                  delovno telo amandmaja ne podpira. Gospod Marjan Podobnik bo obrazložil svoj glas.
                           </p>
            </sp>
            <sp xml:id="SDZ1-Redna-08-1993-05-26.sp248">
               <speaker>MARJAN PODOBNIK:</speaker>
               <p>Podpiram amandma gospoda Predana predvsem zato, ker imamo skrajno neurejeno
                  situacijo v zvezi z odlagališči in z divjimi odlagališči. Prav gozdovi so v zvezi
                  s tem najbolj obremenjeni. Praktično nobena stvar na tem področju že dolga leta ni
                  bila urejena in mislim, da je to prvi korak v tej smeri, čeprav gre za relativno
                  majhne kazni, da bi se tudi tu stvari začele urejati. Hvala.</p>
            </sp>
            <sp xml:id="SDZ1-Redna-08-1993-05-26.sp249">
               <speaker>PODPREDSEDNIK DR. LEV KREFT:</speaker>
               <p>Hvala lepa. Svoj glas želi pojasniti gospod Pregelj, potem še gospod Kopše.</p>
            </sp>
            <sp xml:id="SDZ1-Redna-08-1993-05-26.sp250">
               <speaker>ŽARKO PREGELJ:</speaker>
               <p>Spoštovani! Podpiram ta amandma, ker je v skladu s tistim mojim nesrečnim
                  amandmajem. Vsekakor mislim, da ni primerno, da se lahko z motornim vozilom vozi
                  zunaj gozdnih cest. Namreč, so tudi taki, ki nabirajo gobe z džipi. Hvala
                  lepa.</p>
            </sp>
            <sp xml:id="SDZ1-Redna-08-1993-05-26.sp251">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Kopše, prosim. Gospod Polajnar bo prav tako pojasnil glas.</p>
            </sp>
            <sp xml:id="SDZ1-Redna-08-1993-05-26.sp252">
               <speaker>JOŽEF KOPŠE:</speaker>
               <p>Ta amandma podpiramo, ker so odlagališča v resnici v najlepših delih naše domovine
                  in v najbolj čistih delih. Hvala</p>
            </sp>
            <sp xml:id="SDZ1-Redna-08-1993-05-26.sp253">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Polajnar, prosim.</p>
            </sp>
            <sp xml:id="SDZ1-Redna-08-1993-05-26.sp254">
               <speaker>IGNAC POLAJNAR:</speaker>
               <p>Jaz bi srčno rad podprl ta amandma, ker tudi sam ugotavljam, kako umazani so naši
                  gozdovi. Ne predstavljam si, kdo bo to določilo izvajal. Bojim se, da bo vsak
                  tisoči zadel in bo moral plačati 4.000 tolarjev, vse drugo bo teklo tako, kot teče
                  doslej in smeti se bodo grmadile. Po moji presoji ni uresničljiv, kakor je po
                  svoje dobro naravnan. Potem bi bilo treba dodati organ, ki bo to nadzoroval, ali
                  družbena samozaščita ali ne vem kdo bo to. Jaz se bom vzdržal pri tem.</p>
            </sp>
            <sp xml:id="SDZ1-Redna-08-1993-05-26.sp255">
               <speaker>PODPREDSEDNIK DR. LEV KREFT:</speaker>
               <p>Mogoče bi to delali lovci. Želi še kdo pojasniti svoj glas? Prosim.</p>
            </sp>
            <sp xml:id="SDZ1-Redna-08-1993-05-26.sp256">
               <speaker>MAKS SUŠEK:</speaker>
               <p>Matično delovno telo je razpravljalo o tem in zavzelo tako stališče zaradi tega,
                  ker je to urejeno v zakonu o varstvu okolja. Samo zaradi tega smo podprli tako
                  stališče.</p>
            </sp>
            <sp xml:id="SDZ1-Redna-08-1993-05-26.sp257">
               <speaker>PODPREDSEDNIK DR. LEV KREFT:</speaker>
               <p>Besedo so želeli tudi predstavniki ministrstva. Želijo pojasniti nekonsistentnost
                  zakona. Opozarjam, da gre samo za vprašanje nekonsistentnosti.</p>
            </sp>
            <sp xml:id="SDZ1-Redna-08-1993-05-26.sp258">
               <speaker>MAG. FRANC FERLIN:</speaker>
               <p>Spoštovani podpredsednik, spoštovane poslanke in poslanci! Rad bi opozoril, da bi
                  prišli s takim sprejemom amandmaja v navzkrižje. Kaznovanje odlaganja odpadkov v
                  okolju, s tem tudi v gozdovih, je rešeno in sankcionirano že v zakonu o odlaganju
                  odpadkov. Ta zakon imamo in ne more biti v dveh zakonih isti prekršek sankcioniran
                  na različne načine. Hkrati je prekršek vožnje z motornimi vozili zunaj cest
                  sankcioniran v 22. točki 78. člena.</p>
            </sp>
            <sp xml:id="SDZ1-Redna-08-1993-05-26.sp259">
               <speaker>PODPREDSEDNIK DR. LEV KREFT:</speaker>
               <p>Jaz bi opozoril, da smo Vladi dali samo dovoljenje, da govori o nekonsistentnosti
                  zakona samega, kako ta parlament sprejme zakon, ki s tem izniči veljavnost členov
                  nekega drugega zakona, ki je bil sprejet prej. To ni vprašanje nekonsistentnosti,
                  zato zastopnikom Vlade ne bom več dajal besede pri takih vprašanjih.</p>
               <p>Želi še kdo pojasniti svoj glas? Prosim, gospod Verzolak.</p>
            </sp>
            <sp xml:id="SDZ1-Redna-08-1993-05-26.sp260">
               <speaker>IVAN VERZOLAK:</speaker>
               <p>Hvala za besedo. Glasoval bom za. Mislim, da ni nič narobe, če ima tudi zakon o
                  gozdovih jasno opredelitev, da je prepovedano odlaganje smeti in drugih zadev.
                  Rekel bi to, kot lovci, da smo to že preprečevali in preprečujemo te zadeve. Hvala
                  lepa.</p>
            </sp>
            <sp xml:id="SDZ1-Redna-08-1993-05-26.sp261">
               <speaker>PODPREDSEDNIK DR. LEV KREFT:</speaker>
               <p>Hvala. Še kdo? Da, gospod Jaša Zlobec.</p>
            </sp>
            <sp xml:id="SDZ1-Redna-08-1993-05-26.sp262">
               <speaker>JAŠA L. ZLOBEC:</speaker>
               <p>Izrekel bi blažji ukor Levu Kreftu, kajti predstavnik Vlade je jasno povedal, da
                  gre za nekonsistentnost s tem zakonom samim, ker v 78. členu, kot je povedal
                  predstavnik Vlade, v 22. točki piše: "kdor vozi v gozdu zunaj gozdnih cest..." Se
                  pravi <stage>(ne bom nespodobnih besed govoril)</stage>..., da bomo v naslednjem
                  členu pripisovali iste stvari, ki so že v prejšnjem členu, saj bodo rekli, da smo
                  neresni, da ne znamo brati zakona, ki ga sami sprejemamo. Seveda bom glasoval
                  proti temu nesmiselnemu amandmaju, ker en del amandmaja je v prejšnjem členu,
                  drugi del amandmaja je v nekem drugem zakonu, ki je strožje sankcioniran, kot ga
                  bomo tukaj sankcionirali. Se pravi: v želji, da bi preprečili odlaganje smeti,
                  bomo s tem amandmajem, če bi ga sprejeli, tistim, ki odlagajo smeti na črno,
                  omogočili, da bi se cenejše izvlekli ven, kot če tega amandmaja ne sprejmemo.
                  Skratka, pamet v roke.</p>
            </sp>
            <sp xml:id="SDZ1-Redna-08-1993-05-26.sp263">
               <speaker>PODPREDSEDNIK DR. LEV KREFT:</speaker>
               <p>Jaz se za ta ukor sicer zahvaljujem. Moram reči, da moje ravnanje in to kar sem
                  povedal, izhaja iz drugega dela razprave, ki smo jo slišali. Če pridemo do tega,
                  da nam bo Vlada sredi glasovanja, pred vsakim členom razlagala, da predlagamo
                  neumne amandmaje in podobne stvari, nekonsistentne, mislim da bomo prišli nazaj v
                  skupščinski sistem. To je suvereno zakonodajno telo in svoje lastne
                  nekonsistentnosti lahko tudi samo razreši s tem, da pred glasovanjem o celoti, kar
                  je sprejelo, da zadevo lastnemu odboru v premislek, če pride do takega problema.
                  Prosim, gospod Žare Pregelj, ima proceduralno.</p>
            </sp>
            <sp xml:id="SDZ1-Redna-08-1993-05-26.sp264">
               <speaker>ŽARKO PREGELJ:</speaker>
               <p>Spoštovani! Predsedujoči popolnoma pravilno vodi sejo in je pravilno opozoril
                  predstavnika Vlade. In prosim, da to upoštevate. Ker je poleg tega, da je v bistvu
                  zavajal poslance s svojim mnenjem, za katerega nima pravice sedaj, tudi napačno
                  interpretiran 22. člen. Namreč, govori čisto nekaj drugega, kot ta amandma.
                  Prosim, če natančno preberete, boste videli, da je predstavnik Vlade tokrat
                  popolnoma zavajal poslance. Hvala lepa.</p>
            </sp>
            <sp xml:id="SDZ1-Redna-08-1993-05-26.sp265">
               <speaker>PODPREDSEDNIK DR. LEV KREFT:</speaker>
               <p>Mislim, da to ni bilo proceduralno vprašanje, gospod Pregelj. Za vse, kar se je
                  dogajalo, sem pa v tem primeru kriv jaz, ki dajem besedo in zaradi tega sprejemam
                  posledice izgovorjenega zaradi tega pač nase. Tako, da ta kritika, mislim, da ni
                  utemeljena.</p>
               <p>Želi še kdo obrazložiti svoj glas? Sedaj, ko smo že vsi dobili ukore, lahko
                  glasujemo. Ugotovimo sklepčnost! <stage>(66 prisotnih.)</stage></p>
               <p>Kdo je za? <stage>(27 poslancev.)</stage> Je kdo proti? <stage>(35
                     poslancev.)</stage></p>
               <p>Ugotavljam, da amandma ni sprejet.</p>
               <p>Prehajamo k 82. členu, točka 1. Predlagateljica gospa Danica Simšič. Vlada amandma
                  podpira in matično delovno telo amandma prav tako podpira. Gospa Breda Pečan bo
                  obrazložila svoj glas.</p>
            </sp>
            <sp xml:id="SDZ1-Redna-08-1993-05-26.sp266">
               <speaker>BREDA PEČAN:</speaker>
               <p>Za amandma bom glasovala zato, ker je pod 2. točko moj amandma oziroma naše
                  Združene liste praktično popolnoma enak s tem, da so demokrati, Demokratska
                  stranka, praktično uporabili nekatere izraze, ki so bolj natančni in boljši in
                  zaradi tega podpiram ta amandma.</p>
            </sp>
            <sp xml:id="SDZ1-Redna-08-1993-05-26.sp267">
               <speaker>PODPREDSEDNIK DR. LEV KREFT:</speaker>
               <p>Hvala lepa. Ugotovimo sklepčnost! <stage>(65 prisotnih.)</stage></p>
               <p>Kdo je za? <stage>(57 poslancev.)</stage> Je kdo proti? <stage>(1
                     poslanec.)</stage>    </p>
               <p>Ugotavljam, da je amandma sprejet in da o amandju pod točko 2 sedaj ni potrebno
                  glasovati.</p>
               <p>Prehajamo h glasovanju pod točko 3, na strani 20. Redakcijske narave. Predlagatelj
                  je Vlada Republike Slovenije. Matično delovno telo amandma podpira. Ugotovimo
                  sklepčnost! <stage>(55 prisotnih.)</stage></p>
               <p>Kdo je za? <stage>(50 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je amandma sprejet.</p>
               <p>K 83. členu imamo amandma prav tako redakcijske narave. Predlagateljica je Vlada
                  Republike Slovenije. Matično delovno telo ta amandma podpira. Ugotovimo
                  sklepčnost! <stage>(63 prisotnih.)</stage></p>
               <p>Kdo je za? <stage>(60 poslancev.)</stage> Je kdo proti?
                  <stage>(Nihče.)</stage></p>
               <p>K 84. členu imamo amandma pod točko 1. Predlagateljica je Danica Simšič. Vlada
                  amandma podpira. Matično delovno telo amandmaja ne podpira. Ugotovimo sklepčnost!
                     <stage>(63 prisotnih.)</stage></p>
               <p>Gospa Breda Pečan bo obrazložila svoj glas.</p>
            </sp>
            <sp xml:id="SDZ1-Redna-08-1993-05-26.sp268">
               <speaker>BREDA PEČAN:</speaker>
               <p>Žal mi je, da gospe Danice Simšič ni tukaj. Midve sva se dogovorili glede na to,
                  da je ta amandma pod številko 2 smiselno nekoliko bolj popoln, da bova v bistvu
                  šli na zamenjavo amandmaja, tako da bi jaz predlagala, da bi najprej glasovali o
                  2. točki, se pravi o drugem amandmaju, ker gre za smiselno enakega in sedaj ne vem
                  - verjetno kolegi ne morejo umakniti svojega amandmaja.</p>
            </sp>
            <sp xml:id="SDZ1-Redna-08-1993-05-26.sp269">
               <speaker>PODPREDSEDNIK DR. LEV KREFT:</speaker>
               <p>Zato tudi ta vrstni red glasovanja nima nobenega pomena, ker moramo glasovati o
                  obeh.</p>
               <p>Dajem torej na glasovanje amandma k 84. členu, točko 1. Ugotovimo sklepčnost!
                     <stage>(64 prisotnih.)</stage></p>
               <p>Kdo je za? <stage>(21 poslancev.)</stage> Je kdo proti? <stage>(38
                     poslancev.)</stage></p>
               <p>Ugotavljam, da amandma ni sprejet.</p>
               <p>Prehajamo k točki 2 k 84. členu. Predlagateljica gospa Breda Pečan. Vlada amandma
                  podpira. Matično delovno telo amandma podpira. Ugotovimo sklepčnost! <stage>(63
                     prisotnih.)</stage></p>
               <p>Kdo je za? <stage>(45 poslancev.)</stage> Je kdo proti? <stage>(6
                     poslancev.)</stage></p>
               <p>Ugotavljam, da je amandma sprejet.</p>
               <p>K 92. členu imamo amandma, ki je predložen pogojno - če je sprejet amandma odbora
                  k 44. členu. Sedaj pa na pamet ne vem, ali smo ta amandma sprejeli, ali je o tem
                  potrebno glasovati? To se pravi, da je potrebno glasovati tudi o tem amandmaju k
                  92. členu. Predlagatelj je Odbor za kmetijstvo in gozdarstvo. Vlada amandma
                  podpira. Ugotovimo sklepčnost! <stage>(62 prisotnih.)</stage>  Kdo je za?
                     <stage>(55 poslancev.)</stage> Je kdo proti? <stage>(5 poslancev.)</stage></p>
               <p>Ugotavljam, da je amandma sprejet.</p>
               <p>K 99. členu imamo amandma predlagateljice Vlade Republike Slovenije, ki ga matično
                  delovno telo podpira. Ugotovimo sklepčnost! <stage>(62 prisotnih.)</stage></p>
               <p>Kdo je za? <stage>(50 poslancev.)</stage> Je kdo proti? <stage>(4
                     poslanci.)</stage></p>
               <p>Ugotavljam, da je amandma sprejet.</p>
               <p>K 101. členu imamo amandma na strani 21 predlagateljice Vlade Republike Slovenije.
                  Matično delovno telo ga podpira. Ugotovimo sklepčnost! <stage>(59
                     prisotnih.)</stage></p>
               <p>Kdo je za? <stage>(51 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da je amandma sprejet.</p>
               <p>S tem smo opravili glasovanje o amandmajih pri tem zakonu in lahko preidemo h
                  glasovanju o predlogu zakona v celoti. Ugotovimo sklepčnost! Obrazložitev glasu,
                  prosim.</p>
            </sp>
            <sp xml:id="SDZ1-Redna-08-1993-05-26.sp270">
               <speaker>ALOJZIJ METELKO:</speaker>
               <p>Spoštovano predsedstvo! Glasoval bom proti zakonu v celoti. To pa zaradi tega, ker
                  sem že v svoji razpravi takrat povedal, da je ta zakon najbolj drag v Evropi, da
                  uvaja več vrst dajatev. Če bi bil sprejet amandma gospoda Zagožna na 48. člen, bi
                  to stvar malo umilil. Ker pa ta amandma ni bil sprejet, zakon kot tak v celoti ni
                  sprejemljiv.</p>
            </sp>
            <sp xml:id="SDZ1-Redna-08-1993-05-26.sp271">
               <speaker>PODPREDSEDNIK DR. LEV KREFT:</speaker>
               <p>Hvala lepa. Dr.Franc Zagožen bo obrazložil svoj glas.</p>
            </sp>
            <sp xml:id="SDZ1-Redna-08-1993-05-26.sp272">
               <speaker>DR. FRANC ZAGOŽEN:</speaker>
               <p>Spoštovani! Naša poslanska skupina bo glasovala proti zakonu. Ocenjujem, da je v
                  nasprotju vsaj s tremi členi ustave. Premočno posega v lastninsko pravico in za to
                  ne daje ustreznih nadomestil. Poleg tega pa ustava zavezuje državo, da skrbi tudi
                  za gospodarski, kulturni in socialni napredek prebivalstva na gorskih in
                  hribovitih območjih. S tem, ko posega v lastnino večjega dela prebivalstva v teh
                  gorskih in hribovitih območjih, od česar to prebivalstvo živi, bolj kot to
                  dovoljujejo nekateri ustavni členi in za to ne daje ustreznega nadomestila,
                  mislim, da je zakon protiustaven. Mislim, da zaradi tega prav zelo dolgo ne bo
                  zdržal, razen če bomo uspeli ob vsakoletnem sprejemu zakona o proračunu to
                  protiustavnost zakona o gozdovih odpravljati. Vendar o tem dvomim.</p>
               <p>Torej - glasovali bomo proti. In mislim, da smo zamudili priložnost; z nekaj
                  amandmaji bi to neskladje med ustavo in zakonom lahko vsaj v veliki meri omilili.
                  Ti amandmaji, žal, niso bili sprejeti.</p>
            </sp>
            <sp xml:id="SDZ1-Redna-08-1993-05-26.sp273">
               <speaker>PODPREDSEDNIK DR. LEV KREFT:</speaker>
               <p>Hvala lepa. Svoj glas bo obrazložil gospod Protner in potem še gospod Oman.</p>
            </sp>
            <sp xml:id="SDZ1-Redna-08-1993-05-26.sp274">
               <speaker>MAG. JOŽE PROTNER:</speaker>
               <p>Priprava tega zakona za sprejetje je trajala skoraj celo mandatno obdobje
                  prejšnjega sklica Skupščine. Spravili smo ga sedaj v tem našem sklicu kot osnutek.
                  Moram reči, da je predlagatelj v veliki meri upošteval zaključke iz razprave;
                  veliko število amandmajev in s tem kaže tudi na zelo različne interese posameznih
                  poslancev in tudi različno izglasovani amandmaji ne zadovoljujejo - vsaj popolnoma
                  ne - ne te ne druge. Vendar je moja ocena, da je potrebno, da ta zakon sprejmemo,
                  če ne zaradi drugega, vsaj zato, da prekinemo stanje v slovenskih gozdovih, ki ni
                  dobro - da uporabim zelo milo besedo; da ne uporabim besedo "anarhično", itd. -
                  Prekinemo in naložimo Vladi, kot je predlagano v sklepih, da pripravi vse
                  podzakonske akte, ki bodo podrobneje omogočili uveljavitev tega zakona.</p>
               <p>Zato bom glasoval za zakon in prosim - sledite mi!</p>
            </sp>
            <sp xml:id="SDZ1-Redna-08-1993-05-26.sp275">
               <speaker>PODPREDSEDNIK DR. LEV KREFT:</speaker>
               <p>Svoj glas bo obrazložil gospod Ivan Oman. Prosim.</p>
            </sp>
            <sp xml:id="SDZ1-Redna-08-1993-05-26.sp276">
               <speaker>IVAN OMAN:</speaker>
               <p>Spoštovane gospe in gospodje! Tako kot profesor Zagožen, tudi jaz nisem zadovoljen
                  z zakonom. Prav zaradi tega sem pred meseci, ko je prišel v proceduro v Odbor za
                  kmetijstvo in gozdarstvo, predlagal, da bi zakon vrnili v fazo osnutka in bi ga v
                  mesecu ali dveh lahko toliko izboljšali, da bi bili lahko z njim zadovoljni. Toda
                  kljub temu bom glasoval za zakon. To pa zaradi tega, ker formalno še vedno velja
                  zakon, ki pa je popolnoma v nasprotju s sedanjo ustavo in z ustavno ureditvijo te
                  države. Če pa kdo meni - in mogoče je res - da zakon posega v tolikšni meri v
                  pravice lastnikov, da bi eventualno lahko trdili, da je v nasprotju z ustavo, naj
                  potem o tem odloči Ustavno sodišče. Mislim pa, da tako dolgo kot že pripravljamo
                  ta zakon, je vendarle temu postopku treba napraviti konec.</p>
               <p>Zato bom glasoval za zakon in potem bomo videli, kakšna bo praksa. Na vsak način
                  bo sistem, ki ga zakon uzakonja, neprimerno boljši kot je sedanji sistem. Kljub
                  temu pa - kot sem že na začetku rekel - nisem zadovoljen z vsemi rešitvami. Treba
                  pa je vedeti, da so nekateri posegi v lastništvo v tem primeru nujni.</p>
            </sp>
            <sp xml:id="SDZ1-Redna-08-1993-05-26.sp277">
               <speaker>PODPREDSEDNIK DR. LEV KREFT:</speaker>
               <p>Hvala lepa. Še gospod Žarko Pregelj bo prav tako pojasnil svoj glas. Prosim.</p>
            </sp>
            <sp xml:id="SDZ1-Redna-08-1993-05-26.sp278">
               <speaker>ŽARKO PREGELJ:</speaker>
               <p>Spoštovani! Glasoval bom proti zakonu, ker menim, da ni usklajen tako kot je bilo
                  obljubljeno, da je usklajen z bodočim zakonom o varovanju okolja. Ko se je začela
                  obravnava obeh zakonov hkrati, sem vprašal predlagatelja, ali so se uskladili z
                  resorjem za varstvo okolja in so rekli: oba zakona sta usklajena. Zdaj
                  ugotavljamo, da v resnici nista, da je zakon o gozdovih v resnici zakon o naravnem
                  javnem dobru, in da imajo lastniki v resnici samo zgolj nekakšno koncesijo. Čeprav
                  vemo, da je koncesijo treba plačati, jim nihče tega ne plača. Hkrati bodo nastali
                  problemi, kajti zakon o varstvu okolja - bodoči zakon, če bo sprejet - bo nantačno
                  opredeljeval, kako je treba določiti odškodnine, kadar se lastninska pravica nad
                  naravnim bogastvom omeji. Tukaj so namesto natančnih številk, kot so jih amandmaji
                  predlagali, predlagane rešitve, ki stvari rešujejo pavšalno in bo vsakoletno z
                  zakonom o proračunu - ne samo da bo določen obseg, tudi razmerje se bo vedno
                  spreminjalo. Menim, da zakon svoje naloge ne opravlja in kot tak ne bo mogel
                  služiti svojemu namenu. Hvala lepa.</p>
            </sp>
            <sp xml:id="SDZ1-Redna-08-1993-05-26.sp279">
               <speaker>PODPREDSEDNIK DR. LEV KREFT:</speaker>
               <p>Hvala lepa. Prosim, gospod Madon.</p>
            </sp>
            <sp xml:id="SDZ1-Redna-08-1993-05-26.sp280">
               <speaker>ZORAN MADON:</speaker>
               <p>Morda bom malo ponavljal, pa vseeno, glasoval bom proti temu zakonu, ker uzakonja,
                  da po neki lastnini lahko hodi, taca, dela skoraj kdorkoli hoče. Nikjer v Evropi
                  take svobode nad neko lastnino oz. omejevanje lastnine ni. Mislim, da to ni
                  pridobitev, ampak, da je to izguba.</p>
            </sp>
            <sp xml:id="SDZ1-Redna-08-1993-05-26.sp281">
               <speaker>PODPREDSEDNIK DR. LEV KREFT:</speaker>
               <p>Hvala lepa. Ugotavljam, da ni več prijavljenih za obrazložitev glasu. Dajem na
                  glasovanje predlog zakona o gozdovih v celoti, skupaj s sprejetimi amandmaji.
                  Ugotovimo sklepčnost! <stage>(65 prisotnih.)</stage></p>
               <p>Kdo je za? <stage>(46 poslancev za.)</stage> Je kdo proti? <stage>(18 poslancev
                     proti.)</stage></p>
               <p>Ugotavljam, da je zbor predlog zakona v celoti sprejel.</p>
               <p>Državnemu zboru predlagam, da opravimo še glasovanje o predloženih sklepih.
                  Najprej imamo tri sklepe, ki jih predlaga Odbor za kmetijstvo in gozdarstvo. O
                  sklepih je potrebno opraviti tudi razpravo. Zato dajem vse štiri dodatne sklepe -
                  pod točko 1, 2 - dodatni sklep predlagatelja odbora in sklep, ki ga je predlagal
                  gospod Franc Zagožen in ga odbor podpira, najprej v razpravo. Želi kdo o
                  predloženih sklepih razpravljati? Prosim, gospod Rejc.</p>
            </sp>
            <sp xml:id="SDZ1-Redna-08-1993-05-26.sp282">
               <speaker>IZIDOR REJC:</speaker>
               <p>Spoštovani podpredsednik, gospe in gospodje! Gotovo ne bom glasoval za zadnji
                  sklep gospoda Franca Zagožna in tudi odbora, ki se nanaša na to, da bi Vlada
                  ukinila vse izvozne takse za izvoz lesnih asortimentov in po izdelku. V osnovni
                  strategiji Slovenije gotovo ta stvar ne gre zraven. Vem, kakšen je sedaj velik
                  izvoz, in to najboljši asortimentov, vem, da temu ugovarja naša lesna predelovalna
                  industrija in tudi vem, da se čudijo v Avstriji in v Italiji, da se kaj takega pri
                  nas dogaja. Se pravi, najboljši les gre po nizki ceni in je gotovo potrebna
                  minimalna zaščita, ki sedaj tudi je. Hvala.</p>
            </sp>
            <sp xml:id="SDZ1-Redna-08-1993-05-26.sp283">
               <speaker>PODPREDSEDNIK DR. LEV KREFT:</speaker>
               <p>Hvala lepa. Dr. Zagožen, prosim.</p>
            </sp>
            <sp xml:id="SDZ1-Redna-08-1993-05-26.sp284">
               <speaker>DR. FRANC ZAGOŽEN:</speaker>
               <p>Samo za izvoz lesa obstajajo izvozne takse. Vse drugo gospodarstvo se bori in  v
                  veliki meri je tudi deležno izvoznih spodbud. Tu so pa postavljene izvozne ovire z
                  izvozno takso.</p>
               <p>Drugje je tudi izvoz lesa deležen izvoznih vzpodbud. V Evropi je trenutno že nekaj
                  časa tako stanje zaradi naravnih ujm in raznih škodljivcev, da je ponudba lesa
                  večja kot pa povpraševanje po njem. Zato ga ni lahko prodati in mnoge države
                  seveda stimulirajo izvoz. Naša ga z izvoznimi taksami ovira in obstaja nevarnost,
                  da bo ta les gnil v gozdovih. Tudi tega se nisem izmislil kar tako sam, ampak sem
                  predlog sklepa oblikoval na predlog številnih zahtev gozdnih gospodarstev in
                  kmetijskih zadrug, ki imajo problem s prodajo lesa. Podpiram izvozne stimulacije
                  lesne industrije, ki jih je najbrž tudi potrebna v tem primeru. Smo pa menili, da
                  je ta izvozna taksa ohranila še edino funkcijo polnjenja proračuna, ne glede na
                  posledice, ki utegnejo biti katastrofalne za gozdarstvo.</p>
               <p>Uvedena je bila iz povsem drugih razlogov, zaradi neurejenih odnosov po vojni z
                  Republiko Hrvaško in izvoza preko Republike Hrvaške - kot je takrat tekel -
                  prekinili so se uvozni tokovi iz bivših republik Jugoslavije. Tega problema ni
                  več, ta taksa zares ogroža gozdarstvo kot gospodarsko panogo in gozdove: če bo les
                  propadal, so gozdovi toliko bolj v nevarnosti zaradi invazij zalubnikov.
                  Hvala.</p>
            </sp>
            <sp xml:id="SDZ1-Redna-08-1993-05-26.sp285">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Kopše prosim, gospod Verzolak se je tudi javil.</p>
            </sp>
            <sp xml:id="SDZ1-Redna-08-1993-05-26.sp286">
               <speaker>JOŽEF KOPŠE:</speaker>
               <p>Spoštovani! Gozd in les v njem je eno redkih nacionalnih bogastev, ki ga še imamo
                  Slovenci vsaj nekaj. Glasoval bom proti predlaganemu sklepu, ker tak izvoz in taka
                  razprodaja kot je bila sedaj, ne gre.</p>
            </sp>
            <sp xml:id="SDZ1-Redna-08-1993-05-26.sp287">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Verzolak, prosim. Razpravljamo o vseh predloženih sklepih
                  naenkrat. Glasovali pa bomo o vsakem posebej, seveda.</p>
            </sp>
            <sp xml:id="SDZ1-Redna-08-1993-05-26.sp288">
               <speaker>IVAN VERZOLAK:</speaker>
               <p>Hvala za besedo. Rad bi obrazložil, pod točko b), bom glasoval proti. Ne vidim
                  razloga, zakaj bi izvažali. Tu je bil govor o izvozu lesa in da bo les potem imel
                  v gozdu. To je najslabša varianta, da izvažamo hlodovino, ki bi jo pa lahko
                  oplemenitili s polizdelki in končnimi izdelki, kjer bi dobili 10-kratno ali
                  večkratno vrednost. Mislim, da je bila že v prejšnjem sistemu takšna usmeritev in
                  to mi je nerazumljivo. Sem proti temu, da bi sploh izvažali surov les. Mislim, da
                  je naša lesna industrija dovolj  močna, tudi papirna industrija in tako dalje. Če
                  sem pravilno razumel.</p>
            </sp>
            <sp xml:id="SDZ1-Redna-08-1993-05-26.sp289">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Zagožen, ali gre za repliko ali za razpravo? Gospod Oman se je
                  javil k razpravi; če imate repliko, imate prednost, drugače pa gospod Oman prej.
                  Prosim, dr. Zagožen ima repliko.</p>
            </sp>
            <sp xml:id="SDZ1-Redna-08-1993-05-26.sp290">
               <speaker>DR. FRANC ZAGOŽEN:</speaker>
               <p>Vidim, da gre za popolno nerazumevanje. Razumite, domača lesna industrija ni
                  sposobna predelati vsega tega lesa in lahko, če bi ga dobila zastonj, ampak
                  razumite, da ga zastonj ni mogoče dajati. Država naj poskrbi za sanacijo lesne
                  industrije, naj stimulira izvoz njenih izdelkov, da bo naredila domačo industrijo
                  lahko konkurenčno, ne pa na tak način, ko gozdna gospodarstva nimajo računa,
                  lastniki nimajo računa, da bi spravljali les iz gozda, če plačilo ni zagotovljeno.
                  Ne vem kako bi druga industrija, recimo tekstilna industrija reagirala, če bi ji
                  Vlada postavila izvozne takse. Recimo, blago se ne sme izvažati, ker ga domači
                  krojači in šivilje lahko predelajo v več vredno blago. Saj nismo več v planskem
                  gospodarstvu, dajte razumeti. Tako se to ne dela in to je zelo škodljivo. O
                  posledicah razmišljajte, če se boste tako odločali. In naj še povem: odbor je to
                  podprl enotno, pobude pa prihajajo iz vse Slovenije, od tistih pač, ki gospodarijo
                  z gozdovi, pa naj bodo to družbeni ali zasebni lastniki.</p>
            </sp>
            <sp xml:id="SDZ1-Redna-08-1993-05-26.sp291">
               <speaker>PODPREDSEDNIK DR. LEV KREFT:</speaker>
               <p>Besedo ima gospod Ivan Oman. Ali je replika? Gospod Zmago Jelinčič ima repliko. Se
                  opravičujem, gospod Oman.</p>
            </sp>
            <sp xml:id="SDZ1-Redna-08-1993-05-26.sp292">
               <speaker>ZMAGO JELINČIČ:</speaker>
               <p>Rekel bi samo nekaj. Gospod Zagožen, nihče ni govoril o prepovedi lesa. Vaš
                  amandma oziroma sklep se nanaša na ukinitev izvoznih taks in tudi jaz bom glasoval
                  proti temu sklepu.</p>
            </sp>
            <sp xml:id="SDZ1-Redna-08-1993-05-26.sp293">
               <speaker>PODPREDSEDNIK DR. LEV KREFT:</speaker>
               <p>Hvala lepa. Za besedo se je javil še gospod Ivan Oman, potem pa gospod Zoran
                  Madon.</p>
            </sp>
            <sp xml:id="SDZ1-Redna-08-1993-05-26.sp294">
               <speaker>IVAN OMAN:</speaker>
               <p>Gospod predsednik, spoštovani gospe in gospodje! Jaz se do neke mere strinjam s
                  tem, kar govori gospod Zagožen, ne pa absolutno. Zato mu predlagam, da nekoliko
                  spremeni svoj predlog. Gre namreč za tole. Da bi imelo smisel, po moji oceni
                  seveda, ampak nimam dovolj informacij, odpraviti izvozne takse na izvoz lesa
                  slabše kvalitete. Zato predlagam, da bi se ta sklep nekoliko spremenil in sicer bi
                  prosil gospoda Zagožna, če je pripravljen, da ga preformulira. Namreč, da izpustil
                  vse, torej da ne ukine vseh izvoznih taks, pač pa da naj ukine izvozne takse na
                  izvoz lesnih sortimentov slabše kvalitete. Ne pa absolutno za vse, ker vemo, da se
                  je, ne vem če se še, izvažalo predvsem les najboljše kvalitete, ker tujci kupijo
                  predvsem to. Dogajalo pa se je to zaradi tega, ker si vsak prodajalec želi dobiti
                  svoje prodano blago plačano, in to v nekem pametnem roku. Izvažalo se je pa zato,
                  ker je bilo pri izvozu plačano, pri prodaji domači lesni industriji pa smo lahko
                  čakali 60 dni in tudi leto, no, to je malo pretirano, pol leta pa res na plačilo.
                  Razlog je predvsem v načinu plačevanja s strani domačih podjetij.</p>
            </sp>
            <sp xml:id="SDZ1-Redna-08-1993-05-26.sp295">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Zoran Madon, za njim pa še gospod Feri Horvat.
                  Prosil bi, če se glede formulacije lahko dogovorite s predlagateljem, če pa ne,
                  bomo seveda amandmajsko glasovali. Gospod Zoran Madon, izvolite.</p>
            </sp>
            <sp xml:id="SDZ1-Redna-08-1993-05-26.sp296">
               <speaker>ZORAN MADON:</speaker>
               <p>Hvala. Spoštovani! Na konkretnem primeru želim zadevo pojasniti. Trnovski gozd je
                  lansko leto prizadelo zelo močno katastrofalno neurje. V novogoriški občini
                  oziroma na Primorskem imamo Meblo <stage>(kot poznate)</stage> skrahirano
                  podjetje, ki ga nihče nikoli več ne bo rešil. To podjetje tega lesa ni sposobno
                  odkupiti. In Soško gozdno gospodarstvo, ki mora sekati ta gozd in mora to
                  očistiti, tega lesa ne more nikamor prodati oziroma ga prodaja pod tako ceno, da
                  zaradi tega skrahiranega Mebla uničujemo trnovski gozd oziroma ne bomo zagotovili
                  obnove trnovskega gozda. Zdaj gre za to, ali bomo s tem na račun gozdov ohranjali
                  še neko neuspešno gospodarstvo ali bomo omogočali vsaj gozdovom, da se bodo
                  normalno obnavljali. Hvala.</p>
            </sp>
            <sp xml:id="SDZ1-Redna-08-1993-05-26.sp297">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Feri Horvat, potem pa gospod Rejc in potem gospod Kopše. Ali
                  imate repliko? Se opravičujem gospod Horvat, repliko ima gospod Kopše.</p>
            </sp>
            <sp xml:id="SDZ1-Redna-08-1993-05-26.sp298">
               <speaker>JOŽEF KOPŠE:</speaker>
               <p>Mislim, da primer, ki ga je dal gospod Madon ni primer, ker je to na žalost
                  nesreča in Bog ne daj več. To je primer nesreče, zato je taka količina lesa. Na
                  osnovi tega primera ne moremo sprejeti takega sklepa kot je bil predlagan.</p>
            </sp>
            <sp xml:id="SDZ1-Redna-08-1993-05-26.sp299">
               <speaker>PODPREDSEDNIK DR. LEV KREFT:</speaker>
               <p>Gospod Feri Horvat.</p>
            </sp>
            <sp xml:id="SDZ1-Redna-08-1993-05-26.sp300">
               <speaker>FRANC (FERI) HORVAT:</speaker>
               <p>Hvala  za besedo gospod podpredsednik. Spoštovane kolegice in kolegi! Najprej
                  želim reči, da soglašam s tistimi, ki predlagajo, da se sklepa, tako kot je
                  predlagan, ne sprejme, kajti običajno je, da države uvajajo izvozne takse ali pa
                  celo izvozne kontingente v primeru, ko je narodno gospodarsko gledano škodljivo,
                  da se izvaža surovino, ki jo nujno potrebujejo ali pa jo lahko predelajo in
                  prodajo po višjih cenah. Tako da so izvozne takse v načelu upravičene. Res je to,
                  da smo veselo izvažali les predvsem v Italijo. Italijani so celo subvencionirali
                  uvoz našega lesa, res da se je to dogajalo, kot pravi dr. Zagožen, takrat, ko smo
                  postali samostojni in ko naenkrat ni bilo uvoza s Hrvaške, vendar so taki razlogi
                  še tudi danes v nekaterih primerih in bodo lahko tudi v prihodnje. Mislim, da v
                  načelu mora to ostati, da ima vlada možnost, da takso uvaja. Smotrno bi pa bilo
                  upoštevati predlog gospoda Omana in bi predlagal, da bi modificirali sklep v tem
                  smislu, če se strinja dr. Zagožen kot predlagatelj, da se predlaga vladi, da vodi
                  selektivno politiko izvoznih taks. To pomeni, da lahko v primerih, ko gre ali za
                  bolezni ali ko imamo interes izvažati slabše kvalitete lesa, se ga lahko izvaža
                  brez takse, medtem ko se pri drugih kvalitetah, pri drugih asortimanih  uvede
                  izvozne takse.</p>
            </sp>
            <sp xml:id="SDZ1-Redna-08-1993-05-26.sp301">
               <speaker>PODPREDSEDNIK DR. LEV KREFT:</speaker>
               <p>Ja, dr. Franc Zagožen. Zdaj imamo dva predloga spremembe tega sklepa pod točko b),
                  gospoda Omana in gospoda Horvata. Treba bi bilo ugotoviti, ali bomo glasovali o
                  obeh ali predlagatelj sprejema te predloge. Prosim.</p>
            </sp>
            <sp xml:id="SDZ1-Redna-08-1993-05-26.sp302">
               <speaker>DR. FRANC ZAGOŽEN:</speaker>
               <p>Čujte, mislim, da ni nihče tega dobro prebral: "Državni zbor Republike Slovenije
                  predlaga Vladi". Kaj bo Vlada storila, je njena zadeva. In ne vem, zakaj ne bi
                  smeli predlagati, da ukine izvozne takse, če je to smotrno. Vse. To lahko naredi
                  selektivno. Mislim, pa da bi bilo upravičeno za vse in da bi morali za te
                  gospodarske panoge poskrbeti drugače. Pri nas ni pomanjkanja te surovine, gospod
                  Horvat. Problem je, da je ni mogoče prodati. Tu pa država postavlja oviro pri
                  prodaji v izvoz z uvozno takso, medtem ko hkrati druge države stimulirajo ta izvoz
                  zato, da bi sploh lahko prodali. To ni samo ta ujma v Trnovskem gozdu. Tudi
                  bavarski gozd je prizadela ujma, vetrolom - nedolgo tega. Imajo pa še zaloge od
                  vetroloma po celi Nemčiji pred dvema letoma. In stimulirajo ta izvoz. Kako naj
                  konkuriramo, če oni stimulirajo, mi pa oviramo? Zalubniki - torej smrekov lubadar
                  je po vsej Srednji Evropi, ne samo pri nas. Samo drugod so premislili, pri nas pa
                  ne vem, ali res nismo pripravljeni razmišljati, navsezadnje se bo morala odločiti
                  Vlada, ampak Državni zbor naj jo vendar opozori na ta problem in ji predlaga. Po
                  mojem je smotrno, da ukine vse uvozne takse. Če ste nekateri drugi drugačnega
                  mnenja, tako ali tako naše mnenje ne bo odločalo o odločitvi Vlade. Predlagam pa,
                  da ji ta predlog vendarle damo in da torej ta sklep sprejmemo. Hvala.</p>
            </sp>
            <sp xml:id="SDZ1-Redna-08-1993-05-26.sp303">
               <speaker>PODPREDSEDNIK DR. LEV KREFT:</speaker>
               <p>Hvala lepa. - Še gospod Rejc ima besedo v razpravi. Očitno bomo glasovali o dveh
                  amandmajih in potem šele o ....</p>
            </sp>
            <sp xml:id="SDZ1-Redna-08-1993-05-26.sp304">
               <speaker>IZIDOR REJC:</speaker>
               <p>Spoštovani podpredsednik, gospe in gospodje! Še vedno vztrajam pri tem. S tem, da
                  mislim, da je tudi to vezano na 48. člen, na katerega ste imeli toliko pripomb.
                  Prebral sem ga in moram reči, da je dovolj v redu napisan in amandma zopet ni bil
                  tako... - razen o pogorišču, kjer je bila največja razlika. Mislim, da je treba
                  tudi s te strani gledati. To je ena stvar glede 48. člena zakona o gozdovih.</p>
               <p>Druga stvar. Mi se moramo boriti za to, da se bomo šli dodatno vrednost, ne pa, da
                  bomo izvažali surovino. Kaj se dogaja po svetu, to je druga stvar. Verjamem, da so
                  problemi. Samo mislim, če smo se sedaj v to "zapeli" in če sem že to povzročil,
                  potem bi predlagal naslednje: da se "odpnemo" in da ta problem prenesemo tja,
                  kamor spada. "Državni zbor nalaga Vladi Republike Slovenije, da do junijske seje
                  pripravi poročilo o problematiki izvoza lesa in oskrbi lesno-predelovalne
                  industrije z lesom." - To bi bilo vse.</p>
            </sp>
            <sp xml:id="SDZ1-Redna-08-1993-05-26.sp305">
               <speaker>PODPREDSEDNIK DR. LEV KREFT:</speaker>
               <p>Hvala lepa. Torej imamo še tretji predlog tega sklepa. - Ali želi še kdo
                  sodelovati v razpravi o predlaganih sklepih? - Vidim, da ne in razpravo torej
                  zaključujem. Glasovali bomo po vrsti.</p>
               <p>Najprej o prvem sklepu Odbora za kmetijstvo in gozdarstvo, ki se glasi: "Vlada
                  Republike Slovenije naj v čim krajšem roku, najkasneje pa do septembra 1993,
                  pripravi program razvoja gozdov Slovenije, ki naj ga predloži Državnemu zboru
                  Republike Slovenije v razpravo in sprejem." Ugotovimo sklepčnost! <stage>(53
                     prisotnih.)</stage></p>
               <p>Kdo je za ta sklep? <stage>(51 poslancev.)</stage> Je kdo proti? <stage>(1
                     poslanec.)</stage>  </p>
               <p>Sklep je sprejet!</p>
               <p>Drugi sklep se glasi: "Hkrati naj Vlada Republike Slovenije v čim krajšem roku
                  pripravi vse podzakonske akte, ki so potrebni za izvajanje tega zakona." Ugotovimo
                  sklepčnost! <stage>(57 prisotnih.)</stage></p>
               <p>Kdo je za? <stage>(51 poslancev.)</stage> Je kdo proti? <stage>(4
                     poslanci.)</stage></p>
               <p>Ugotavljam, da je tudi ta sklep sprejet.</p>
               <p>Predlagan je bil tudi dodatni sklep. Glasi se takole: "Državni zbor Republike
                  Slovenije nalaga Vladi Republike Slovenije, da takoj po uveljavitvi zakona o
                  gozdovih prouči možnost, da bi z zakonom pooblastili državljane, organizirane v
                  prostovoljna združenja, za nepoklicno in prostovoljno izvajanje nadzora nad
                  uresničevanjem posameznih določb tega zakona. Predvideti je potrebno način
                  usposabljanja, obseg pooblastil teh oseb in proučiti možnost vključitve določbe
                  izterjave kazni na mestu prekrška. Vlada naj predlog rešitve pripravi do prve seje
                  Državnega zbora v mesecu septembru 1993." Ugotovimo sklepčnost! <stage>(54
                     prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(6
                     poslancev.)</stage> Sklep je sprejet.</p>
               <p>In sedaj smo pri točki b). Najprej bi glasovali o amandmajih na predloženi sklep
                  gospoda dr. Franca Zagožna. Mislim, da je najdlje od predloga amandma gospoda
                  Ferija Horvata, ki SE glasi <stage>(pa me boste popravili, če nisem točno
                     zabeležil)</stage>:</p>
               <p>"Državni zbor Republike Slovenije predlaga Vladi Republike Slovenije, da vodi
                  selektivno politiko izvoznih taks." Ugotovimo sklepčnost! <stage>(53
                     prisotnih.)</stage></p>
               <p>Kdo je za? <stage>(45 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da je ta amandma k predlaganemu sklepu sprejet! S tem verjetno vaš
                  amandma, gospod Oman odpade. Predagam torej, da glasujemo o sklepu v celoti, ker
                  je sicer nesmiselno, ker smo ga s tem amandmajem že spremenili. Ampak vendarle iz
                  proceduralnih razlogov. Dr. Zagožen bo obrazložil svoj glas.</p>
            </sp>
            <sp xml:id="SDZ1-Redna-08-1993-05-26.sp306">
               <speaker>DR. FRANC ZAGOŽEN:</speaker>
               <p>Nisem tega razumel kot amandma na sklep, ki ga predlagam, ampak kot predlog nekega
                  sklepa in o tem se je po mojem glasovalo. Želim, da se glasuje o mojem predlogu in
                  naj gozdarji Slovenije vedo, kako se bo ta Državni zbor odločil. Če se bo proti,
                  se bo pač proti. Meni je vseeno.</p>
            </sp>
            <sp xml:id="SDZ1-Redna-08-1993-05-26.sp307">
               <speaker>PODPREDSEDNIK DR. LEV KREFT:</speaker>
               <p>Prav, gospod dr. Zagožen torej predlaga, da o njegovem sklepu glasujemo tako, kot
                  je bil predložen, zato ga dajem na glasovanje. Ugotovimo sklepčnost! <stage>(58
                     prisotnih.)</stage></p>
               <p>Kdo je za? <stage>(20 poslancev.)</stage> Je kdo proti? <stage>(31
                     poslancev.)</stage></p>
               <p>Ugotavljam, da sklep ni sprejet.</p>
               <p>Prejeli smo tudi predlog sklepa gospoda Rejca: "Državni zbor nalaga Vladi
                  Republike Slovenije, da do junijske seje pripravi poročilo o problematiki izvoza
                  lesa in oskrbe lesno-predelovalne industrije z lesom." Ugotovimo sklepčnost!
                     <stage>(57 prisotnih.)</stage></p>
               <p>Kdo je za? <stage>(46 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da je sklep sprejet.</p>
               <p>S tem smo opravili vse, kar nam je bilo dano delati pod to točko dnevnega reda. Za
                  danes zaključujem zasedanje Državnega zbora. Jutri se dobimo ponovno ob 10.00 uri
                  dopoldan.</p>
               <p>Državni zbor bo takrat vodil gospod dr. Vladimir Topler.</p>
               <p>Za danes hvala lepa.</p>
            </sp>
            <stage type="time">(SEJA JE BILA PREKINJENA DNE 26. MAJA 1993 OB 20.05 URI IN</stage>
         </div>
      </body>
   </text>
</TEI>
