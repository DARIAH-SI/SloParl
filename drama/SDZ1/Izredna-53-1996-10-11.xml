<?xml version="1.0" encoding="UTF-8"?><TEI xmlns="http://www.tei-c.org/ns/1.0" xml:id="SDZ1-Izredna-53-1996-10-11">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                     Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons Priznanje
                     avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">38EA7ED9C7452515C1257832004838CD</idno>
               <idno type="URI">38EA7ED9C7452515C1257832004838CD</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Izredna-53-1996-10-11.DZ" n="53">
               <name>Izredna</name>
               <date when="1996-10-11"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Izredna-53-1996-10-11.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 11. OKTOBRA 1996 OB 10.28 URI.)</stage>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Kolegice poslanke, kolegi poslanci, gospe in gospodje! Pričenjam nadaljevanje 53.
                  izredne seje Državnega zbora Republike Slovenije. Obveščen sem, da so zadržani in
                  se današnje seje ne morejo udeležiti naslednje poslanke in poslanci: mag. Janez
                  Jug, Lojze Peterle, Jožef Kopše, Marijan Poljšak, dr. Peter Tancig, Jadranka
                  Šturm-Kocjan, Jurij Malovrh, Miroslav Geržina, dr. Mateja Kožuh-Novak, Tone
                  Partljič, mag. Jože Protner do 11. ure, mag. Franc Avberšek po 12. uri, Borut
                  Pahor in dr. Lev Kreft po 12. uri; gospod Kopše je tukaj, ampak jaz ga tako rad
                  preberem, če je že na spisku. Prosim, da ugotovimo prisotnost v dvorani!
                  Ugotavljamo prisotnost v dvorani! <stage>(Pritisnite še Kopača, pravi Kopač tam na
                     vratih.)</stage> Ugotavljamo prisotnost! Še vedno ugotavljamo prisotnost! Še ni
                  prepozno! Ugotavljam, da je navzočih 61 poslank in poslancev, torej je Državni
                  zbor sklepčen in lahko odloča.</p>
               <p>Na sejo sem vabil predstavnike Vlade Republike Slovenije, ki jih lepo pozdravljam.
                  Najprej bomo, preden vam dam proceduralno besedo, morali odločati o tisti točki,
                  pri kateri smo ostali. Namreč, ali bo Državni zbor na današnji seji najprej
                  opravil obravnavo 15. točke dnevnega reda, to je predloga zakona o zagotovitvi
                  sredstev za odpravo posledic plazenja tal v letih 1995 in 1996 ter za odpravo
                  posledic neurja v letu 1996.</p>
               <p>Na glasovanje dajem torej naslednji proceduralni sklep: Državni zbor bo današnje
                  nadaljevanje 53. izredne seje začel z obravnavo 15. točke dnevnega reda, to je z
                  obravnavo predloga zakon o zagotovitvi sredstev za odpravo posledic plazenja tal v
                  letih 1995 in 1996 ter za odpravo posledic neurja v letu 1996. Ugotovimo
                  sklepčnost! Glasujemo o proceduralnem predlogu, pri katerem smo ostali ob
                  prekinitvi seje, potem boste pa proceduralno dobili besedo, gospod Dragan
                  Černetič. Glasujemo o predlogu. Ugotavljamo sklepčnost! <stage>(61
                     prisotnih.)</stage></p>
               <p>Kdo je za? <stage>(54 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo ta sklep sprejeli. Torej bomo začeli delo s to točko dnevnega
                  reda. Proceduralno ima besedo gospod Dragan Černetič. Izvolite.</p>
            </sp>
            <sp who="SDZ1:ČernetičDragan">
               <speaker>MAG. DRAGAN ČERNETIČ:</speaker>
               <p>Hvala za besedo. Predlagam gospodu predsedujočemu, da da na glasovanje, in sicer
                  predlog, da se zakon o popravi krivic uvrsti takoj za zakonom, ki smo ga sedaj po
                  proceduralnemu sklepu tudi sprejeli za obravnavo. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Predlagam vam, gospod Dragan Černetič, da ta predlog daste, ko bomo to točko
                  končali. Glede na dosedanji način dela, se mi zdi najpametneje, da tisto točko, ki
                  smo si jo skupno izbrali, da jo bomo naredili, naredimo, potem bomo pa videli,
                  kako je naprej. Se strinjate s tem gospod Černetič? Raje bi dal to na glasovanje
                  potem, ker imamo prekinjene točke že od prej in če bi se za to odločili, kar
                  predlagate, mislim, da je najpametneje, da 15. točko najprej naredimo.
                  Proceduralni predlog ima gospod Jožef Školč.</p>
            </sp>
            <sp who="SDZ1:ŠkolčJožef">
               <speaker>JOŽEF ŠKOLČ:</speaker>
               <p>Hvala lepa, gospod podpredsednik. Državni zbor bi rad opozoril na detajl, da je
                  bil dnevni red in vrstni red v tem Državnem zboru sprejet z glasovanjem o dnevnem
                  redu, da po moji presoji to preskakovanje pomeni tudi to, da je učinkovitost dela
                  bistveno manjša, kot bi lahko bila. Za vse točke, ki so uvrščene na dnevni red, bi
                  si upal reči, da so zelo pomembne in da bi bilo več kot dobro, če bi jih Državni
                  zbor sprejel. Bojim se, da se bo zelo hitro spet zgodilo, da vsi ti ljudje, ki
                  zagovarjajo različne prioritete, so pripravljeni sodelovati samo pri tistih
                  prioritetah, ki so za njih pomembne, ne pa pri tistih, ki jih je Državni zbor
                  določil kot skupne prioritete. Moja, bom rekel tokrat, prošnja ne pa predlog bi
                  bila, da Državni zbor odloči o najbolj spornem, ampak s stališča pomembnosti pa
                  verjetno najpomembnejšem, zakonu, ki ureja položaj kmetijskih zemljišč, pa če se v
                  istem trenutku sprožijo spori o tem, ali velja ali ne in ali so določbe v skladu z
                  ustavo ali ne. Delim vsa tista mnenja, ki gredo proti pravnemu relativizmu, ampak
                  tisto, česar je pa mene strah, je, da bo Državni zbor nosil odgovornost za to, ker
                  je Vlada v zadnjem trenutku prinesla v Državni zbor rešitve, ki so Državni zbor
                  razdelile in tako imenovana pravna praznina bi lahko kasneje pomenila očitek, da
                  je slovenska politika namerno ravnala v škodo kmetijstva in prometa s kmetijskimi
                  zemljišči. Zato bi prosil za pamet, da se odloči najprej o tistem zakonu; o drugih
                  ne bi govoril, ki se mi zdijo mogoče bolje pripravljeni in tudi pomembni. Ta je
                  spolitiziran do te meje, da potrebuje odločitev. Prosil bi vas za udeležbo v takem
                  številu za cel dan in v tem primeru bi bilo mogoče postoriti marsikaj. Kot veste,
                  je danes tudi zadnji in še ta izsiljeni dan 53. seje in zadnji sklep, ki ga mora
                  Državni zbor sprejeti zato, da se lahko uredi tudi druge stvari in zato, da bo
                  Državni zbor v času pred volitvami in v času po volitvah sposoben sprejeti
                  kakršnokoli odločitev. Če bi bila ta nujno potrebna, je sklep, ki formalno
                  zaključuje sejo na način, kot je bila zaključena 40. seja. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala. V vsakem primeru, kot smo izglasovali, tako bomo zdaj nadaljevali.</p>
               <p>Prehajam na <title>15. TOČKO DNEVNEGA REDA - OBRAVNAVO PREDLOGA ZAKONA O
                     ZAGOTAVLJANJU SREDSTEV ZA ODPRAVO POSLEDIC PLAZENJA TAL V LETIH 1995 IN 1996
                     TER ZA ODPRAVO POSLEDIC NEURJA V LETU 1996</title>.</p>
               <p>Zakon obravnavamo po hitrem postopku. Državnemu zboru ga je predložila Vlada
                  Republike Slovenije. Ali želi predstavnik Vlade besedo? <stage>(Ne.)</stage>
                  Predlog zakona je obravnaval Odbor za infrastrukturo in okolje kot matično delovno
                  telo. Ali želi besedo predstavnik odbora? <stage>(Ne.)</stage> Ali želi besedo
                  predstavnik Sekretariata za zakonodajo in pravne zadeve? <stage>(Ne.)</stage> Ali
                  želijo besedo predstavniki poslanskih skupin? <stage>(Ne.)</stage> Besedo dajem
                  poslankam in poslancem. Ali želi kdo besedo? Ugotavljam, da ne in zaključujem
                  splošno razpravo.</p>
               <p>Prehajam k drugi obravnavi znotraj hitrega postopka. Prejeli smo samo eno serijo
                  amandmajev, to so amandmaji Vlade Republike Slovenije, ki ste jih prejeli z
                  gradivom dne 27.9.1996. Gre za amandmaje k 1., 2. in 3. členu. Ker ima zakon sedem
                  členov, predlagam, da najprej sprejmemo proceduralni sklep, da bomo razpravljali
                  in glasovali o tistih členih, h katerim ni vložen noben amandma, na koncu
                  obravnave. Ugotovimo sklepčnost! <stage>(55 prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo sklep sprejeli.</p>
               <p>V obravnavo dajem 1. člen zakona ter amandma Vlade Republike Slovenije. Besedilo
                  1. člena se spremeni, tako da se spremenjen glasi: "S tem zakonom se zagotavlja
                  pomoč Republike Slovenije ter določa njena uporaba pri sanaciji škode, povzročene
                  s plazovi v letih 1995 in 1996 <stage>(v nadaljnjem besedilu <q>"plazovi"</q>)</stage> in
                  sanaciji škode, povzročene z neurjem, poplavo, točo in viharjem v letu 1996
                     <stage>(v nadaljnjem besedilu <q>"neurja"</q>)</stage>, ki je prizadelo širše območje
                  Republike Slovenije." Ali želi kdo besedo? Ugotavljam, da ne in dajem ta amandma
                  na glasovanje. Ugotovimo sklepčnost! <stage>(53 prisotnih.)</stage></p>
               <p>Kdo je za? <stage>(42 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo člen v celoti spremenili in s tem amandma sprejeli.</p>
               <p>K 2. členu - besedilo 2. člena se spremeni, tako da se spremenjen glasi: <q>"Sredstva
                  za sanacijo škode, povzročene s plazovi in sanacijo škode, povzročene z neurjem,
                  se zagotovijo iz stalne proračunske rezerve proračuna Republike Slovenije v višini
                  1 milijarde 300 milijonov tolarjev, od tega za sanacijo škode povzročene s plazovi
                  400 milijonov tolarjev, za sanacijo škode povzročene z neurjem 900 milijonov
                  tolarjev. Sredstva iz prejšnjega odstavka se uporabljajo skladno s predpisi na
                  področju financiranja javne porabe."</q> Ali želi kdo besedo? Ugotavljam, da ne in
                  dajem amandma k 2. členu na glasovanje. Ugotovimo sklepčnost! <stage>(54
                     prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo sprejeli amandma in sprejeli člen v celoti.</p>
               <p>V obravnavo dajem 3. člen in amandma Vlade Republike Slovenije: Besedilo 3. člena
                  se spremeni, tako da se spremenjeno glasi: "Sredstva po tem zakonu se
                  zagotovijo:</p>
               <p>- občinam za sanacijo škode povzročene s plazovi ter sanacijo škode, povzročene z
                  neurjem na področju kmetijstva, lokalne infrastrukture in dejavnosti lokalnega
                  pomena v višini 1 milijarde tolarjev;</p>
               <p>- Ministrstvu za okolje in prostor <stage>(v nadaljnjem besedilu
                     'ministrstvo')</stage> za sanacijo škode povzročene z neurjem na področju
                  vodnega gospodarstva v višini 300 milijonov tolarjev. Višino pomoči posameznim
                  prizadetim občinam določi Vlada Republike Slovenije. Sredstva po tem zakonu se
                  zagotavljajo brez obveznosti vračanja." Želi kdo besedo?</p>
               <p>Ugotavljam, da ne in dajem ta amandma na glasovanje. Ugotovimo sklepčnost!
                     <stage>(54 prisotnih.)</stage></p>
               <p>Kdo je za? <stage>(42 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo amandma sprejeli in spremenili člen v celoti.</p>
               <p>V obravnavo dajem še 4., 5., 6. in 7. člen zakona, h katerim ni bil vložen noben
                  amandma. Želi kdo besedo? <stage>(Ne.)</stage></p>
               <p>Zato dajem vse ostale člene zakona na glasovanje. Ugotovimo sklepčnost! <stage>(51
                     prisotnih.)</stage></p>
               <p>Kdo je za? <stage>(44 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo vse ostale člene zakona sprejeli.</p>
               <p>V obravnavo dajem naslov zakona, h kateremu ni bil vložen amandma. Želi kdo besedo
                  o naslovu zakona?</p>
               <p>Ugotavljam, da ne in dajem naslov zakona na glasovanje. Ugotovimo sklepčnost!
                     <stage>(51 prisotnih.)</stage></p>
               <p>Kdo je za? <stage>(44 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo naslov zakona sprejeli.</p>
               <p>Prehajamo v tretjo obravnavo. Želi kdo od upravičenih vlagateljev vložiti
                  amandmaje k 1., 2. ali 3. členu zakona, ki so bili spremenjeni v drugi obravnavi?
                  Ugotavljam, da ne in sprašujem Sekretariat za zakonodajo in pravne zadeve, ali so
                  izpolnjeni pogoji, da lahko dam zakon v celoti na glasovanje?</p>
               <p>Dajem torej zakon v celoti na glasovanje. Ugotovimo sklepčnost! <stage>(58
                     prisotnih.)</stage></p>
               <p>Kdo je za? <stage>(54 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo zakon v celoti sprejeli.</p>
               <p>Zaključujem to točko dnevnega reda. A, ja. Še dva sklepa imamo. Se
                  opravičujem.</p>
               <p>In sicer imamo sklep, ki ga je predlagal v imenu poslanske skupine slovenskih
                  Krščanskih demokratov. Ta je umaknjen.</p>
               <p>Imamo samo en sklep. Gospod Ignac Polajnar. Sklep se glasi: "V zvezi s 3. členom
                  predlaganega zakona naj se razdeli sredstva prizadetim občinam, ki se namenijo za
                  odpravo škode povzročene s plazovi in neurjem, ki jih določi Vlada Republike
                  Slovenije, dopolni na naslednji način. Tabela dva. Pregled nesaniranih oziroma
                  delno saniranih plazov, dva se dopolni: Občina Kamnik PC SC Primož Kamnik, drsenje
                  tal, statična sanacija 15 milijonov; občina Piran, ŽC Svet Jurij Piran, frišna
                  brežina, drsenje tal, projektna dokumentacija in prva faza sanacije, 50 milijonov.
                  Tabela na 22. strani Poročevalca Državnega zbora št. 35 se dopolni: občina Cerkno,
                  Bolnica Franja, poškodba dohodov, delna poškodba prve barake <stage>(zima
                     1995/96)</stage> 2 milijona in občina</p>
               <p>Novo mesto, Baza XX, poškodba barake Jelendol, snegolom, porušitev dveh barak, 7
                  milijonov." Želi o tem predlogu sklepa kdo razpravljati?</p>
               <p>Ugotavljam, da ne in ga dajem na glasovanje. Ugotovimo sklepčnost! <stage>(53
                     prisotnih.)</stage></p>
               <p>Kdo je za? <stage>(29 poslancev.)</stage> Je kdo proti? <stage>(10
                     poslancev.)</stage></p>
               <p>Ugotavljam, da je tudi ta predlog sklepa sprejet.</p>
               <p>In sedaj res zaključujem to točko dnevnega reda.</p>
               <p>Kdo pravi, da ne moremo biti učinkoviti!</p>
               <p>Proceduralni predlog bo ponovil gospod Dragan Černetič. Čeprav bi si verjetno
                  želeli, da gremo po vrstnem redu, kot je posredoval predsednik Državnega zbora.
                  Izvolite.</p>
            </sp>
            <sp who="SDZ1:ČernetičDragan">
               <speaker>MAG. DRAGAN ČERNETIČ:</speaker>
               <p>Hvala za besedo. Žal mi je, ampak v teh zadnjih štirih letih smo 100-krat že
                  spreminjali dnevni red in z vsem spoštovanjem do gospoda predsednika Državnega
                  zbora še vedno insistiram, da daste na glasovanje, in sicer moj predlog, da se
                  zakon o popravi krivic v tretjem branju da kot naslednja točka v razpravo. Hvala
                  lepa. Ljudje so čakali 30, 40 let za popravo te krivice, imeli smo pa lansko in
                  predlansko leto neurje in plazove in smo lahko v desetih minutah končali to
                  problematiko.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Na glasovanje dajem proceduralni predlog gospoda Dragana Černetiča, da
                  preidemo sedaj na 16. točko dnevnega reda - to je na tretjo obravnavo predloga
                  zakona o popravi krivic. Ugotovimo sklepčnost! <stage>(54 prisotnih.)</stage></p>
               <p>Kdo je za? <stage>(25 poslancev.)</stage> Je kdo proti? <stage>(21
                     poslancev.)</stage></p>
               <p>Ugotavljam, da smo ta proceduralni predlog sprejeli.</p>
               <p>S tem prehajam na <title>16. TOČKO DNEVNEGA REDA - PREDLOG ZAKONA O POPRAVI
                     KRIVIC</title> - tretja obravnava.</p>
               <p>Predlog zakona je za tretjo obravnavo pripravila Vlada Republike Slovenije.
                  Predlagam, da počakamo predstavnika Vlade, če je eventualno v poslopju, ker
                  verjetno ni pričakoval, da se bomo danes lotili tega dela in da tudi vi poiščete
                  gradivo. Predlog zakona je obravnaval Odbor za notranjo politiko in pravosodje kot
                  matično delovno telo. Želi besedo poročevalec odbora? Besedo ima predsednik
                  odbora, gospod Vitodrag Pukl. Izvolite.</p>
            </sp>
            <sp who="SDZ1:PuklVitodrag">
               <speaker>VITODRAG PUKL:</speaker>
               <p>Hvala za besedo. Gospod podpredsednik, spoštovani! Za tretje branje je odbor
                  ugotovil, da je predlagatelj upošteval rezultate drugega branja in je vključil
                  amandmaje, ki so bili sprejeti. Je pa na opozorilo sekretariata odbor sam
                  oblikoval potrebne amandmaje k 5., 15. in 36. členu, kot je vidno iz pregleda
                  amandmajev. Zato odbor predlaga, da se zakon v tretji obravnavi sprejme z
                  amandmaji, kot jih je predlagal odbor. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi besedo predstavnik sekretariata? <stage>(Ne.)</stage> Želijo
                  besedo predstavniki poslanskih skupin? Ugotavljam, da ne in dajem besedo poslankam
                  in poslancem. Želi kdo besedo? Pisno se ni nihče prijavil. Gospod dr. Jože Pučnik,
                  izvolite.</p>
            </sp>
            <sp who="SDZ1:PučnikJože">
               <speaker>DR. JOŽE PUČNIK:</speaker>
               <p>Spoštovane kolegice in kolegi! Ne bom dolg, bom zelo kratek. Bi pa rad le
                  naslednje poudaril. Ta zakon je nekje invaliden, ker ne vsebuje tistih določil o
                  višini odškodnin. Žal je Vlada sledila predlogu gospoda Potrča pri prvi obravnavi
                  in je že v drugi obravnavi sprejela to spremembo. To je prva stvar. To pomeni
                  praktično, ko bo zakon sprejet, ne bo mogoče na njegovi podlagi priti do poprave
                  krivic. To je ravno težava. Zakon je bil s tem zvitim predlogom napravljen nekako
                  neoperativen, kar ima morda tudi svoj politični smisel. Mislim, da je to velika
                  škoda in začetna koncepcija predloga Vlade je bila drugačna. Seveda je prišlo v
                  Vladi potem do tega premika.</p>
               <p>Druga pripomba zadeva 3. člen - seznam zakonov in predpisov, ki naj bi bili
                  podlaga za popravo krivic, ni popoln. V drugi obravnavi je Državni zbor žal
                  nekatere dodatne predloge zavrnil. Predvsem je tukaj tudi zakon, torej predvsem
                  tukaj manjkajo predpisi, na podlagi katerih je prihajalo do tako imenovanih
                  administrativnih kaznovanj. Še danes ni mogoče ugotoviti, koliko je bilo teh
                  kaznovanj. Vse ocene govorijo o tem, da jih je bilo več tisoč. Za tiste, ki tega
                  niso vedeli, ne vedo, ali nočejo vedeti, naj omenim samo naslednje. Okrajni
                  ljudski odbor je lahko na svoji seji v sklepu, ki je zajemal tri do pet vrstic,
                  določil, da gre tovariš ta in ta ali tovarišica ta in ta na prisilno delo, recimo,
                  za tri leta kamorkoli. Te odločbe niso bile posameznikom niti izročene, temveč je
                  prišla policija in jih je odvedla. Nekatere od takih odlokov, nekatere tovrstne
                  listine imamo tudi v komisiji. Torej, to področje je ta zakon nekako popolnoma
                  izpustil, kajti takrat je bil čas, ko so lahko tako krajevni oziroma okrajni
                  ljudski odbori in vsi višji, pa tudi ministrstva in tudi sami ministri, kaznovali
                  kršilce tudi z zaporom, da ne govorim še o drugih kaznih. To je današnjemu
                  pravnemu pojmovanju zelo tuje, samo to se je dogajalo in žrtve takih ukrepov še
                  živijo. Tega zakon nekako ni dojel.</p>
               <p>V zvezi s tem zakonom bi bilo mogoče še marsikaj urediti. Izpuščeno je, recimo,
                  celotno poglavje, ki zajema tako imenovano politično preganjanje. Te kategorije
                  pravzaprav v tem zakonu ni. Iz tega naj bi menda sklepali, da tega tudi faktično
                  ni bilo.</p>
               <p>Zakon je pomanjkljiv. Kljub temu bom glasoval za ta zakon, ker je pač boljše kakor
                  nič. Upam pa, da bo mogoče z ustreznimi popravki preko Državnega zbora le mogoče
                  še tu in tam izboljšati ta zakonski tekst, da bi bil vsaj približno adekvaten temu
                  kar obravnava. V celoti pa adekvaten ne more biti.</p>
               <p>Naj na koncu še omenim eno pomanjkljivost tega zakona. Že sam naslov je takšen, da
                  izkrivlja podobo za kakšne krivice gre, ker se ne pove predmeta, za kakšne krivice
                  gre. Tukaj bi skoraj lahko mislil, da so to po naslovu, da so to krivice, ki so
                  jih povzročil v Sloveniji celjski grofje ali stari Slovani, nikakor pa ne
                  komunistična partija ali pa komunističen režim. Po mojem prepričanju bi moralo
                  biti v naslovu <q>"poprava krivic komunističnega režima"</q>, kajti samo za te krivice
                  gre in za nobene druge. Tega pa v tej sestavi Državnega zbora ni bilo mogoče povedati, zato naj omenim še to. Slovenski parlament v prvem in v tem sklicu ne
                  vsebuje niti enega stavka, v katerem bi bila bodisi ta komunistična ideologija ali
                  komunističen režim kakorkoli negativno označen. Kakorkoli, kakor, da ne bi bilo
                  to, da je bilo to eno od najbolj žalostnih in najbolj krutih poglavij v slovenski
                  zgodovini. To je pač izraz konkretne politike tudi tega Državnega zbora. Hvala
                  lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Izvolite, gospod Franc Černelič.</p>
            </sp>
            <sp who="SDZ1:ČerneličFranc">
               <speaker>FRANC ČERNELIČ:</speaker>
               <p>Hvala lepa, gospod predsedujoči. V imenu poslanske skupine prosim za 15 minut
                  odmora, samo da se uskladimo za glasovanje, zaradi tega, ker je pač točka
                  prestavljena.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Sejo bomo nadaljevali ob 11.10 uri. Točno!</p>
            </sp>
            <stage type="time">(Seja je bila prekinjena ob 10.52 uri in se je nadaljevala ob 11.12
               uri.)</stage>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Prosim poslanke in poslance, da se vrnejo v veliko dvorano Državnega zbora, kjer
                  bomo nadaljevali delo. Hkrati prosim vodje in sekretarje poslanskih skupin, da
                  zagotovijo prisotnost poslank in poslancev v dvorani. Poslanska skupina Slovenskih
                  krščanskih demokratov, ki je zaprosila za odmor, je odmor že izkoristila in se je
                  vrnila v dvorano. Prosim za to tudi vse ostale.</p>
               <p>Spoštovane kolegice poslanke, spoštovani kolegi poslanci, gospe in gospodje! Čas,
                  predviden za odmor, je minil. Prosim, da ugotovimo prisotnost v dvorani. Brez
                  zagotovljene prisotnosti v dvorani ne bomo mogli nadaljevati. Ponovno prosim vse
                  vodje in sekretarje poslanskih skupin, da zagotovijo prisotnost poslank in
                  poslancev v dvorani. Med tem je na sejo prišel tudi predstavnik Vlade Republike
                  Slovenije, ki ga lepo pozdravljam. Ugotavljamo prisotnost! V tem trenutku v
                  dvorani prisotnost še ni zadostna; upam, da me kdo sliši in teče po stopnicah sem,
                  kot na primer dr. Ciril Ribičič. Še vedno pričakujem večji dotok poslank in
                  poslancev. Na začetku nas je bilo 61 in več. Ugotavljamo prisotnost v dvorani. Še
                  vedno ugotavljamo prisotnost v dvorani. Še ugotavljamo prisotnost, še ni prepozno.
                     <stage>(45 prisotnih.)</stage> Še enega bomo morali počakati, to je gospod
                  Kopač. Prosim, da ponovno vsi ugotovite svojo prisotnost v dvorani. Če ste to že
                  prej vsi storili, potem bo gospod Kopač ravno 46. Upam pa, da bo prišel še kdo v
                  dvorano, da bomo imeli izrazitejšo prisotnost. Ugotavljamo prisotnost! Prosim vas,
                  da ne bi kdo slučajno pozabil pritisniti prisotnost, ker drugače bom moral
                  narediti odmor 10 minut, kar je popolnoma nesmiselno. Preverite, prosim vsi, če
                  ste vsi ugotovili svojo prisotnost. <stage>(46 prisotnih.)</stage></p>
               <p>Državni zbor je sklepčen in lahko nadaljuje delo.</p>
               <p>Sprašujem predstavnika poslanske skupine Slovenskih krščanskih demokratov, če po
                  odmoru na zahtevo te skupine želi besedo? Besedo ima gospod Ignac Polajnar.</p>
            </sp>
            <sp who="SDZ1:PolajnarIgnac">
               <speaker>IGNAC POLAJNAR:</speaker>
               <p>Hvala lepa, gospod predsedujoči! Bil sem toliko v klepetu s poslanci, da nisem
                  takoj opazil.</p>
               <p>Lepo pozdravljeni! Poslanska skupina bo podprla zakon o popravi krivic. Moram
                  povedati, da je res škoda, da tega zakona nismo dobili že prej. Predvsem pa je
                  škoda, da ta zakon ni tisto, kar izhaja iz naslova. Namreč, mi smo razumeli zakon
                  o popravi krivic ali popravo krivic v dveh smislih. Prvič, v simbolnem smislu. Se
                  pravi v smislu države, ki mora storiti nekaj korakov do tistih, ki so jim bile med
                  vojno in po vojni prizadejane krivice. Drugo pa je materialno popravljanje krivic.
                  Ta zakon sicer govori o tem, kako naj bi te stvari uredili, ampak ni dovolj. Mi bi
                  k temu zakonu potrebovali, na žalost tega tu ni, zakon o odškodninah, ki bi
                  določal, kakšne bodo vrednosti za posamezne kategorije teh, ki jim bodo priznane
                  te odškodnine.</p>
               <p>Lepo bi bilo in tudi primerno, da bi Državni zbor hkrati sprejemal oba zakona.
                  Zato smemo samo upati, da bo naslednji sklic Državnega zbora uredil tudi to drugo
                  vprašanje, ki je za mnoge prav tako pomembno.</p>
               <p>Še na neko stvar bi rad opozoril, ki v tem Državnem zboru danes še ni bila
                  izrečena, ima pa tudi že nekaj zgodovine. Povezano je lahko tudi z vprašanjem,
                  recimo, ko bomo obravnavali poročilo preiskovalne komisije o povojnih pobojih,
                  pravno dvomljivih procesih in drugih nepravilnostih. Gre za to temeljno vprašanje,
                  o katerem smo se pogovarjali tudi tukaj, ko smo razpravljali v prvem branju o
                  zakonu o popravi krivic, na kakšen način naj bi država Slovenija v teh novih
                  demokratičnih časih izrekla neko obžalovanje za vse tisto, kar se je zgodilo v
                  časih, ki bi jih sedaj vsi radi, na tak ali drugačen način, pozabili. Tega na
                  žalost nismo storili. Je pa dobila vlada pri prvem branju nalogo, da ob zakonu za
                  drugo branje to posebno izjavo pripravi. Zakaj smo to naložili vladi? Prav zaradi
                  tega, da ne bi spolitizirali tega vprašanja v Državnem zboru, ampak smo rekli naj
                  to vlada, v okviru svojih možnosti, v okviru svojih pravnih znanj, formulira in da
                  bi potem Državni zbor neko tako izjavo, brez posebnih razpravljanj, sprejel. To bi
                  se nam zdelo zelo smiselno, zlasti če bi prišli do tega, da bi res bil Državni
                  zbor zgolj tisti, ki bi potrdil to, kar je vlada pripravila - na podlagi tega, ko
                  je pripravljala zakon o popravi krivic, na podlagi tega, ko je pripravljala ali še
                  pripravlja zakon o odškodninah in na podlagi vseh teh podatkov, ki jih ima v zvezi
                  s temi, ki so jim bile krivice prizadejane.</p>
               <p>Zato moram povedati, da smo v poslanski skupini lani podprli prizadevanje
                  spominskega odbora, ki je vložil v Državni zbor - ali je bilo to pravnoformalno
                  povsem korektno ali ne, kdo je bil tisti, ki je to stvar v Državnem zboru sprejel,
                  o tem ne želim sedaj razpravljati. Ampak ta spominski odbor je vložil posebno
                  izjavo, podprto z več kot 24.000 podpisi, v kateri je zahteval, da Državni zbor
                  izreče sodbo o preteklem času, da obsodi tisti čas in da hkrati sprejme vse tiste
                  zakone, ki bodo res pomenili popravo krivic in s čimer bi dokončno, vsaj upamo
                  tako, zaprli to zgodbo, ki se ji pravi <q>"slovensko medvojno in povojno dogajanje."</q>
                  Včeraj je imel ta spominski odbor, kot beremo danes, neko tiskovno konferenco in
                  zdaj niti ne vemo, kakšen je status teh podpisov in te izjave. Zato v poslanski
                  skupini že zdaj napovedujemo - v kolikor se bo izkazalo, da ta spominski odbor še
                  vedno pričakuje, da bo Državni zbor dal kakšno izjavo, ker pač Vlada ni ničesar
                  pripravila ob tem zakonu - da bomo, ko bomo razpravljali o poročilih preiskovalnih
                  komisij, tedaj mi zahtevali - v kolikor bo to potem sprejeto, je drugo vprašanje -
                  posebno izjavo, ki bi jo ob poročilu in sprejemanju poročila Komisije za povojne
                  poboje sprejel tudi Državni zbor. Mi smo nameravali to storiti že zdaj pri zakonu
                  o popravi krivic, ampak prav zaradi tega, da ne bi politizirali tega vprašanja in
                  v upanju in prepričanju, da je tako pomembno dejanje, ki bi ga bilo dobro sprejeti
                  s soglasjem v Državnem zboru, smo to stvar preložili v upanju, da se bo mogoče do
                  tedaj možno dogovoriti za neko tako izjavo ali pa tudi, če te volje ne bo, bomo
                  sami poskušali, kolikor se bo dalo, uresničiti. To so za nas pomembna vprašanja,
                  res jih pa ne želimo odpirati na času neustrezen način, ker mislim, da so lahko za
                  koga potem tudi boleča.</p>
               <p>Še enkrat pa povem - zakon o popravi krivic je nek drobec v tem našem
                  prizadevanju, ni pa tisto, kar smo si morda vsi tule želeli in škoda je, da smo
                  ponovno prišli, recimo, samo do polovice poti. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala. Prehajamo h glasovanju o amandmajih. K 5. členu je vložen amandma
                  redakcijske narave. Vložil ga je Odbor za notranjo politiko in pravosodje. V
                  tretjem odstavku 5. člena se navedba v zakonu <q>"v skladu za poplačilo vojne
                  odškodnine"</q> nadomesti z besedilom <q>"zakon, ki ureja sklad za poplačilo vojne
                  odškodnine."</q> Ali želi kdo besedo o tem amandmaju? Ugotavljam, da ne in dajem
                  amandma na glasovanje. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(43 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo ta amandma sprejeli.</p>
               <p>K 6. členu je Vlada vložila amandma, ki ga matično delovno telo podpira: V šestem
                  odstavku se za besedo <q>"kazni"</q> vstavi besedilo <q>"oziroma preden mu je bila v
                  predkazenskem ali preiskovalnem postopku onemogočena zaposlitev oziroma
                  opravljanje samostojne dejavnosti."</q> Ali želi kdo besedo? Ugotavljam, da ne in
                  dajem amandma na glasovanje. Ugotovimo sklepčnost! <stage>(49
                  prisotnih.)</stage></p>
               <p>Kdo je za? <stage>(46 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je ta amandma sprejet.</p>
               <p>K 13. členu je Poslanska skupina Slovenskih Krščanskih demokratov vložila amandma,
                  ki ga matično delovno telo ne podpira: Za drugim odstavkom se doda nov tretji
                  odstavek, ki se glasi: <q>"Komisija mora o zahtevi odločiti najkasneje 12 mesecev od
                  njene vložitve."</q> Prejšnji tretji odstavek postane četrti odstavek. Želi kdo
                  besedo?</p>
               <p>Ugotavljam, da ne in dajem ta amandma na glasovanje. Ugotovimo sklepčnost!
                     <stage>(49 prisotnih.)</stage></p>
               <p>Kdo je za? <stage>(25 poslancev.)</stage> Je kdo proti? <stage>(23
                     poslancev.)</stage></p>
               <p>Ugotavljam, da je ta amandma sprejet.</p>
               <p>K 15. členu: V prvem odstavku 15. člena se besedilo četrtega odstavka 9. člena
                  tega zakona nadomesti z besedilom četrtega odstavka 10. člena tega zakona. Gre za
                  amandma redakcijske narave, ki ga vlaga matični odbor. Želi kdo besedo?
                     <stage>(Ne.)</stage></p>
               <p>Dajem ta amandma na glasovanje. Ugotovimo sklepčnost! <stage>(52
                     prisotnih.)</stage></p>
               <p>Kdo je za? <stage>(49 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo ta amandma sprejeli.</p>
               <p>K 36. členu: v tretjem odstavku 36. člena se besedilo <q>"iz zakona o skladu za
                  poplačilo vojne odškodnine"</q> nadomesti z besedilom <q>"iz zakona, ki ureja sklad za
                  poplačilo vojne odškodnine."</q> Predlagatelj je odbor. Spet gre za amandma
                  redakcijske narave. Želi kdo besedo?</p>
               <p>Ugotavljam, da ne in dajem amandma na glasovanje. Ugotovimo sklepčnost! <stage>(53
                     prisotnih.)</stage></p>
               <p>Kdo je za? <stage>(51 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo amandma sprejeli.</p>
               <p>K istemu členu imamo še en amandma. Vložila ga je poslanska skupina samostojnih
                  poslancev. Matično delovno telo amandmaja ne podpira. Za tretjim odstavkom se doda
                  nov četrti odstavek, ki se glasi: Pojem <q>"bivši politični zapornik"</q> po tem zakonu
                  se ne uporablja za tiste osebe, člane Komunistične partije Slovenije
                     <stage>(KPS)</stage> oziroma Zveze komunistov Slovenije <stage>(ZKS)</stage>,
                  ki so bile v času od 15.5.1945 do 2.7.1990 iz kakršnegakoli razloga obsojene ali
                  jim je bila prostost odvzeta v postopkih pred organih KPS oziroma ZKS, pa se
                  članstvu v tej organizaciji niso odpovedale". Želi kdo besedo o tem amandmaju?</p>
               <p>Ugotavljam, da ne in dajem ta amandma na glasovanje. Ugotovimo sklepčnost!
                     <stage>(55 prisotnih.)</stage></p>
               <p>Kdo je za? <stage>(14 poslancev.)</stage> Je kdo proti? <stage>(27
                     poslancev.)</stage></p>
               <p>Ugotavljam, da ta amandma ni bil sprejet.</p>
               <p>S tem smo sklenili glasovanje o amandmajih vloženih v tretjo obravnavo. Sprašujem
                  predstavnika Sekretariata za zakonodajo in pravne zadeve, če lahko dam zakon v
                  celoti na glasovanje? Ni nobenih dodatnih pojasnil.</p>
               <p>Dajem torej zakon v celoti na glasovanje. Ugotovimo sklepčnost! <stage>(55
                     prisotnih.)</stage></p>
               <p>Kdo je za? <stage>(46 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo zakon o popravi krivic v tretji obravnavi sprejeli in s tem
                  zaključujem to točko dnevnega reda.</p>
               <p>Prehajam po vrstnem redu na <title>2. TOČKO DNEVNEGA REDA - PREDLOG ZAKONA O
                     KMETIJSKIH ZEMLJIŠČIH</title>.</p>
               <p>Ta zakon je v drugi obravnavi, prišli pa smo že do glasovanja pri 14. členu in smo
                  prvi amandma k 14. členu že izglasovali. To je amandma, ki ga imate v pregledu:
                  tretji odstavek se črta.</p>
               <p>Zdaj pa glasujemo o amandmaju pod 3. točko, ker ima ta po vsebini prednost pred
                  amandmajem pod 2. točko.</p>
               <p>Dajem ponovno, moram reči, ker smo že takrat pri glasovanju o nesklepčnosti
                  prenehali, na glasovanje amandma k 14. členu pod 3. točko, ki ga imate v pregledu
                  pod 8. točko. Ugotovimo sklepčnost! Prosim za pozornost; smo pri zakonu o
                  kmetijskih zemljiščih. <stage>(47 prisotnih.)</stage></p>
               <p>Kdo je za? <stage>(21 poslancev.)</stage> Je kdo proti? <stage>(11
                     poslancev.)</stage></p>
               <p>Ugotavljam, da je ta amandma sprejet.</p>
               <p>Amandma pod 2. točko, ki je bil napačno označen kot amandma na amandma, je navaden
                  amandma, je sedaj v tem smislu brezpredmeten, ker se nanaša na isti odstavek.</p>
               <p>Dajem na glasovanje 14. člen v celoti. Ugotovimo sklepčnost! <stage>(43
                     prisotnih.)</stage> Prosim za pozornost. Prosim, da ugotovimo sklepčnost.
                  Glasujemo o 14. členu v celoti. <stage>(48 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo 14. člen v celoti sprejeli.</p>
               <p>V obravnavo dajem 16. člen in šest amandmajev, od katerih že prvi spreminja člen v
                  celoti. Želi kdo besedo o teh amandmajih? Kar pomeni, da o ostalih ne bomo
                  glasovali, če prvega sprejmemo. Izvolite, gospod Zupanec, imate besedo.</p>
            </sp>
            <sp who="SDZ1:ZupanecJanez">
               <speaker>DR. JANEZ ZUPANEC:</speaker>
               <p>Hvala za besedo. Gospod predsedujoči, kolegice in kolegi poslanci! Vse variante,
                  vsi boji, ki jih kažejo ti amandmaji k 16. členu, me spominjajo na tisto, kar me
                  vztrajno uči moj prijatelj Zvone Blaznik iz Čeč pri Hrastniku, ki ima, mimogrede,
                  lepo 50-hektarsko kmetijo. Tako me uči, pravi: <q>"Ni ga farja ne žandarja, ki bi
                  imel rajši Boga od denarja."</q> Tu imamo na eni strani farja, žandarja, sklad
                  kmetijskih zemljišč in gozdov, državo in lokalno skupnost. Vprašam vas, kje je živ
                  eksakten dokaz, kdo od teh ta sredstva iz spremembe namembnosti najbolje uporabi
                  za novo bogato kmetijsko zemljišče? V vseh teh variantah mi ne preostane drugega,
                  kot da se odločim samo za zadnji amandma k 16. členu. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Izvolite, gospod Janez Kopač, potem gospod dr.
                  Franc Zagožen.</p>
            </sp>
            <sp who="SDZ1:KopačJanez">
               <speaker>MAG. JANEZ KOPAČ:</speaker>
               <p>Hvala lepa za besedo. 16. člen ima v svojem amandmaju, kot ga je predlagal, naj bi
                  po amandmaju, kot ga je predlagal Odbor za kmetijstvo in njegovo vsebino delno
                  povzela tudi poslanska skupina Slovenske ljudske stranke, imel predvideno, da se
                  sredstva odškodnine namenijo v Sklad kmetijskih zemljišč in gozdov v višini 70%.
                  Vse lepo in prav, vendar vas opozarjam na 148. člen slovenske ustave, ki pravi, da
                  morajo biti vsi prihodki na ravni države, namenjeni za financiranje javne porabe,
                  izkazani v državnem proračunu. Taka dikcija, kot jo predlaga Odbor za kmetijstvo
                  oziroma poslanska skupina SLS, je direktno v nasprotju s tem členom ustave,
                  nikakor pa ni v nasprotju z ustavo dikcija, kot jo je predlagala Vlada. Vlada
                  sicer pravi, da se za financiranje Sklada kmetijskih zemljišč in gozdov nameni 70%
                  teh sredstev - in s tem se je moč strinjati, ker odškodnina ni davek, ki bi bil
                  anonimen, ampak se nanaša na točno določen namen, kar pomeni, da je lahko namenska
                  dajatev oziroma je neke vrste pristojbina, tako kot nekatere takse ali nekateri
                  drugi prispevki. Hočem povedati samo to, da v vsej dosedanji praksi, v celem
                  mandatu nikoli nismo prekršili 148. člena ustave, ki govori o integralnem
                  proračunu, celo v primeru tako imenovanega avtocestnega tolarja ne, kajti tam je
                  res sicer predvideno, da se 16% maloprodajne cene goriva steka za namen gradnje
                  avtocest, vendar gre tja, torej na DARS prek državnega proračuna. Je namensko,
                  vendar gre prek državnega proračuna. To za sredstva odškodnine predvideva tudi
                  Vlada v svojem tekstu 16. člena, medtem ko amandmaja Odbora za kmetijstvo in
                  amandma Slovenske ljudske stranke predvidevata, da gre ta denar mimo proračuna v
                  Sklad kmetijskih zemljišč in gozdov.</p>
               <p>To, ponovno poudarjam, je v neposrednem nasprotju z ustavo, nikakor ne nasprotujem
                  namenskosti teh sredstev, vendar morajo tja iti prek državnega proračuna, kajti,
                  ponovno poudarjam, vsa sredstva za financiranje javne porabe morajo biti po naši
                  ustavi izkazana v proračunu. Vedite, da je bil ta člen ustave napisan posebej
                  zaradi slabih izkušenj v pretekli državi, kjer je bila javna poraba zelo
                  netransparentna.</p>
               <p>Zato nasprotujem amandmaju Odbora za kmetijstvo in amandmaju poslanske skupine
                  Slovenske ljudske stranke. Ne spuščam se v druge dele teh amandmajev, govorim samo
                  o tej prvi alinei prvega odstavka, kot jo predvidevata ta odbor in stranka in ki
                  torej dezagregira proračun oziroma dela za javno porabo netransparentno. Hvala
                  lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod dr. Franc Zagožen ima besedo.</p>
            </sp>
            <sp who="SDZ1:ZagoženFranc">
               <speaker>DR. FRANC ZAGOŽEN:</speaker>
               <p>Spoštovani zbor! Odbor za kmetijstvo, gozdarstvo in prehrano je ta prvi amandma
                  pripravil v sodelovanju s Svetom za varstvo okolja Republike Slovenije in zelo
                  skrbno je pretehtana namenskost uporabe teh sredstev. Samo namenska uporaba jih
                  lahko tudi opraviči, namreč zbiranje te odškodnine. Nenamenska uporaba jih ne bi
                  mogli opravičiti in bi po svoje tudi bila v nasprotju z ustavo.</p>
               <p>Predlagam, da sprejmemo ta prvi amandma, ki ga predlaga odbor in potem postanejo
                  vsi drugi brezpredmetni. Mi smo integralni proračun imeli in odbor se je dve leti
                  ukvarjal s tem, da so ta sredstva nenamensko uporabljana. Nikoli ni mogel od vlade
                  dobiti nobenega poročila, koliko je bilo teh sredstev zbranih in za kaj so bila
                  uporabljena. Seveda, v integralnem proračunu jih je mogoče skriti in uporabiti za
                  druge namene.</p>
               <p>Bojim se, da bi utegnil, če ne zagotovimo namenskosti porabe, kdo izpodbijati
                  ustavnost te odškodnine. To smo najbrž že v dosedanjih razpravah razčistili, da je
                  odškodnina za spremembo namembnosti pri nas potrebna, ker je bilo že pred leti
                  ugotovljeno, da brez tega instrumenta, samo z drugimi zakonskimi instrumenti, brez
                  tega ekonomskega instrumenta ni mogoče ustrezno varovati kmetijskih zemljišč in
                  zagotavljati, v kolikor to varstvo ni popolno in ne more biti, nadomestnih
                  zemljišč oziroma sanacijo ostalih zemljišč in njihovo dobro rabo.</p>
               <p>Predlagam, da podpremo amandma odbora. Če vlada meni, da je v nasprotju z ustavo -
                  mislim, da ni - vendar, če meni, da je, naj sproži ustavni spor in naj Ustavno
                  sodišče odloči, morda tudi način zagotavljanja namenskosti te rabe; vsaj sugestijo
                  za to lahko da. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Imate replike vsi trije? Imate vi repliko? Gospod Kopač ima repliko.
                  Imate vi razpravo, gospod Oman?</p>
            </sp>
            <sp who="SDZ1:KopačJanez">
               <speaker>MAG. JANEZ KOPAČ:</speaker>
               <p>Hvala za besedo. To navijanje za amandma Odbora za kmetijstvo na žalost ne morem
                  označiti drugače kot neke vrste namerno spodkopavanje ustavnega reda, kajti šesti
                  amandma po vrsti nedvoumno - predlagala ga je vlada - zagotavlja, da bodo sredstva
                  odškodnine iz 11. člena tega zakona, torej gre za spremembo namembnosti, bodo
                  nedvoumno uporabljena za namene, za katere mislim, da je pač nesporno, da morajo
                  biti uporabljena in s tem namenom se tudi strinja gospod Zagožen. Vendar ne, njemu
                  to ni zadosti. On želi, da se ta sredstva v Sklad kmetijskih zemljišč in gozdov
                  stekajo mimo proračuna. Mislim, da je to nedopustno, kajti če je osnovni namen
                  zagotovljen, potem res ne vidim nobenega razloga za vztrajanje na tem, da to
                  izrecno mora iti mimo proračuna.</p>
               <p>Ta sredstva so po mojem mnenju v skladu z ustavo, ki je v tem členu zelo nedvoumna
                  in osebno sem se zelo zavzemal za ta člen v času sprejemanja nove slovenske
                  ustave, ki govori, da morajo biti prihodki izkazani v proračunu, kajti to je edini
                  način, da so javne finance transparentne. Vi se z apeliranjem za sprejetje
                  amandmaja Odbora za kmetijstvo zavzemate za to - moram poudariti - da bi bile
                  javne finance v tem segmentu netransparentne, kajti vedeti morate, da proračuna
                  oziroma finančnega načrta Sklada kmetijskih zemljišč in gozdov ne obravnava
                  parlament, obravnava ga samo Vlada. Edino državni proračun je tisti finančni akt
                  države, ki ga obravnava parlament in samo v tem primeru je moč imeti celoten,
                  celovit, kompleten, na enem mestu pregled nad prihodki za financiranje javne
                  porabe v tej državi.</p>
               <p>Zato moram reči, da v tem primeru izrecno podpiram tekst, ki ga je predlagala
                  Vlada, vključno z njihovim amandmajem in nasprotujem temu rušenju transparentnosti
                  javnih financ z amandmajem, za katerega je apeliral gospod Zagožen. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala. Besedo ima gospa Breda Pečan, za njo bo na vrsti še gospod Ivan Oman.
                  Izvolite.</p>
            </sp>
            <sp who="SDZ1:PečanBreda">
               <speaker>BREDA PEČAN:</speaker>
               <p>Hvala. Kolegice in kolegi! V naši poslanski skupini smo ob dodatnem posvetovanju
                  ugotovili, da je najboljša rešitev amandma Vlade pod 6. točko. In sicer, da
                  razložim, zakaj smo prišli do take ugotovitve. Amandma, ki ga predlaga odbor, in
                  amandma, ki ga predlaga Poslanska skupina SND ter amandma, ki ga predlagajo
                  ostali, v bistvu spreminjajo ne le naslove, kjer naj bi se zbirala ta sredstva,
                  temveč tudi spreminjajo namene uporabe teh sredstev. V osnovnem besedilu zakona so
                  prve tri alinee prvega odstavka oziroma drugega odstavka izjemno pomembne. Mi
                  moramo razmišljati, ko govorimo o odškodnini za spremembo namembnosti kmetijskih
                  zemljišč, zakaj moramo to odškodnino plačevati takrat, ko spreminjamo kmetijska
                  zemljišča v - praviloma - stavbna zemljišča. Plačati jo moramo zato, ker s tem
                  ukinemo rodnost kmetijskega zemljišča. Kmetijsko zemljišče ne daje več pridelka,
                  zato je treba izpad pridelka, ki bi ga sicer pridobili na tem kmetijskem
                  zemljišču, nadomestiti z nekimi drugimi ukrepi. Prve tri alinee drugega odstavka
                  osnovnega besedila zakona to zagotavljajo. Gre namreč za uvajanje novih pridelkov.
                  S tem gre za domnevo, da ti novi pridelki dajejo večjo količino hrane kot do
                  sedaj, za uvajanje novih tehnologij, ki po logiki stvari pripeljejo do višjih
                  pridelkov na isti površini ali celo na zmanjšani v tem primeru in tretje - za
                  izboljšave zemljišč, kar znova pomeni, da naj bi bil pridelek na preostalih
                  kmetijskih zemljiščih večji. Se pravi, da bi samooskrba Slovenije zaradi spremembe
                  namembnosti posameznih kmetijskih zemljišč ne bila ogrožena. Temu je predvsem
                  namenjena odškodnina in to je osnovna ideja odškodnine, ki jo plačujemo ob
                  spremembi namembnosti kmetijskih zemljišč in gozdov.</p>
               <p>Zaradi tega je sicer zelo pomembna misel, ali se ta sredstva, ki se zberejo v
                  državnem in občinskih proračunih, dejansko tudi porabijo za te namene, o katerih
                  sem ravnokar govorila. Ugotavljamo, da se to ne dogaja, da se, recimo, po
                  podatkih, ki sem jih, zdaj zelo grobe, ampak vendarle prav gotovo sorazmerno v
                  mejah možnosti dokaj točne, da se je, recimo, lansko leto zbralo okrog 1 milijardo
                  200 milijonov tolarjev iz odškodnin za spremembo namembnosti v državnem proračunu
                  in da se je za te namene izboljšave kmetijskih zemljišč, se pravi, nadomestno za
                  povečavo tiste proizvodnje na kmetijskih zemljiščih, pridelave na kmetijskih
                  zemljiščih, ki so preostala, porabita samo 2/3 tega denarja - 800 milijonov. Se
                  pravi, da je šlo 400 milijonov neznano kam. Tu je zdaj grm, v katerem tiči zajec.
                  Treba je zagotoviti, da se bodo vsa sredstva, ki jih država zbere na račun
                  odškodnin za spremembo namembnosti, da bodo resnično porabljena za namene, o
                  katerih govorimo.</p>
               <p>To zagotavlja šesti amandma k temu členu. Zagotavlja sicer samo za državni
                  proračun, ne za občinske, in moram povedati, da sem iz lastne izkušnje videla, da
                  se dogaja, da občinski proračuni ne namenjajo svojih tako pridobljenih sredstev za
                  izboljšavo kmetijskih zemljišč, ampak da jih prelivajo v popolnoma drugačne
                  namene; ne bi govorila o konkretnih primerih, vendar verjetno nisem edina, ki bi
                  lahko to ugotovila, ampak vendar. Kolikor se spomnim iz zakona o financiranju
                  občin, smo rekli, da ne smemo v Državnem zboru predpisovati občinam, kako bodo
                  svoja sredstva trošila, vendar pa prav gotovo lahko predpišemo, da mora biti v
                  proračunu republike zagotovljeno, da se bo za namene iz drugega odstavka, če
                  preberemo te alinee - zlasti za mene osebno so pač najpomembnejše te prve tri - da
                  se uporabijo najmanj v višini, v kakršni so bili realizirali prihodki iz vira
                  odškodnine za spremembo namembnosti kmetijskih zemljišč. Mislim, da je to rešitev,
                  ki jo lahko podpremo in vam predlagam, da o tem razmislite. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Ivan Oman.</p>
            </sp>
            <sp who="SDZ1:OmanIvan">
               <speaker>IVAN OMAN:</speaker>
               <p>Hvala lepa gospod podpredsednik. Spoštovane poslanke in poslanci! Prav gotovo ne
                  bo nobene katastrofe, če bo sprejet vladni amandma k temu členu, vendar bom kljub
                  temu glasoval za predlog Odbora za kmetijstvo in gozdarstvo. Res da spreminja, po
                  tem amandmaju se spreminja delno tudi namen uporabe teh sredstev v primerjavi z
                  osnovno dikcijo predloga zakona. Namenoma in premišljeno je bil dan ta predlog,
                  ker gre za financiranje razvoja slovenskega kmetijstva, tako kot je predvideno v
                  strategiji razvoja slovenskega kmetijstva. Ampak ponovno poudarjam, da ne bo
                  katastrofa, če bo sprejet vladni amandma. Na vsak način je pa prav, da je eden od
                  teh dveh amandmajev sprejet, ker bo potem besedilo zakona vsekakor ustreznejše,
                  kot pa je osnovna dikcija.</p>
               <p>Kar se pa tiče ustavne določbe o integralnem proračunu, pa trdim, da je po zelo
                  ozkem tolmačenju prvega odstavka 148. člena potrebno razumeti, da bi moral tudi
                  pokojninski sklad in sklad zdravstvenega zavarovanja biti del proračuna, če bomo
                  zelo ozko tolmačili dikcijo 148. člena. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospa Breda Pečan. Imate vi tudi repliko? Repliko ima
                  najprej gospa Breda Pečan, potem pa še gospod Janez Kopač.</p>
            </sp>
            <sp who="SDZ1:PečanBreda">
               <speaker>BREDA PEČAN:</speaker>
               <p>Hotela sem samo to povedati, da se lahko strinjam z motivi, ki vodijo gospoda
                  Omana in marsikdaj se z njimi zelo strinjam. Moram pa reči to, da v kolikor bo
                  amandma odbora sprejet, bomo prav gotovo vložili amandma v tretjem branju, ki bo
                  uvedel v tako spremenjen člen prve tri alinee drugega odstavka. Se pravi, da ne bo
                  ostalo, da je namen samo tisto, kar so sicer preostale štiri alinee v osnovnem
                  besedilu zakona zapisane, ampak da bo tudi tisto, zaradi česar se v resnici
                  odškodnina za spremembo namembnosti kmetijskih zemljišč zbira, to pa je
                  sofinanciranje uvajanja novih pridelkov, sofinanciranje uvajanja novih tehnologij
                  v kmetijski predelavi in sofinanciranje agromelioracij, komasacij, namakanja in
                  drugih ukrepov za vzdrževanje in urejanje primernih vodnih razmer v tleh. To in pa
                  še nekaj. Tudi ta amandma bomo še razširili, tako da bomo drugi odstavek dodali
                  kot nov tretji odstavek, to je tisto, kar je predlagala Vlada pod 6. točko, kot
                  svoj amandma, s tem da bomo spremenili, da morajo biti odhodki Sklada kmetijskih
                  zemljišč in gozdov Republike Slovenije za te namene iz drugega odstavka porabljeni
                  v enaki višini, kot bodo prihodki sklada iz naslova odškodnin za spremembo
                  namembnosti. Gre namreč za to, da enak dvom, kot se pojavlja pri proračunu
                  Republike Slovenije, se lahko zelo utemeljeno vidi in postavi tudi v primeru
                  Sklada kmetijskih zemljišč in gozdov Republike Slovenije. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Je še kdo? Gospod Kopač.</p>
            </sp>
            <sp who="SDZ1:KopačJanez">
               <speaker>MAG. JANEZ KOPAČ:</speaker>
               <p>Hvala za besedo. Čeprav sem se prijavil za repliko, to pravzaprav ne bo povsem
                  prava replika. Če prav razumem strahove gospoda Omana in tudi gospoda Zagožna in
                  navsezadnje tudi gospe Pečanove, potem vidim, da je pravzaprav glavni problem v
                  strahu pred tem, ali se ne bo v okviru vseh sredstev, namenjenih za kmetijstvo
                  potem neke vrste proračunski delež sredstev za druge namene, ne te, ki so
                  opredeljeni konkretno v tem členu, zmanjšal zaradi tega priliva, ki bi bil zelo
                  eksakten. V zvezi s tem bi morda kazalo razmišljati o tem, kako poiskati rešitev
                  tega. Če razmišljam zelo na pamet in zelo na hitro, potem bi se to morda dalo
                  narediti tako, da se sredstva iz tega naslova vodijo ločeno od postavke oziroma
                  poglavja Ministrstva za kmetijstvo, kar pomeni, da ne sodijo v ta okvir, kajti
                  potem je po navadi velika zadrega pri teh indeksacijah in ugotavljanju, koliko se
                  je delež kakšnega resorja skozi leta povečeval, zniževal in tako dalje. Čeprav so
                  ti indeksi ponavadi zelo odvisni od metodologije, ki se spreminja skozi leta,
                  imajo v javnosti, v zainteresirani in splošni javnosti velik odmev oziroma velik
                  pomen. To se da. Torej na nek način zagotoviti, da bi siceršnji indeks Ministrstva
                  za kmetijstvo ne trpel zaradi teh sredstev, o katerih govorim, 70% sredstev za
                  odškodnine. Ne vem, če sem pravilno zadel strah, če je to vaš strah, potem je
                  odgovor lahko tak, nikakor pa po moje ne more biti odgovor neposredno kršenje 148.
                  člena ustave. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Zagožen.</p>
            </sp>
            <sp who="SDZ1:ZagoženFranc">
               <speaker>DR. FRANC ZAGOŽEN:</speaker>
               <p>Spoštovani zbor! Seveda gre tudi za ta strah. To se je ravno dogajalo. Dve leti se
                  je to dogajalo, to vsi vemo, najbolj člani Odbora za kmetijstvo, gozdarstvo in
                  prehrano in smo bili nemočni.</p>
               <p>Zdaj, bi se s tako rešitvijo lahko tudi strinjal, samo nekatere ukrepe, ki bi jih
                  moral opravljati sklad in jih ministrstvo neposredno ne more, ker imamo prav
                  zaradi tega ustanovljen Sklad kmetijskih in gozdnih zemljišč, ki je državni sklad.
                  Recimo za nakupe zemljišč, najbrž ne bo ministrstvo nakupovalo zemljišča, ker je
                  za to ustanovljen sklad in po tem istem zakonu ima tudi predkupno pravico, na
                  primer pred tujimi fizičnimi in pravnimi osebami in tako naprej, je treba
                  zagotoviti prav temu skladu namenska sredstva za tiste ukrepe, ki jih sklad lahko
                  uporablja in je z zakonom zaradi tega tudi ustanovljen. V takem primeru to niso
                  samo ti nakupi, nakupi po potrebi, recimo, tudi ko gre za komasacijo, arondacije
                  in sklad kot lastnik parcel v kompleksih v to vstopa, ali tudi kot institucija, ki
                  je ustanovljena s tem namenom, v postopku, ko je vpeljana komasacija ali
                  arondacija tudi nakupuje zemljišča, zato da lahko prispeva k lažji izvedbi
                  smotrnega, učinkovitega, komasacijskega ali arondacijskega postopka, pa ostaja
                  potem lastnik tistih parcel, ki jih daje novim obdelovalcem v zakup.</p>
               <p>Skratka, v te postopke urejanja zemljišč in celotnega urejanja podeželja bo moral
                  sklad vstopati in bo moral biti podprt s finančnimi sredstvi. Morali bi torej v
                  tem primeru zagotoviti tudi v tem zakonu mehanizem, da je proračun za te namene
                  dolžan financirati sklad. Potem ne bi bilo nevarnosti, da je sicer prizadet
                  kmetijski proračun. Ampak, samo vladno dopolnilo tega še ne zagotavlja. Najmanj
                  kar je, bi morali v tretji obravnavi ta člen še dopolniti s tem, da bi to namensko
                  rabo, ki jo je mogoče smiselno samo preko sklada zagotavljati, tako tudi uredili.
                  Je pa popolnoma jasno, da je sklad kot državna ustanova prav tako pod kontrolo
                  Računskega sodišča in poraba mora biti transparentna, mora biti v skladu z namenom
                     <stage>(za to je navsezadnje odgovoren tudi nadzorni svet sklada)</stage> in pa
                  Računsko sodišče dolžno, da njegovo poslovanje kontrolira.</p>
               <p>Rad bi rekel, da ta odškodnina ni običajna davščina, ampak je prav namenska
                  vsebina. Odškodnina pravzaprav, ki je, če hočete, dana zato, da se zavaruje trajen
                  nacionalni fond kmetijskih zemljišč. Torej ne neka davščina, ki bi se po splošnih
                  kriterijih splošne porabe potem lahko tudi razporejala poljubno v integralnem
                  proračunu. Samo tako je ta odškodnina tudi opravičljiva.</p>
               <p>Torej, mislim, da bi bilo najbolje sprejeti prvi amandma in potem videti, ali je v
                  skladu z ustavo ali ne. Mislim, da je v skladu z ustavo. Torej nikakor nimam
                  namena rušiti ustavnega reda. Če bo sprejet šesti amandma, ga bo treba v tretji
                  obravnavi dopolniti v vsakem primeru. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Pregelj.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Moj nastop je v bistvu replika gospodu Kopaču, ki trdi, da bi s
                  sprejetjem amandmaja Odbora za kmetijstvo v bistvu posegli v 148. člen ustave.
                  Osebno menim tako kot dr. Zagožen, da je Sklad kmetijskih zemljišč stvarni sklad.
                  To je sklad, v katerega, če lahko tako rečem, portfelju so zemljišča, so
                  nepremičnine. Ne gre za denarni sklad. In tudi če natančno pogledamo v ta zakon,
                  ugotovimo, da bi eventualni presežki prihodkov nad odhodki sklada vsekakor prišli
                  v proračun Republike Slovenije. V 10. členu v zadnjem odstavku je jasno zapisano.
                  Poleg tega delovanje tega sklada nadzoruje Vlada, ravno tako ga direktno nadzoruje
                  tako Ministrstvo za kmetijstvo kot Ministrstvo za finance. Osebno menim, da ker
                  gre za poseg v naravno substanco, kar zemlja nedvomno je, je prav, da se vse
                  odškodnine vračajo v ta sklad, ki ima poleg tega tudi instrumentalno vlogo v
                  ohranitvi oziroma ohranjanju kmetijskih zemljišč in gozdov. V njegovem 4. členu,
                  tega zakona o skladu kmetijskih zemljišč, je to jasno zapisano. Tako da osebno
                  menim, da je to pravi naslov za te odškodnine, ki nastanejo pač zaradi drugačnega
                  ravnanja z zemljišči. Kajti upoštevati moramo, da so zemljišča, plodna zemljišča,
                  pač produkt milijonov let. To ni stvar, ki se jo da narediti z enim davkom čez
                  noč. In dajmo jih tudi tako ohranjati. Osebno razumem ta zakon že kot tisti
                  instrumentalni zakon, ki naj bi omogočal ohranitev tudi tistih pravic državljanov
                  in državljank, ki bi utegnile biti ogrožene ob vstopu v Evropo. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Kopač.</p>
            </sp>
            <sp who="SDZ1:KopačJanez">
               <speaker>MAG. JANEZ KOPAČ:</speaker>
               <p>Hvala lepa. Opravičujem se, ker sem tukaj še enkrat. Mislim, da tokrat brez
                  potrebe, vendar se moram oglasiti, kajti to, kar je govoril gospod Pregelj,
                  enostavno ni res. Na noben način nisem oporekal namenskosti teh sredstev.
                  Nasprotno, primerjal sem jih s pristojbinami in taksami, če se spomnite, v svojem
                  prvem nastopu v zvezi s tem členom. Torej sem za namenskost, sploh ji ne oporekam.
                  Vendar, govorim samo o mehanizmu oziroma o poti, kako ta sredstva pridejo ali
                  dosežejo svoj namen. Tukaj sem govoril o tem, da je pač potrebno pri tem
                  upoštevati 148. člen ustave. Vi govorite, Računsko sodišče preverja, vlada
                  nadzoruje in tako naprej. Vse to je res, samo verjetno veste tudi to, da je
                  nadzor, ki ga izvaja vlada in nadzor, ki ga izvaja Računsko sodišče, je tako rekoč
                  samo naključen; da je na nek način umaknjen od oči javnosti. Vi ne sedite na seji
                  vlade, tudi jaz ne, da bi tisto gledali. Vi ne gledate gradiv vlade, ne sodelujete
                  tam. Če pa ste v parlamentu in imate pred seboj akt z imenom Proračun za to in to
                  leto, in zraven obrazložitev, se pa ta akt obravnava na vseh odborih, vsak
                  poslanec lahko o njem razpravlja, vsak lahko zahteva odgovore. To je osnovni pogoj
                  za transparentnost, preglednost javnih financ. Seveda, tudi ta sredstva - strinjam
                  se, morajo iti za ta namen - ampak ta namen ni tako svet, nima takega svetniškega
                  sija, da bi pa ravno ta sredstva lahko ušla tovrstnemu nadzoru. Zato se nikakor ne
                  spuščam v vsebino, v katere namene to gre, koliko je tistih alinej, ali gre samo
                  za nakupe zemljišč ali gre tudi za kaj drugega. Na nek način mi je vseeno in se
                  tudi ne spoznam na to in zaupam vaši presoji. Mislim, da je amandma Odbora za
                  kmetijstvo v tem nekoliko drugačen od vladnega teksta in tiste alinee, ki jih je
                  predlagal Odbor za kmetijstvo, kar se mene tiče, so povsem sprejemljive. Samo to
                  me moti, da tukaj piše, da gredo ta sredstva neposredno, razumeti je ta člen tako,
                  da gredo neposredno na sklad kmetijskih zemljišč in gozdov. Ne! Naj gredo tja
                  preko proračuna, točno taka, kot bi sicer šla tudi v skladu s tem amandmajem,
                  vendar preko proračuna. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Baškovič.</p>
            </sp>
            <sp who="SDZ1:BaškovičMilan">
               <speaker>MILAN BAŠKOVIČ:</speaker>
               <p>Hvala lepa. Vendarle bi rad s svoje strani opozoril na resen problem skladnosti
                  takega amandmaja z ustavo, kar je gospod Kopač že dvakrat obrazložil, ker ta
                  integralni proračun je ustavna kategorija. Moram pa še to reči, da ne gre samo za
                  direktne davke in davščine, takse in tako naprej. 146. člen ustave govori o tem,
                  kaj je dohodek proračuna, kjer pravi: <q>"Država in lokalne skupnosti pridobivajo
                  sredstva za izvrševanje svojih nalog z davki in z drugimi obveznimi dajatvami."</q> To
                  je ena od kategorij obvezne dajatve in to je v tem okviru državne sfere, ker
                  država z zakonom to dajatev ukazuje, jo predpisuje. To ni izven tega.</p>
               <p>Drugič pa, tudi če je ta sklad, kot slišimo sedaj, vendarle državni sklad, da
                  državni sklad s temi dohodki upravlja in celo minister naj bi imel tukaj velika
                  pooblastila, po nadaljnjih določbah, je tem bolj nemogoče za mene in nelogično
                  umikati te prihodke izven proračuna, da se niti ne obrnejo niti ne izkažejo v
                  proračunu. To je državni organ, državni sklad, pa ima neka sredstva, ki pa niso
                  proračunska oziroma državna. Tu je potem treba postaviti skupaj. Saj gre tako kot
                  pri avtomobilu; pri registraciji avtomobila plačaš posebej delež za ceste, kot
                  posebno dajatev, je namenska, ampak vendarle gre v normalne tokove javnega
                  financiranja. To je nekaj podobnega.</p>
               <p>Ponovno bi opozoril na te elemente in na spornost rešitve, ki bi pripeljala to
                  obvezno dajatev, ta sredstva, izven proračuna. V proračunu se mora vsaj
                  evidentirati in pojaviti. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? <stage>(Ne.)</stage> Razpravo k temu členu
                  zaključujem. Prehajamo h glasovanju. Glasovali bomo o amandmajih k 16. členu.
                  Ugotovimo sklepčnost! <stage>(38 prisotnih.)</stage> Ugotavljamo sklepčnost!
                  Kolegice in kolege, ki so v avli, po hodnikih vljudno prosim, da se nam
                  pridružijo.</p>
               <p>Spoštovani kolegi in spoštovane kolegice! Prosim za trenutek pozornosti, preden
                  bomo ponovno, drugič, ugotavljali sklepčnost. Na našem balkonu imamo ugledno
                  delegacijo iz Evropskega parlamenta.</p>
               <p>V veliko zadovoljstvo mi je, da lahko v naši sredi toplo pozdravim delegacijo
                  Evropskega parlamenta za odnose s Slovenijo, ki je včeraj in danes na obisku v
                  Ljubljani.</p>
               <p>Gre za prvi obisk te delegacije v Sloveniji, odkar je bila v Evropskem parlamentu
                  oblikovana samostojna delegacija za odnose s Slovenijo in tudi za prvi obisk
                  delegacije Evropskega parlamenta po podpisu Evropskega sporazuma med Slovenijo in
                  Evropsko unijo. Delegacija danes zaključuje svoj delovni obisk v Sloveniji in zato
                  evropskim parlamentarcem želim še veliko uspehov pri svojem delu.</p>
               <p>Želim si, da bi 23. oktober, ko bo Evropski parlament obravnaval ratifikacijo
                  asociacijskega sporazuma med Slovenijo in Evropsko unijo, bil uspešen in vesel
                  predvsem za Slovenijo. Lepo pozdravljeni. <gap n="..."/><stage>(Ploskanje)</stage><gap n="..."/></p>
               <p>Spoštovane kolegice, spoštovani kolegi! Ugotovimo sklepčnost! Glasovali bomo o
                  amandmajih k 16. členu. <stage>(49 prisotnih.)</stage></p>
               <p>Glasujemo o amandmaju pod številko 1 k 16. členu. Kdo je za? <stage>(22
                     poslancev.)</stage> Je kdo proti? <stage>(21 poslancev.)</stage></p>
               <p>Ugotavljam, da je amandma sprejet.</p>
               <p>S tem so ostali amandmaji brezpredmetni in s tem je tudi člen v celoti
                  spremenjen.</p>
               <p>V obravnavo dajem 18. člen in amandmaje k 18. členu. Amandma pod 1. točko je
                  amandma na amandma. Predlagatelj je Vlada Republike Slovenije. Amandma pod 2.
                  točko; predlagatelj amandmaja Odbor za kmetijstvo in gozdarstvo in pod 3. točko
                  predlagatelj Odbor za kmetijstvo in gozdarstvo. Želi kdo besedo?
                     <stage>(Ne.)</stage> Prehajamo h glasovanju.</p>
               <p>Na glasovanje dajem amandma pod 1. točko k 18. členu. Ugotovimo sklepčnost!
                     <stage>(50 prisotnih.)</stage></p>
               <p>Kdo je za? <stage>(41 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je amandma k 18. členu pod 1. točko sprejet.</p>
               <p>Amandma pod 2. točko je brezpredmeten. Glasovali bomo še o amandmaju pod 3. točko,
                  ki se nanaša na, glasi se: V nadaljnjem besedilu zakona se smiselno uporablja
                  pojem zaščitena kmetija. Tudi ta brezpredmeten.</p>
               <p>In dajemo na glasovanje 18. člen. Ugotovimo sklepčnost! <stage>(51
                     prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je 18. člen sprejet.</p>
               <p>V obravnavo dajem 19. člen in amandmaje k 19. členu. Amandma pod 1. točko predlaga
                  poslanska skupina SLS, pod 2. točko Odbor za kmetijstvo in gozdarstvo, pod 3.
                  točko Odbor za kmetijstvo in gozdarstvo, pod 4. točko Odbor za kmetijstvo in
                  gozdarstvo in pod 5. točko poslanska skupina SND. Želi kdo o 19. členu in o
                  amandmajih k 19. členu besedo? <stage>(Ne.)</stage> Prehajamo h glasovanju.</p>
               <p>Na glasovanje dajem amandma pod 1. točko k 19. členu. Ugotovimo sklepčnost!
                     <stage>(48 prisotnih.)</stage></p>
               <p>Kdo je za? <stage>(19 poslancev.)</stage> Je kdo proti? <stage>(19
                     poslancev.)</stage></p>
               <p>Ugotavljam, da amandma pod 1. točko ni sprejet.</p>
               <p>Na glasovanje dajem amandma pod 2. točko. Prosim? Izvolite. Sem pridite povedat,
                  kaj je narobe.</p>
            </sp>
            <sp who="SDZ1:LogarMihaela">
               <speaker>MIHAELA LOGAR:</speaker>
               <p>Prosim, če lahko omogočite ponovno glasovanje, ker mi ni uspelo pritisniti za; sem
                  bila prepozna.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Na glasovanje dajem predlog, da o amandmaju pod 1. točko ponovno glasujemo.
                  Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(32 poslancev.)</stage> Je kdo proti? <stage>(7
                     poslancev.)</stage></p>
               <p>Ponovno dajem na glasovanje amandma pod 1. točko k 19. členu. Ugotovimo
                  sklepčnost! <stage>(51 prisotnih.)</stage></p>
               <p>Kdo je za? <stage>(15 poslancev.)</stage> Je kdo proti? <stage>(28
                     poslancev.)</stage></p>
               <p>Ugotavljam, da amandma pod 1. točko ni sprejet.</p>
               <p>Na glasovanje dajem amandma pod 2. točko. Ugotovimo sklepčnost! <stage>(48
                     prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da je amandma pod 2. točko sprejet.</p>
               <p>Na glasovanje dajem amandma pod 3. točko. Ugotovimo sklepčnost! <stage>(50
                     prisotnih.)</stage></p>
               <p>Kdo je za? <stage>(29 poslancev.)</stage> Je kdo proti? <stage>(7
                     poslancev.)</stage></p>
               <p>Ugotavljam, da je amandma pod 3. točko sprejet.</p>
               <p>Na glasovanje dajem amandma pod 4. točko. Ugotovimo sklepčnost! <stage>(49
                     prisotnih.)</stage></p>
               <p>Kdo je za? <stage>(32 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da je amandma pod 4. točko sprejet.</p>
               <p>In na glasovanje dajem amandma pod 5. točko. Ugotovimo sklepčnost! <stage>(44
                     prisotnih.)</stage> Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(6 poslancev.)</stage> Je kdo proti? <stage>(24
                     poslancev.)</stage></p>
               <p>Ugotavljam, da amandma pod 5. točko ni sprejet.</p>
               <p>Na glasovanje dajem 19. člen. Ugotovimo sklepčnost! <stage>(47
                  prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je 19. člen sprejet.</p>
               <p>V obravnavo dajem 21. člen in amandmaje k 21. členu. Amandma pod 1. točko predlaga
                  skupina poslancev, prvo podpisana Breda Pečan. Amandma pod 2. točko. Gospa
                  Pečanova! Ali je pod 2. točko amandma umaknjen? Pod 2. točko je umik.</p>
               <p>Amandma pod 3. točko, predlagatelj poslanska skupina SDS. In amandma pod 4. točko,
                  predlagatelj poslanska skupina SND. Želi kdo besedo? <stage>(Nihče.)</stage>
                  Prehajamo na glasovanje.</p>
               <p>Na glasovanje dajem amandma pod 1. točko k 21. členu. Ugotovimo sklepčnost!
                     <stage>(52 prisotnih.)</stage></p>
               <p>Kdo je za? <stage>(12 poslancev.)</stage> Je kdo proti? <stage>(26
                     poslancev.)</stage></p>
               <p>Ugotavljam, da amandma pod 1. točko ni sprejet.</p>
               <p>Na glasovanje dajem amandma pod točko<gap n="..."/></p>
            </sp>
            <sp who="SDZ1:PečanBreda">
               <speaker>BREDA PEČAN:</speaker>
               <p>Hvala. Lahko prosim za ponovitev glasovanja. Prosim.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Zakaj? Na glasovanje dajem predlog, da ponovimo glasovanje o amandmaju pod 1.
                  točko.</p>
            </sp>
            <sp who="SDZ1:PečanBreda">
               <speaker>BREDA PEČAN:</speaker>
               <p>Kolikor vem, ni potrebno obrazložiti.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Torej glasujemo.</p>
               <p>Na glasovanje dajem predlog, da glasovanje o amandmaju pod 1. točko ponovimo.
                  Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(25 poslancev.)</stage> Je kdo proti? <stage>(15
                     poslancev.)</stage></p>
               <p>Ugotavljam, da je sklep sprejet.</p>
               <p>In dajem ponovno na glasovanje amandma pod 1. točko k 21. členu. Ugotovimo
                  sklepčnost!</p>
               <p>Obrazložitev glasu.</p>
            </sp>
            <sp who="SDZ1:PečanBreda">
               <speaker>BREDA PEČAN:</speaker>
               <p>Hvala lepa. Rada bi povedala, zakaj bom glasovala za ta amandma. Ne zato, ker sem
                  ga sama podpisala, ampak mislim, da je dovolj jasno, da so kmetje prav gotovo tudi
                  tisti ljudje, ki delajo v kmetijskih organizacijah, ki imajo v zakupu kmetijska
                  zemljišča, ki so bila prenesena v last Republike Slovenije oziroma občin z zakonom
                  o zadrugah, zakonom o lastninskem preoblikovanju podjetij oziroma zakonom o skladu
                  kmetijskih zemljišč in gozdov in jim je zemljišče potrebno za opravljanje
                  kmetijske dejavnosti ter imajo sedež v primerni oddaljenosti od zemljišča.</p>
               <p>Kaj to pomeni! To pomeni, da ljudje, ki delajo v nekdanjih kmetijskih kombinatih,
                  ki so postali sedaj gospodarske družbe s področja kmetijske dejavnosti,
                  potrebujejo zemljo zaradi tega, da lahko opravljajo svojo osnovno dejavnost, ravno
                  tako kot vsak kmet. Se pravi, da bi bilo logično in smiselno, da jim omogočimo, da
                  lahko odkupujejo kmetijska zemljišča prav tako kot kmetje v prvi prednostni vrsti
                  ali v drugi ali v tretji; pardon, ne v prvi, ampak v drugi, tretji ali četrti
                  prednostni vrsti zaradi tega, ker jim je to pač osnovna dejavnost in lahko na
                  zemlji, ki bi jo na tak način kupili opravljajo svoj osnovni poklic, ki je
                  kmetijski poklic. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala. Želi še kdo obrazložiti svoj glas? <stage>(Ne.)</stage> Torej gremo h
                  glasovanju. Ugotovimo sklepčnost! Glasovali bomo pa o amandmaju pod 1. točko k 21.
                  členu. Ugotavljamo sklepčnost! <stage>(50 prisotnih.)</stage></p>
               <p>Kdo je za? <stage>(21 poslancev.)</stage> Je kdo proti? <stage>(23
                     poslancev.)</stage></p>
               <p>Ugotavljam, da amandma pod 1. točko ni sprejet.</p>
               <p>Na glasovanje dajem amandma pod 3. točko. Ugotovimo sklepčnost! <stage>(41
                     prisotnih.)</stage> Ugotavljamo sklepčnost! <stage>(44 prisotnih.)</stage>
                  Ugotovimo sklepčnost, prosim! - Če se želite pritožiti pridite sem. - Ugotavljamo
                  sklepčnost! <stage>(46 prisotnih.)</stage></p>
               <p>Kdo je za? <stage>(16 poslancev.)</stage> Je kdo proti? <stage>(27
                     poslancev.)</stage></p>
               <p>Ugotavljam, da amandma pod 3. točko ni sprejet.</p>
               <p>Na glasovanje dajem amandma pod 4. točko. Ugotovimo sklepčnost! <stage>(46
                     prisotnih.)</stage></p>
               <p>Kdo je za? <stage>(12 poslancev.)</stage> Je kdo proti? <stage>(24
                     poslancev.)</stage></p>
               <p>Ugotavljam, da amandma pod 4. točko ni sprejet.</p>
               <p>Na glasovanje dajem 21. člen. Ugotovimo sklepčnost! <stage>(45 prisotnih.)</stage>
                  Ugotovimo sklepčnost! <stage>(46 prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(5
                     poslancev.)</stage></p>
               <p>Ugotavljam, da je 21. člen sprejet.</p>
               <p>V obravnavo dajem 22. člen in amandma k 22. členu, ki ga predlaga Odbor za
                  kmetijstvo in gozdarstvo. Želi kdo besedo? <stage>(Ne.)</stage> Amandma k 22.
                  členu dajem na glasovanje. Ugotovimo sklepčnost! <stage>(49
                  prisotnih.)</stage></p>
               <p>Kdo je za? <stage>(33 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da je amandma k 22. členu sprejet.</p>
               <p>Na glasovanje dajem 22. člen. Ugotovimo sklepčnost! <stage>(48
                  prisotnih.)</stage></p>
               <p>Kdo je za? <stage>(36 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je 22. člen sprejet.</p>
               <p>V obravnavo dajem 23. člen in amandma k 23. členu, ki ga predlaga Odbor za
                  kmetijstvo in gozdarstvo. Želi kdo besedo? <stage>(Nihče.)</stage></p>
               <p>Na glasovanje dajem amandma k 23. členu. Ugotovimo sklepčnost! Ugotavljamo
                  sklepčnost! <stage>(49 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je amandma sprejet.</p>
               <p>Na glasovanje dajem 23. člen. Ugotovimo sklepčnost! <stage>(44 prisotnih.)</stage>
                  Ugotovimo sklepčnost! Ugotavljamo sklepčnost! <stage>(45 prisotnih.)</stage>
                  Tretje ugotavljanje sklepčnosti čez 10 minut.</p>
            </sp>
            <stage type="time">(Seja je bila prekinjena ob 12.30 uri in se je nadaljevala ob 12.44
               uri.)</stage>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Spoštovane kolegice, spoštovani kolegi. Tretjič bomo ugotavljali sklepčnost.</p>
               <p>Glasujemo o 23. členu. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je 23. člen sprejet.</p>
               <p>V obravnavo dajem 25. člen in amandma k 25. členu. Amandma predlaga Odbor za
                  kmetijstvo in gozdarstvo. Želi kdo besedo? <stage>(Ne.)</stage></p>
               <p>Na glasovanje dajem amandma k 25. členu. Ugotovimo sklepčnost! <stage>(49
                     prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je amandma sprejet.</p>
               <p>Na glasovanje dajem 25. člen. Ugotovimo sklepčnost! <stage>(46
                  prisotnih.)</stage></p>
               <p>Kdo je za? <stage>(31 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da je 25. člen sprejet.</p>
               <p>V obravnavo dajem 26. člen in amandmaje k temu členu. Pod 1. točko predlaga
                  amandma poslanska skupina SLS. Pod 2. točko predlaga amandma Vlada in pod 3. točko
                  predlaga amandma poslanska skupina SLS. Želi kdo besedo? <stage>(Nihče.)</stage>
                  Prehajamo na glasovanje.</p>
               <p>Na glasovanje dajem amandma pod 1. točko k 26. členu. Ugotovimo sklepčnost!
                     <stage>(48 prisotnih.)</stage></p>
               <p>Kdo je za? <stage>(28 poslancev.)</stage> Je kdo proti? <stage>(9
                     poslancev.)</stage></p>
               <p>Ugotavljam, da je amandma pod 1. točko sprejet.</p>
               <p>Na glasovanje dajem amandma pod 2. točko. Ugotovimo sklepčnost! <stage>(45
                     prisotnih.)</stage> Ugotovimo sklepčnost! <stage>(44 prisotnih.)</stage></p>
               <p>Tretje ugotavljanje sklepčnosti je ob 13. uri.</p>
            </sp>
            <stage type="time">(Seja je bila prekinjena ob 12.46 uri in se je nadaljevala ob 13.06
               uri.)</stage>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Spoštovane kolegice, spoštovani kolegi, prosim, da pridete v dvorano. Ugotavljali
                  bomo sklepčnost tretjič. In sicer glasujemo o amandmaju pod 2. točko k 26. členu.
                  Spoštovane kolegice, spoštovani kolegi, naprošeni ste, da pridete v dvorano. V
                  avli, v sobah, pri prijetnem kosilu, prosim, da se nam pridružite. <stage>(36
                     prisotnih.)</stage> Smo nesklepčni. Sejo nadaljujemo. Ta zakon moramo spraviti
                  skozi <stage>(po domače)</stage> oziroma opraviti glasovanje. 30 minut odmora.
                  Kdor je še lačen naj gre pojest. Nadaljujemo 20 minut do 14. ure.</p>
            </sp>
            <stage type="time">(Seja je bila prekinjena ob 13.17 uri in se je nadaljevala ob 13.46
               uri.)</stage>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Spoštovane kolegice, spoštovani kolegi! Pričenjamo z nadaljevanjem popoldanskega
                  dela zasedanja. Ugotavljamo prisotnost! Prosim vse kolegice in kolege, ki so v
                  naši bližini, da pridejo še bližje. Ugotavljamo prisotnost! Ugotavljamo
                  prisotnost! <stage>(51 prisotnih.)</stage> Državni zbor je sklepčen in lahko
                  nadaljuje z delom.</p>
               <p>Na glasovanje dajem amandma pod 2. točko k 26. členu. Ugotovimo sklepčnost!
                     <stage>(47 prisotnih.)</stage></p>
               <p>Kdo je za? <stage>(30 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je amandma sprejet.</p>
               <p>Na glasovanje dajem amandma pod 3. točko. Ugotovimo sklepčnost! <stage>(49
                     prisotnih.)</stage></p>
               <p>Kdo je za? <stage>(15 poslancev.)</stage> Je kdo proti? <stage>(15
                     poslancev.)</stage></p>
               <p>Ugotavljam, da amandma pod 3. točko ni sprejet.</p>
               <p>Gospod Hvalica ima<gap n="..."/></p>
            </sp>
            <sp who="SDZ1:HvalicaIvo">
               <speaker>IVO HVALICA:</speaker>
               <p>Gospod predsedujoči, prosim, če ponovimo glasovanje.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Na glasovanje dajem predlog, da ponovimo glasovanje o amandmaju pod 3. točko.
                  Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(30 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da bomo glasovanje ponovili.</p>
               <p>Ponovno dajem na glasovanje amandma pod 3. točko k 26. členu. Ugotovimo
                  sklepčnost! <stage>(52 prisotnih.)</stage></p>
               <p>Kdo je za? <stage>(23 poslancev.)</stage> Je kdo proti? <stage>(26
                     poslancev.)</stage></p>
               <p>Ugotavljam, da amandma pod 3. točko ni sprejet.</p>
               <p>Na glasovanje dajem 26. člen. Ugotovimo sklepčnost! <stage>(53
                  prisotnih.)</stage></p>
               <p>Kdo je za? <stage>(45 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je 26. člen sprejet.</p>
               <p>V obravnavo dajem 27. člen in dva amandmaja k temu členu. Pod 1. točko,
                  predlagatelj je poslanska skupina SLS in pod 2. točko prav tako predlagatelj
                  poslanska skupina SLS. Želi kdo besedo? <stage>(Ne.)</stage></p>
               <p>Na glasovanje dajem amandma pod 1. točko k 27. členu. Ugotovimo sklepčnost!
                     <stage>(50 prisotnih.)</stage></p>
               <p>Kdo je za? <stage>(22 poslancev.)</stage> Je kdo proti? <stage>(20
                     poslancev.)</stage></p>
               <p>Ugotavljam, da je amandma pod 1. točko sprejet.</p>
               <p>Na glasovanje dajem amandma pod 2. točko. Ugotovimo sklepčnost! <stage>(47
                     prisotnih.)</stage></p>
               <p>Kdo je za? <stage>(26 poslancev.)</stage> Je kdo proti? <stage>(16
                     poslancev.)</stage></p>
               <p>Ugotavljam, da je amandma pod 2. točko sprejet.</p>
               <p>Na glasovanje dajem 27. člen. Ugotovimo sklepčnost! <stage>(48
                  prisotnih.)</stage></p>
               <p>Kdo je za? <stage>(25 poslancev.)</stage> Je kdo proti? <stage>(19
                     poslancev.)</stage></p>
               <p>Ugotavljam, da je 27. člen sprejet.</p>
               <p>V obravnavo dajem 29. člen in amandma k temu členu, ki ga predlaga poslanska
                  skupina SLS. Želi kdo besedo? <stage>(Ne.)</stage></p>
               <p>Na glasovanje dajem amandma k 29. členu. Ugotovimo sklepčnost! <stage>(51
                     prisotnih.)</stage></p>
               <p>Kdo je za? <stage>(26 poslancev.)</stage> Je kdo proti? <stage>(14
                     poslancev.)</stage></p>
               <p>Ugotavljam, da je amandma sprejet.</p>
               <p>Na glasovanje dajem 29. člen. Ugotovimo sklepčnost! <stage>(52
                  prisotnih.)</stage></p>
               <p>Kdo je za? <stage>(30 poslancev.)</stage> Je kdo proti? <stage>(6
                     poslancev.)</stage></p>
               <p>Ugotavljam, da je 29. člen sprejet.</p>
               <p>V obravnavo dajem 38. člen in amandmaje k temu členu. Amandma pod 1. točko,
                  predlagatelj Odbor za kmetijstvo in gozdarstvo. Amandma pod 2. točko, predlagatelj
                  poslanska skupina SLS. Želi kdo besedo? <stage>(Ne.)</stage> Prehajamo h
                  glasovanju.</p>
               <p>Na glasovanje dajem amandma pod 1. točko k 38. členu. Ugotovimo sklepčnost!
                     <stage>(50 prisotnih.)</stage></p>
               <p>Kdo je za? <stage>(28 poslancev.)</stage> Je kdo proti? <stage>(13
                     poslancev.)</stage></p>
               <p>Ugotavljam, da je amandma pod 1. točko sprejet.</p>
               <p>Na glasovanje dajem amandma pod 2. točko. Ugotovimo sklepčnost!</p>
               <p>Gospa Pečanova. Obrazložitev glasu.</p>
            </sp>
            <sp who="SDZ1:PečanBreda">
               <speaker>BREDA PEČAN:</speaker>
               <p>Glasovala bom proti temu amandmaju zaradi tega, ker mislim, da je tukaj v tej
                  dvorani kar nekaj pravnikov, ki bi verjetno znali to boljše razložiti kot jaz.
                  Mislim pa, da kadar gre za razdiranje, razdrtje neke pogodbe, to ne pomeni, da
                  stranka, ki je po lastni zahtevi ali volji razdrla neko pogodbo, ne more zato
                  zahtevati neamortizirane vrednosti svojih, torej vrednosti sredstev, ki jih je
                  vložila v neko nepremičnino ali karkoli že. Se pravi, da mislim, da že po splošnih
                  obligacijskih razmerjih to ne bi bilo možno v zakon zapisati. Zato mislim, da bi
                  lahko vsaj pravniki v tej dvorani tukaj kakšno besedo rekli v zvezi s takim
                  načinom razreševanja obligacijskih razmerij v nekem specialnem zakonu. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo obrazložiti svoj glas? Gospod Zagožen.</p>
            </sp>
            <sp who="SDZ1:ZagoženFranc">
               <speaker>DR. FRANC ZAGOŽEN:</speaker>
               <p>Spoštovani zbor! Seveda ne gre za kakršenkoli primer zakupnega razmerja, ampak za
                  zakupno razmerje, ki je nastalo ne podlagi zakona o skladu kmetijskih zemljišč in
                  gozdov ali zakona o lastninskem preoblikovanju podjetij. Brez te določbe je namreč
                  mogoče izsiljevati lastnika zemljišča, ki je v tem primeru Republika Slovenija
                  oziroma v njenem imenu sklad. Mislim pa, da ne gre za kršitev pravnih norm zaradi
                  tega, ker gre za neamortizirano vrednost trajnih nasadov. Torej, pravna oseba, ki
                  bi v tem primeru poskušala izsiljevati, ni oškodovana s tako določbo, zato ker gre
                  za neamortizirano vrednost, torej amortizacija je bila torej že, naprava je bila
                  amortizirana. Če je še neko vrednost ohranila je druga zadeva, vendar vložena
                  sredstva so bila z amortizacijo v celoti vrnjena. Gre torej samo za to, da bi se
                  preprečila zloraba v zakupnih razmerjih, ki so nastala po zakonih, po dveh
                  zakonih, ki jih amandma citira. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Ni replike. Je obrazložitev glasu.</p>
               <p>Torej na glasovanje dajem amandma pod 2. točko k 38. členu. Ugotovimo sklepčnost!
                     <stage>(52 prisotnih.)</stage></p>
               <p>Kdo je za? <stage>(19 poslancev.)</stage> Je kdo proti? <stage>(23
                     poslancev.)</stage></p>
               <p>Ugotavljam, da amandma pod 2. točko ni sprejet.</p>
               <p>Na glasovanje dajem 38. člen. Ugotovimo sklepčnost! <stage>(44 prisotnih.)</stage>
                  Ugotavljamo sklepčnost! Nekaj gumbov vidim še brez lučke. Ugotavljamo sklepčnost!
                     <stage>(49 prisotnih.)</stage></p>
               <p>Kdo je za? <stage>(30 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da je 38. člen sprejet.</p>
               <p>V obravnavo dajem 72. člen in amandmaje k temu členu. Amandma pod 1. točko
                  predlaga Vlada. Amandma pod 2. točko predlaga Maks Sušek, poslanec. Želi kdo
                  besedo? <stage>(Ne.)</stage></p>
               <p>Na glasovanje dajem amandma pod 1. točko k 72. členu. Ugotovimo sklepčnost!
                     <stage>(49 prisotnih.)</stage></p>
               <p>Kdo je za? <stage>(32 poslancev.)</stage> Je kdo proti? <stage>(5
                     poslancev.)</stage></p>
               <p>Ugotavljam, da je amandma pod 1. točko sprejet.</p>
               <p>Amandma pod 2. točko je brezpredmeten.</p>
               <p>Na glasovanje dajem 72. člen. Ugotovimo sklepčnost! <stage>(47
                  prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je 72. člen sprejet.</p>
               <p>V obravnavo dajem 87. člen in amandma k temu členu, ki ga predlaga Odbor za
                  kmetijstvo in gozdarstvo. Želi kdo besedo? <stage>(Ne.)</stage></p>
               <p>Amandma dajem na glasovanje. Ugotovimo sklepčnost! <stage>(47
                  prisotnih.)</stage></p>
               <p>Kdo je za? <stage>(34 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je amandma sprejet.</p>
               <p>Na glasovanje dajem 87. člen. Ugotovimo sklepčnost! <stage>(46
                  prisotnih.)</stage></p>
               <p>Kdo je za? <stage>(35 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je 87. člen sprejet.</p>
               <p>Naslednji amandma uvaja novo poglavje: za VI. poglavjem se doda novo VII.
                  poglavje, ki se glasi: <q>"VII. Kmetijska svetovalna služba"</q>, in ima člene 105.a,
                  105.b in 105.c. Umik! <stage>(Ali je bilo treba sem napovedati?)</stage>
                  Umaknjeno, hvala lepa.</p>
               <p>V obravnavo dajem 107. člen in amandma k 107. členu, ki ga predlaga vlada. Želi
                  kdo besedo? <stage>(Nihče.)</stage></p>
               <p>Na glasovanje dajem amandma k 107. členu. Ugotovimo sklepčnost! <stage>(46
                     prisotnih.)</stage></p>
               <p>Kdo je za? <stage>(33 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da je amandma sprejet.</p>
               <p>Na glasovanje dajem 107. člen. Ugotovimo sklepčnost! <stage>(46
                     prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je 107. člen sprejet.</p>
               <p>V obravnavo dajem 108. člen in amandma pod 1. točko, ki ga predlaga Odbor za
                  kmetijstvo in gozdarstvo. Amandma pod 2. točko je brezpredmeten. Želi kdo besedo?
                     <stage>(Nihče.)</stage></p>
               <p>Na glasovanje dajem amandma pod 1. točko k 108. členu. Ugotovimo sklepčnost!
                     <stage>(46 prisotnih.)</stage></p>
               <p>Kdo je za? <stage>(28 poslancev.)</stage> Je kdo proti? <stage>(9
                     poslancev.)</stage></p>
               <p>Ugotavljam, da je amandma pod 1. točko sprejet.</p>
               <p>Na glasovanje dajem 108. člen. Ugotovimo sklepčnost! <stage>(46
                     prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(5
                     poslancev.)</stage></p>
               <p>Ugotavljam, da je 108. člen sprejet.</p>
               <p>V obravnavo dajem 110. člen in amandma k temu členu, ki ga predlaga Vlada. Želi
                  kdo besedo? <stage>(Ne.)</stage></p>
               <p>Amandma k 110. členu dajem na glasovanje. Ugotovimo sklepčnost! <stage>(47
                     prisotnih.)</stage></p>
               <p>Kdo je za? <stage>(31 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je amandma sprejet.</p>
               <p>Na glasovanje dajem 110. člen. Ugotovimo sklepčnost! <stage>(47
                     prisotnih.)</stage></p>
               <p>Kdo je za? <stage>(32 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je 110. člen sprejet.</p>
               <p>V obravnavo dajem 111. člen in amandma k temu členu, ki ga predlaga Vlada. Želi
                  kdo besedo? <stage>(Ne.)</stage></p>
               <p>Amandma dajem na glasovanje. Ugotovimo sklepčnost! <stage>(42 prisotnih.)</stage>
                  Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(32 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je amandma sprejet.</p>
               <p>Na glasovanje dajem 111. člen. Ugotovimo sklepčnost! Ugotavljamo sklepčnost!
                     <stage>(48 prisotnih.)</stage></p>
               <p>Kdo je za? <stage>(28 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je 111. člen sprejet.</p>
               <p>V obravnavo dajem 114. člen in amandma k temu členu, ki ga predlaga Odbor za
                  kmetijstvo in gozdarstvo. Želi kdo besedo? <stage>(Ne.)</stage></p>
               <p>Amandma k 114. členu dajem na glasovanje. Ugotovimo sklepčnost! <stage>(47
                     prisotnih.)</stage></p>
               <p>Kdo je za? <stage>(31 poslancev.)</stage> Je kdo proti? <stage>(8
                     poslancev.)</stage></p>
               <p>Ugotavljam, da je amandma sprejet.</p>
               <p>Na glasovanje dajem 114. člen. Ugotovimo sklepčnost! <stage>(46
                     prisotnih.)</stage></p>
               <p>Kdo je za? <stage>(31 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da je 114. člen sprejet.</p>
               <p>Amandma, ki predlaga uvedbo novega 118.a člena predlaga Vlada in na ta amandma je
                  amandma, ki ga predlaga skupina poslancev s provpodpisanim Geza Džubanom. In še,
                  torej amandma, ki ga predlaga Vlada, predlaga uvedbo novega 118.a člena in na ta
                  amandma je amandma, ki ga predlaga skupina poslancev. Želi kdo besedo? Gospod
                  Džuban.</p>
            </sp>
            <sp who="SDZ1:DžubanGeza">
               <speaker>GEZA DŽUBAN:</speaker>
               <p>Hvala lepa. Tukaj imamo en člen, ki formalno zagotavlja status kmetijski
                  svetovalni službi in bo verjetno ta določitev prehodnega značaja do sprejetja
                  zakona o kmetijstvu, ki bo urejal ta status v nadaljevanju, in v tem času bo
                  verjetno potrebno popraviti tudi ta zakon. Vendar, ker pa je s področja urejanja
                  podeželja veliko zgodb, ki onemogočajo kmetijski svetovalni službi izdelavo
                  projektov za razvoj podeželja, sem vložil ta amandma na amandma Vlade, ki dodaja k
                  opisu del in nalog kmetijske svetovalne službe tudi načrtovanje in izvajanje
                  programov celostnega razvoja podeželja in obnovo vasi. Namreč, na področju razvoja
                  podeželja imamo dve vrsti projektov. Eni so tisti, kjer je izdelava projektov,
                  druga je pa izvedba teh projektov. In za ta prvi del se dogajajo zgodbe, kjer
                  počno to neke privatne firme, ki se naselijo okoli denarja, ki je namenjen za ta
                  namen. Kmetijska svetovalna služba je kvalificirana z višjo, visoko in
                  podiplomskim študijem in seminarji, ki so trajali dolge dneve in tedne in nima
                  možnosti izdelave teh projektov. S tem amandmajem bi to zagotovili in naredili
                  delni red na tem področju. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? <stage>(Nihče.)</stage> Razpravo zaključujem.
                  Prehajamo h glasovanju.</p>
               <p>Najprej dajem na glasovanje amandma, ki je na amandma Vlade in je pod 1. točko.
                  Ugotovimo sklepčnost! <stage>(46 prisotnih.)</stage></p>
               <p>Kdo je za? <stage>(29 poslancev.)</stage> Je kdo proti? <stage>(5
                     poslancev.)</stage></p>
               <p>Ugotavljam, da je amandma sprejet.</p>
               <p>In sedaj dajem na glasovanje amandma, ki je pod 2. točko. To je amandma, ki ga je
                  predlagala Vlada in kot smo ga amandmirali. Ugotovimo sklepčnost! <stage>(45
                     prisotnih.)</stage> Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(35 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je ta amandma sprejet.</p>
               <p>S tem smo 118.a člen uvedli.</p>
               <p>Naslednji amandma, ki ga imate na 22. strani pregleda pod 3. točko se glasi: Za
                  118. členom se doda nov 118.b člen, ki se glasi <q>"118.b člen"</q>. Predlagatelj Odbor
                  za kmetijstvo in gozdarstvo. Želi kdo besedo?</p>
               <p>Gospod Kopač.</p>
            </sp>
            <sp who="SDZ1:KopačJanez">
               <speaker>MAG. JANEZ KOPAČ:</speaker>
               <p>Hvala za besedo. Ob takem amandmaju se res moram oglasiti. Zdi se mi nekoliko
                  smešen, vsekakor resen ni. Z nekim zakonom, takole mimogrede, v prehodnih določbah
                  ni mogoče določati vsebine proračuna in vedeti morate, da je ta določba pač v
                  nasprotju z aktom z imenom proračun, ki je bil sprejet tukaj in celo rebalansiran
                  sredi leta. Zato je neizvedljiva ta določba.</p>
               <p>Poleg tega pa bi rad poudaril, da bi morebitno sprejetje takega amandmaja res
                  naredilo, čeprav smo na zadnji seji parlamenta v tem sklicu, ali pa vzpostavilo
                  neko prakso, ki se je na noben način ne da tolerirati, torej s prehodnimi
                  določbami nekih področnih zakonov spreminjati vsebino proračuna, sprejetega na
                  začetku leta. Vi veste, da imamo v zakonu o izvrševanju proračuna določbo, ki
                  pravi: Če nastane med letom nek nov organ ali pa neka nova potreba, nastala na
                  podlagi nekega zakona, ki pa ni eksplicitno vrednotena ali pa predstavljena kot
                  neka proračunska postavka, je pač Vlada iz sredstev rezerv dolžna zagotoviti denar
                  za funkcioniranje, na primer nekega novega državnega organa ali kaj podobnega.
                  Zato tovrstna fleksibilnost obstaja in je potrebna, ampak sredi leta s takim
                  členom to delati pa ne gre, kajti veste, da če že ne drugega, naš poslovnik govori
                  o tem, da mora vsak amandma na proračun - in tole je po vsebini amandma na
                  proračun - imeti, če ne drugega, povedano, od kod bo ta denar vzet. Skratka,
                  menim, da je vsebina amandmaja povsem neustrezna in takim amandmajem odločno
                  nasprotujem. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod Protner.</p>
            </sp>
            <sp who="SDZ1:ProtnerJože">
               <speaker>MAG. JOŽE PROTNER:</speaker>
               <p>Hvala lepa. Rekel bi samo tole. Zelo rešpektiram pred mano besede gospoda Kopača,
                  da je ta amandma celo smešen. Vendar, če se spomnim <stage>(nimam zapisa
                     tukaj)</stage>, smo o tem amandmaju na odboru kar precej govorili, in da je
                  Vlada navedla argumente, zakaj se strinja in je to tudi tam zapisano. Zato bi
                  vendarle prosil predstavnike Vlade, da v tem smislu, da ne bomo izglasovali
                  smešnih amandmajev, s katerimi se strinja Vlada, Vlada pove še svoje stališče.
                  Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod minister.</p>
            </sp>
            <sp who="SDZ1:OstercJože">
               <speaker>DR. JOŽE OSTERC:</speaker>
               <p>Spoštovani gospod podpredsednik, spoštovane poslanke in poslanci! Ta amandma smo
                  napisali v sodelovanju s Ministrstvom za finance iz dveh razlogov, in sicer zaradi
                  tega, ker smo morali od občin prevzeti vzdrževanje melioracijskih sistemov; 150
                  milijonov bi naj bilo za ta namen in 150 milijonov zaradi borbe v Vladi, zato da
                  se nekaj sredstev, ki so za spremembo namembnosti v integralni proračun prišle, da
                  gre za te namene. To je bilo usklajeno po dolgih razpravah s predstavniki
                  Ministrstva za finance in samim ministrom. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod Kopač.</p>
            </sp>
            <sp who="SDZ1:KopačJanez">
               <speaker>MAG. JANEZ KOPAČ:</speaker>
               <p>Hvala lepa. Žal mi je, da moram poslušati celo to, da so bili menda tam zraven
                  predstavniki Ministrstva za finance, ampak ta amandma po svoji vsebini ni
                  kompatibilen niti z našim Poslovnikom Državnega zbora, niti z že sprejetim
                  proračunom za letošnje leto, niti z zakonom o izvrševanju proračuna in pa splošnim
                  zakonom o financiranju javne porabe. Zato je nesprejemljiv. In uvajati tako
                  prakso, to se pravi na nek način mimo splošne razprave o proračunu, potem enkrat
                  sredi leta prinesti nek poseben člen v prehodnih določbah, je absolutno
                  nesprejemljiva. Če je to res, sicer ta hip tega ne morem preveriti, če je res na
                  to dal soglasje menda celo minister za finance, potem moram reči, da mu to ni v
                  čast, če je to res. Kakorkoli že, vi veste, da včasih nastanejo posebne potrebe.
                  Ravno danes smo bili z eno tako soočeni. Imeli smo na dnevnem redu predlog zakona
                  o odpravi posledic in tako naprej v zvezi z plazenjem tal. Tam notri je bilo jasno
                  povedano: zagotovijo se sredstva v tej in tej višini, vzamejo se pa od tam in tam.
                  Tukaj tega ni predvidenega. Če so bili res predstavniki Ministrstva za finance
                  zraven, potem bi morali vsaj toliko biti pismeni, da bi napisali, da se iz
                  sredstev tekoče proračunske rezerve ali stalne proračunske rezerve ali iz
                  sredstev, ki so sicer bila namenjena za nek drug namen, pa se pove, za katerega,
                  prerazporedijo za ta namen. Tudi to bi šlo. Ampak, kar tako se zagotovijo? Od kod
                  se zagotovijo? To enostavno ne gre. Tak amandma, po moje, lahko sicer predstavlja
                  potem nekemu uradniku v Ministrstvu za finance neke vrsti kvazipravno podlago, da
                  bo odobril neko transakcijo, samo taka praksa je za mene nesprejemljiva.
                  Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Gospod Anderlič.</p>
            </sp>
            <sp who="SDZ1:AnderličAnton">
               <speaker>TONE ANDERLIČ:</speaker>
               <p>Menim, da bi moral predsedujoči ugotoviti, da ta amandma ni sposoben za odločanje
                  in da se o njem ne odloča. Argumentov je precej povedal že gospod Kopač. Največ
                  jih je pa povedal gospod minister. Torej ni govoril tukaj v imenu Vlade, ampak je
                  govoril o nekem usklajevanju med enim in drugim ministrstvom, med enim in drugim
                  resorjem in je v nasprotju z vsem tistim, kar smo v Državnem zboru počeli. Neka
                  simbolika je ali pa zgolj slučaj, da je dokaz, da je precej amandmajev in tudi
                  samih rešitev v tem zakonu takih, ki jih zelo težko ta zbor sprejme, čeprav smo
                  jih nekaj sprejeli zaradi odnosa sil v tem zboru in zaradi nuje sprejetja tega
                  zakona - očitno bomo naredili tudi kar nekaj napak.</p>
               <p>Predlagam, da predsedujoči ugotovi, da je ta amandma v nasprotju s poslovnikom
                  Državnega zbora in v nasprotju z zakonom o proračunu in zakonom o izvajanju
                  proračuna in da ga ne da na glasovanje.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Šešerko.</p>
            </sp>
            <sp who="SDZ1:ŠešerkoLeo">
               <speaker>DR. LEO ŠEŠERKO:</speaker>
               <p>Spoštovani gospod podpredsednik, kolegice in kolegi! Moram z ekološkega vidika
                  povedati, da ni dobro, da v proračunu ni sploh nikakršnega denarja za renaturacije
                  vodotokov, da pa tukaj sedaj sprejemamo tako odločitev, da se daje denar za
                  vzdrževanje teh hidromelioracij. Narava si poskuša sama malo pomagati nazaj in
                  tiste najhujše škode, ki so bile na vodotokih narejene, to, da so popolnoma
                  zravnani, da so ozki, popolnoma ravni in predvsem brez vsake vegetacije levo in
                  desno - to je zločin nad vodotokom, nad vodo. Ker se v taki vodi poleti
                  temperatura zelo dvigne in ni nobene sence, nobene zaščite. Ta Državni zbor mora
                  vsaj poskusiti, če ne da denarja za to, da se vodotoki nazaj vrnejo v primerno
                  naravno stanje, se mora vsaj truditi, da ne odobrava denarja za konstantno nenehno
                  uničevanje življenja v njih. Zato mislim, da ni smiselno in se moram tukaj celo z
                  gospodom Kopač strinjati, da ne sprejmemo tega predloga. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Frim.</p>
            </sp>
            <sp who="SDZ1:FrimStane">
               <speaker>STANE FRIM:</speaker>
               <p>Hvala za besedo, gospod predsedujoči. Spoštovane poslanke in poslanci! Sicer bi se
                  s temi argumenti strinjal, da vedno, kadar gre za takšna sredstva, ki se dodatno
                  namenjajo ali prerazporejajo na neko drugo postavko ali za novo postavko, bi bil
                  potreben rebalans proračuna. Vendar pa glede na to, da smo imeli v tem paketu na
                  dnevnem redu te seje kar nekaj zakonov, torej Sklad za razvoj, ki naj bi bil
                  dokapitaliziran s 3 milijardami in pol slovenskih tolarjev iz proračuna, prav tako
                  izvozna družba s 3 milijardami in pol proračunskega denarja. In koliko sem se
                  trudil, da bi ugotovil, iz katerih sredstev ali da bi imeli prikaz, torej
                  proračuna, iz katerih virov in kje, ali so to viški, prihranki v proračunu, ali
                  gre za dodatno zadolžitev ali kakorkoli, ali kakšen vpliv bo to imelo na dodatno
                  zadolževanje, tega ni bilo nikjer prikazanega. Torej, če tam ni bil za Vlado
                  problem 7 milijard in če vzamemo še to ujmo, skoraj 10 milijard, potem mislim, da
                  tudi ob 300 milijonih ne more biti takšnega, bi rekel, takšne polemike in vemo, da
                  so sredstva, da gre za prerazporeditev občinskih nalog na republiko. Zato bom
                  glasoval za ta amandma. Sicer pa člen, na katerega se je Vlada izgovarjala pri
                  ostalih zakonih, torej člen o izvrševanju proračuna določa, da se, v kolikor med
                  letom nastane zakonska obveznost, tudi v proračunu zagotovi denar za to, za
                  izplačilo. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod minister ali gospod Kopač. Gospod Kopač ima replike še
                  prej.</p>
            </sp>
            <sp who="SDZ1:KopačJanez">
               <speaker>MAG. JANEZ KOPAČ:</speaker>
               <p>Hvala. Zbodla me je misel podpredsednika Odbora za finance, češ da gre za tako
                  majhna sredstva, torej 150 milijonov tolarjev, da lahko kršimo tudi pravila. Tako
                  sem razumel, ni dobesedno tako rekel. Menim, da to ni sprejemljivo niti na zadnji
                  seji tega parlamenta v tem mandatu. Zaradi tega, ker javne finance so pač ena zelo
                  resna reč, ki se mora strogo držati nekih pravil in ne moremo kar takole sredi
                  leta s padalskimi skoki v to vskakovati.</p>
               <p>Naj povem še to. Včeraj sem imel razgovor s predstavniki NATA, ki so v Ljubljani -
                  politično-vojaški svet, in smo se pogovarjali o proračunski proceduri pri nas in v
                  raznih drugih državah. In so se silno čudili, na nek način so odobravali zaradi
                  tranzicijskega obdobja fleksibilnost, ki jo imamo pri povečevanju ali spreminjanju
                  postavk znotraj proračuna med letom, kar je v kompetenci Vlade, ne parlamenta. Naj
                  še enkrat povem, da po mojem osebnem mnenju za nekaj takega, kar želi ta amandma,
                  obstaja pravna podlaga že sedaj, samo sklep Vlade je za to potreben. Zdi se mi,
                  kar pomeni, da če Vlada ali pa če minister za kmetijstvo in minister za finance
                  menita, da je to nujno potrebno, da je skratka to treba narediti, po moje to lahko
                  naredita, ampak bila bi pa blamaža, če bi parlament v nek zakon, kakršenkoli
                  naslov že ima ne pa zakon o proračunu, vnesel tako določbo. Zato ji nasprotujem in
                  menim, da, prvič, problem sploh ni tako hud, kot nam je bilo predstavljeno,
                  drugič, je rešljiv tudi na drugačen način, in tretjič, je nesprejemljivo, da bo
                  sedaj parlament z nekim členom tukaj obotavljivost mogoče ministra za finance
                  reševal na ta način, da bo skazil neka splošna pravila igre. Če minister za
                  finance zares pristaja na tako transakcijo, potem ima obstoječi zakon o
                  izvrševanju proračuna, ki mu kaj takega omogoča.</p>
               <p>Pa naj to naredi. Ne vem, zakaj mora parlament namesto njega sprejemati to
                  odločitev in pokvariti splošna pravila igre. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala. Gospod minister.</p>
               <p>Gospod Frim, replika.</p>
            </sp>
            <sp who="SDZ1:FrimStane">
               <speaker>STANE FRIM:</speaker>
               <p>Hvala. Nisem rekel, da gre za kršenje, ampak da se lahko enako sklicujemo na 4.
                  člen zakona o izvrševanju proračuna, ki omogoča prerazporeditve. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala. Gospod minister.</p>
            </sp>
            <sp who="SDZ1:OstercJože">
               <speaker>DR. JOŽE OSTERC:</speaker>
               <p>Gospod predsednik, poslanke in poslanci! Kmete smo zadolžili, da morajo plačevati
                  v integralni proračun v bistvu preko davkov denar za vzdrževanje tega. To ni nič
                  drugega, kot da se ta denar porabi za to. Seveda bi pa rad gospoda Anderliča
                  opozoril na to, da preden Vlada sklepa o nečem, se morajo ministrstva, ki jih
                  zadeva tangira, uskladiti v tem in finančni minister in jaz oziroma finančno
                  ministrstvo in naše sta se uskladila, preden je amandma obravnavala Vlada in Vlada
                  je sprejela ta amandma, ne ti dve ministrstvi in o tem tudi obvestila Državni
                  zbor.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala. Gospod Anderlič.</p>
            </sp>
            <sp who="SDZ1:AnderličAnton">
               <speaker>TONE ANDERLIČ:</speaker>
               <p>Gospodu ministru se zahvaljujem za pojasnilo in verjamem, da je Vlada tako kot
                  mnogo stvari tudi v tem primeru po predhodnem dogovoru podprla, vendar pa vsaj 14
                  dni me gospod minister in drugi prepričujejo, da je ta zakon potrebno sprejeti
                  zato, ker bo nastala pravna praznina po 13. oktobru. Če je temu tako, potem dajmo
                  narediti tisto, kar je Ustavno sodišče ugotovilo, naložilo in tako dalje. Zagotovo
                  pa ni naložilo, da moramo odpraviti neke stvari, ki so nastale kot slabost v
                  delovanju na posameznih resorjih v določenem obdobju. Tukaj je bilo vse povedano -
                  zakon o izvrševanju proračuna in tako dalje. Naloženo je bilo kmetom, plačevati
                  morajo, ampak ne more biti nek sistemski zakon zdaj tisti, ki je slučajno prišel
                  na vrsto v oktobru mesecu, naslov, preko katerega se urejajo tekoče zadeve, ki se
                  urejajo z zakonom o proračunu, zakonom o izvrševanju proračuna in drugih stvareh,
                  v končni fazi tudi s sklepom Vlade o razporejanju rezerv in raznih drugih stvari,
                  če se pač ta sredstva tam nabirajo, ali kjerkoli se že pač nabirajo. Možnosti za
                  to je veliko, ampak ta zakon, ki zagotovo ni zakon za leto 1996, ampak je
                  sistemski zakon o kmetijskih zemljiščih, pač ureja stvari za neko obdobje, ne pa
                  za leto 1996. Če je zmanjkalo kje denarja, se tudi ve, kje je naslov za to, da se
                  stvari uredijo in kako se to nadomestilo zagotovi, prerazporedi in tako dalje.
                  Tega pač ne morem sprejeti in še enkrat pravim, da to ni v ponos, da na tak način
                  Vlada podpira nek predlog amandmaja, ki je tukaj. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala. Gospod Baškovič.</p>
            </sp>
            <sp who="SDZ1:BaškovičMilan">
               <speaker>MILAN BAŠKOVIČ:</speaker>
               <p>Hvala lepa. Tudi tukaj bi rad opozoril na nevarnost take prakse, ker to je
                  prejudic dejansko, kot je bilo že rečeno, rebalansa na en način, ki ni regularen.
                  Kar zadeva primerjave z zakonom o dokapitalizaciji sklada za razvoj in tako
                  naprej, moram reči, da smo mi na ta problem tam opozorili in smo zahtevali
                  pojasnilo, ker Vlada ni pojasnila od kod denar za dokapitalizacijo, od kje ga
                  vzame, s katerega dela proračuna in tako naprej, ker proračun mora biti
                  uravnovešen, balansiran - dohodki, odhodki - ne more biti to kaj drugega. In smo
                  potem vsaj dosegli razčiščevanje, ali gre to iz rednega proračuna in njegovih
                  postavk ali iz rezerve ali gre po 4. členu zakona o izvrševanju proračuna, ki je
                  bil že omenjen, ki pa zopet ima svoje zahteve. Namreč tam pa pravi, če se med
                  letom pojavijo nove zahteve po proračunskem denarju v nekem drugem zakonu, se
                  pravi na nekem področnem nekje drugje, se potem lahko, če je prostor in denar,
                  financira samo iz priliva, iz viška prilivov. Se pravi, če ima proračun presežek,
                  potem bi eventualno po tistem zakonu bilo možno s tem razpolagati v nekem drugem
                  zakonu, ampak samo iz presežka. To je neko pooblastilo - saj je nekoliko čudno,
                  ampak je - v 4. členu zakona o izvrševanju proračuna. Tukaj pa to ni pojasnjeno
                  niti napisano tako, ali gre za proračun, ki bi moral biti uravnovešen, potem ne
                  more tako pisati, ali gre za rezervo, kar smo že poprej nekje tudi izčrpali pa
                  napisali. Pri ravnokar sprejetem zakonu o sanaciji škode je bilo napisano, da gre
                  iz proračunske rezerve, kar je prav, če je na razpolago, to je druga stvar, to je
                  materialna odgovornost ministrstva. Tukaj pa ni enega ne drugega, tako da s tega
                  vidika je res ta zadeva sporna in dajte to dobro premisliti. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? <stage>(Nihče.)</stage> Razpravo zaključujem.</p>
               <p>Amandma dajem na glasovanje. Ugotovimo sklepčnost! <stage>(47
                  prisotnih.)</stage></p>
               <p>Kdo je za? <stage>(19 poslancev.)</stage> Je kdo proti? <stage>(24
                     poslancev.)</stage></p>
               <p>Ugotavljam, da amandma ni sprejet.</p>
               <p>Naslednji amandma je k 122. členu, ki ga ni v pregledu, je bil pa posebej
                  razdeljen na klop. Predlagatelj je skupina poslancev, prvo podpisani Franc
                  Potočnik: Za 122. členom se doda nov 122.a člen, ki se glasi: <q>"Pravni posli, s
                  katerimi se prenaša lastninska pravica oziroma daje v zakup kmetijska zemljišča
                  ali gozdove, sklenjeni v nasprotju z določbami tega zakona v času od 13. oktobra
                  1996 pa do uveljavitve tega zakona, so nični."</q> Želi kdo besedo?
                     <stage>(Ne.)</stage></p>
               <p>Amandma dajem na glasovanje. Ugotovimo sklepčnost! <stage>(46
                  prisotnih.)</stage></p>
               <p>Kdo je za? <stage>(21 poslancev.)</stage> Je kdo proti? <stage>(22
                     poslancev.)</stage></p>
               <p>Ugotavljam, da amandma ni sprejet.</p>
               <p>Naslednji amandma je k 123. členu, ki ga predlaga skupina poslancev. Glasi se:
                  Besedilo 123. člena se spremeni, tako da se glasi: <q>"Ta zakon začne veljati
                  naslednji dan po objavi v Uradnem listu Republike Slovenije"</q>. Želi kdo besedo?
                     <stage>(Nihče.)</stage> Amandma dajem na glasovanje. Ugotovimo sklepčnost!
                     <stage>(45 prisotnih.)</stage> Ugotovimo sklepčnost! <stage>(47
                     prisotnih.)</stage></p>
               <p>Kdo je za? <stage>(31 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je amandma sprejet.</p>
               <p>123. člen je s tem spremenjen.</p>
               <p>V obravnavo dajem preostale člene, ki niso bili amandmirani. Želi kdo razpravo o
                  teh členih? Gospod Jančar.</p>
            </sp>
            <sp who="SDZ1:JančarJanez">
               <speaker>JANEZ JANČAR:</speaker>
               <p>Gospod podpredsednik, gospe in gospodje! Preden bi prešli, ne glede na to, da ta
                  zakon po hitrem postopku obravnavamo, preden bi prešli v tretjo obravnavo, bi
                  prosil, da se vendar omogoči vsem nam, ki sedimo v tej dvorani, da dobimo čistopis
                  tega zakona in da dobimo 7 dni časa po 194. členu poslovnika. Glede na to, drage
                  gospe in gospodje, zakon ni tak s tremi členi in je treba vse stvari pogledati. Vi
                  lahko glasujete, vendar tudi drugače. Samo mislim, da se bo vsem tistim, ki bodo
                  pritisnili z drugačno, kršilo delo tega Državnega zbora. Zato bi prosil, da gremo
                  v tretjo obravnavo po prejetju čistopisa. In šele po prejetju čistopisa imamo še 7
                  dni časa, da se lahko napišejo amandmaji. Ne moremo pri 123-ih amandmajih, ki so
                  bili vloženi, tukaj kar nekaj iz danes na jutri delati.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. To sicer ni bila razprava k preostalim členom, ki niso amandmirani, je
                  bil pa predlog, da potem, ko bomo prišli do tistega trenutka, glasujemo o tem, ali
                  želimo čistopis ali ne. Želi še kdo razpravljati o preostalih členih, ki niso bili
                  amandmirani? <stage>(Nihče.)</stage> Razpravo zaključujem in te člene, ki niso
                  bili amandmirani dajem na glasovanje. Ugotovimo sklepčnost! <stage>(47
                     prisotnih.)</stage></p>
               <p>Kdo je za? <stage>(42 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da so ti členi sprejeti.</p>
               <p>V obravnavo dajem naslov zakona. Želi kdo o naslovu razpravljati?
                     <stage>(Ne.)</stage> Naslov zakona dajem na glasovanje. Ugotovimo sklepčnost!
                     <stage>(50 prisotnih.)</stage></p>
               <p>Kdo je za? <stage>(43 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da je naslov zakona sprejet.</p>
               <p>In sedaj dajem na glasovanje predlog, da se pred nadaljevanjem tretje obravnave
                  pripravi čistopis predloga. Ugotovimo sklepčnost! <stage>(48
                  prisotnih.)</stage></p>
               <p>Kdo je za? <stage>(18 poslancev.)</stage> Je kdo proti? <stage>(25
                     poslancev.)</stage></p>
               <p>Ugotavljam, da predlog ni sprejet.</p>
               <p>Ker so bili sprejeti določeni amandmaji, sprašujem, če bo kdo vlagal amandmaje?
                  Gospa Pečanova.</p>
            </sp>
            <sp who="SDZ1:PečanBreda">
               <speaker>BREDA PEČAN:</speaker>
               <p>Hvala lepa. Po pooblastilu poslanske skupine predlagam odmor do torka, da bomo
                  lahko v miru pripravili amandmaje. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Kako?</p>
            </sp>
            <sp who="SDZ1:PečanBreda">
               <speaker>BREDA PEČAN:</speaker>
               <p>Odmor do torka.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Odmora do torka ne dam.</p>
            </sp>
            <sp who="SDZ1:PečanBreda">
               <speaker>BREDA PEČAN:</speaker>
               <p>Dobro potem pa odmor za tri, štiri ure.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>30 minut. Gospod Jančar, če bi kaj želeli govoriti, pridite sem gor pa govorite
                  tukaj v mikrofon. Vaš predlog je bil dan na glasovanje in smo o njem glasovali in
                  je padel. Kaj se razburjate sedaj brez potrebe! Gospod Sušek. Izvolite.</p>
            </sp>
            <sp who="SDZ1:SušekMaks">
               <speaker>MAKS SUŠEK:</speaker>
               <p>Hvala. Predlagam, glede na to, da bo treba malo počakati do tretje obravnave
                  zaradi vlagateljev amandmajev za tretjo obravnavo, predlagam, da bi ta čas
                  izkoristili in obravnavali nadaljevanje sprejema tega predlog zakona o spremembah
                  in dopolnitvah zakona o urejanju naselij in drugih posegih, ki smo ga vezali na ta
                  zakon kot tak in se spomnite, da smo dva člena že sprejeli, je kratek in ga lahko
                  v tem času, ko bomo čakali, ga lahko opravimo. Dajem ta proceduralni predlog, da
                  nadaljujemo sejo.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Odrejam 30 minut odmora. V tem času prosim, da vložite amandmaje. Čez 30 minut
                  nadaljujemo zasedanje.</p>
            </sp>
            <stage type="time">(Seja je bila prekinjena ob 14.46 uri in se je nadaljevala ob 15.26
               uri.)</stage>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Pričenjamo z nadaljevanjem seje. Ugotavljamo prisotnost! Kolegice in kolege, ki
                  jih še ni v dvorani, prosim, da se nam pridružijo! Smo nesklepčni! Poskušam še
                  enkrat. Ugotavljamo prisotnost, ki je - sklepčna prisotnost je pogoj za
                  nadaljevanje seje. Zato prosim kolegice in kolege, ki jih ni tukaj, tudi ker ni
                  nihče obstrukcije napovedal, da se nam pridružijo! <stage>(42 prisotnih.)</stage>
                  Ugotavljamo prisotnost in prosim kolegice in kolege, ki se nam še niso pridružili,
                  če se nam pridružijo! <stage>(41 prisotnih.)</stage> Ugotavljam, da je Državni
                  zbor nesklepčen. Seje ni možno nadaljevati. O nadaljevanju seje vas bo obvestil
                  ali boste obveščeni s strani predsednika Državnega zbora.</p>
            </sp>
            <sp who="SDZ1:ŠkolčJožef">
               <speaker>JOŽEF ŠKOLČ:</speaker>
               <p>Gospe in gospodje! Naprosil bi vodje poslanskih skupin, če so pripravljeni zbrati
                  večino za nadaljevanje seje danes, drugače moram - tako kot sem rekel - ugotoviti,
                  da ni volje, da se seja nadaljuje in je to naše zadnje zasedanje, ne glede na to,
                  da imamo stvari, ki bi jih morali urediti in ne glede na to, da bo škoda, ki bi
                  lahko zaradi tega nastala, nepredvidljiva.</p>
               <p>Zato bom naprosil v tem trenutku vodje poslanskih skupin, da se sestanemo. Moj
                  predlog - ker predvidevam, da se slabo med seboj poslušamo - bo sledeč
                     <stage>(podajam ga pač javno vodjem poslanskim skupin pred tem
                     sestankom)</stage>: da se zbere 46 poslank in poslancev, da morebiti sprejmemo
                  tisti zakon, ki govori o tem, da lahko Slovenija dobi del svojega premoženja po
                  teh baselskih sporazumih, da sprejmemo sklep, da se ta seja v istem trenutku
                  konča. S tem se odpre tehnična možnost za sklic izredne seje. Meni osebno je dosti
                  do tega, da bi se naslednja izredna seja sklicala in na naslednjo izredno sejo - o
                  kateri se lahko menimo, ki pa spet ne more trajati več kot dober dan, za katerega
                  upam, da si boste vzeli čas res za cel dan - damo tretjo obravnavo tega zakona, ki
                  ga smo danes spravili skozi in pridemo, ker drugače ne vidim možnosti, da pridemo
                  do konca. Če je tak dogovor mogoče v nekaj minutah sprejeti, potem se mi zdi
                  smiselno, da to poskušamo, drugače se vam vnaprej zahvaljujem za sodelovanje v tem
                  štiriletnem delu. To lahko razčistimo v 15 minutah, tako da bi vas, v sobi 217 se
                  sestaja kolegij kot običajno.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Torej prosim vodje poslanskih skupin, da se sestanejo v sobi 217. Državni zbor
                  bomo nadaljevali ob 16. uri.</p>
            </sp>
            <stage type="time">(Seja je bila prekinjena ob 15.31 uri in se je nadaljevala ob 16.02
               uri.)</stage>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Spoštovane kolegice, spoštovani kolegi! Prosim, da zasedete svoja mesta, tisti, ki
                  vas še ni v dvorani, da se nam pridružite! Ugotavljam prisotnost! Ugotavljamo
                  prisotnost! <stage>(42 prisotnih.)</stage> Še enkrat spoštovane kolegice in kolegi
                  ugotavljam prisotnost! <stage>(39 prisotnih.)</stage> Ugotavljam, da je Državni
                  zbor nesklepčen. Sejo oziroma zasedanje bomo nadaljevali v torek ob 9. uri s
                  točko, ki smo jo prekinili. V torek ob 9. uri. Na svidenje!</p>
            </sp>
            <stage type="time">(SEJA JE BILA PREKINJENA 11. OKTOBRA 1996 OB 16.05 URI IN</stage>
         </div>
      </body>
   </text>
</TEI>