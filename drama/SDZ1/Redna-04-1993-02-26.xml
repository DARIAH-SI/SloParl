<?xml version="1.0" encoding="UTF-8"?>
<TEI xmlns="http://www.tei-c.org/ns/1.0" xml:id="SDZ1-Redna-04-1993-02-26">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">5B5A2EF79505C36CC1257832004838D8</idno>
               <idno type="URI">5B5A2EF79505C36CC1257832004838D8</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Redna-04-1993-02-26.DZ" n="04">
               <name>Redna</name>
               <date when="1993-02-26"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Redna-04-1993-02-26.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 26.2.1993 OB 10.03 URI.)</stage>
            <sp xml:id="SDZ1-Redna-04-1993-02-26.sp1">
               <speaker>PODPREDSEDNIK MIROSLAV MOZETIČ:</speaker>
               <p>Spoštovane kolegice poslanke in kolegi poslanci, gospe in gospodje! Pričenjam tretje nadaljevanje 4. seje Državnega zbora Republike Slovenije, ki smo jo pričeli v torek 23., nadaljevali v sredo 24. in četrtek, 25. februarja 1993. Na to sejo sem vabil predstavnike Vlade Republike Slovenije in jih lepo pozdravljam.</p>
               <p>Za današnjo sejo zbora so se vodjem poslanskih skupin opravičili poslanke in poslanci: gospa Irena Oman, gospod dr. Dušan Bavdek, gospod Štefan Kociper, gospod Miroslav Geržina, gospod Zoran Madon, gospod Jožef Školč in gospod Brane Eržen.</p>
               <p>Prosim, da ugotovimo prisotnost. (52 prisotnih.)</p>
               <p>Ugotavljam, da je navzočih 52 poslank in poslancev, tako je zbor sklepčen in lahko dela.</p>
               <p>Pred pričetkom nekaj obvestil o delu. Obveščam, da bomo najprej pričeli razpravo k 27. točki dnevnega reda, to je osnutek zakona o zaključnem računu o izvršitvi proračuna za leto 1991 in nadaljevali z razpravo po dnevnem redu. Planiramo, da bo odmor ob 13.30 uri in da bo trajal do 14.30 ure. V kolikor bo obravnava razprave dopoldan zaključena, bomo začeti takoj z odločanjem, sicer bi začeli z odločanjem, ko bomo zaključili razprave še o drugih točkah. Zbor bo tudi popoldan delal.</p>
               <p>Bomo še enkrat ugotovili navzočnost. (52 prisotnih.)</p>
               <p>Prehajamo na <title>27. TOČKO DNEVNEGA REDA</title>, to je <title>OSNUTEK ZAKONA O ZAKLJUČNEM RAČUNU O IZVRŠITVI PRORAČUNA ZA LETO 1991</title>.</p>
               <p>Osnutek zakona je v obravnavo predložila Vlada Republike Slovenije. Osnutek zakona ste prejeli s sklicem. Želi predstavnik Vlade besedo? (Ne želi.) Osnutek zakona je obravnavalo začasno delovno telo za gospodarske zadeve. Poročilo ste prejeli s sklicem seje. Želi poročevalec besedo? Prosim, gospod Kopač.</p>
            </sp>
            <sp xml:id="SDZ1-Redna-04-1993-02-26.sp2">
               <speaker>JANEZ KOPAČ:</speaker>
               <p>Hvala lepa. Čeprav gre za zaključni račun leta 1991, ki je že daleč za nami, mislim da je vseeno prav reči par besed. Doslej se zaključni računi, kolikor jaz pomnim v zgodovini niso posebej obravnavali, lansko leto pa se je to čez takratni Odbor za finance in proračun zgodilo. Ugotovljeno je bilo, da je takratna vlada nekatere podatke prikazala napačno. Zaradi vsega tega je bila sprožena vsa tista procedura v zvezi z inšpekcijama SDK-ja po posameznih ministrstvih in v Ministrstvu za finance, od koder ta zaključni račun izhaja. Ugotovljene so bile, kot sem že rekel, nekatere nepravilnosti.</p>
               <p>Tudi začasno delovno telo, kot matični delovni odbor, ki se je ukvarjalo s tem zakonom, je ponovno opozorilo na nepravilnosti. Predlaga, da se osnutek zakona sprejme. Zdaj bom še osebno predlagal. Prav bi bilo, da se v predlog sklepa - ki bo predložen in je ponavadi povsem formalen, ob upoštevanju razprav na zboru in delovnih telesih - sprejme osnutek zakona in zadolži predlagatelja, da pripravi predlog, k temu še doda stavek, ob upoštevanju teh razprav in odločbe Službe družbenega knjigovodstva. S tem mislim, da bomo imeli predlog, kakršen bi moral biti že osnutek - predlog zakona. Na nek način je stvar vseeno nekoliko pomembna. Če bi te nepravilnosti uzakonili v tekstu zakona, potem bi stvari za nazaj legalizirali. Ne zdi pa se mi prav, da bi se to zgodilo, čeprav so že za nami. Je prav, da je tudi zaključni račun enkrat deležen podrobnejše obravnave in da je narejen, tako kot bi moral biti narejen. Predlagam pa v imenu začasnega delovnega telesa, da se osnutek zakona sprejme. Hvala lepa.</p>
            </sp>
            <sp xml:id="SDZ1-Redna-04-1993-02-26.sp3">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Ugotavljam, da zastopane vse poslanske skupine in začenjam razpravo. Želi kdo razpravljati? Prosim, gospa Simšič.</p>
            </sp>
            <sp xml:id="SDZ1-Redna-04-1993-02-26.sp4">
               <speaker>DANICA SIMŠIČ:</speaker>
               <p>Resda je gospod Kopač že omenil ta poročila SDK-ja, vendar bi se rada oglasila na to temo v imenu naše poslanske skupine. Mi vztrajamo, da se s predlogom računa predložijo tudi poročila inšpekcijskih služb SDK, ker je znano, da so zapisniki že narejeni, ugotovljene določene nepravilnosti in mislimo, da brez informacije o teh nepravilnostih in poročil in tudi brez določenih posledic, ki izhajajo iz tega zakona oziroma računa, ne moremo sprejeti. Hvala lepa.</p>
            </sp>
            <sp xml:id="SDZ1-Redna-04-1993-02-26.sp5">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? (Ne.) Ker ne želi nihče več razpravljati, zaključujem razpravo in prekinjam to točko dnevnega reda.</p>
               <p>Prehajamo na <title>28. TOČKO DNEVNEGA REDA</title>, to je <title>OSNUTEK ZAKONA O VARSTVU OKOLJA</title>.</p>
               <p>Vlada Republike Slovenije je predložila v obravnavo predlog zakona. Začasno delovno telo za okoljevarstvene zadeve pa je na podlagi izraženih mnenj ob razpravi k zakonu predlagalo, da se zakon o varstvu okolja uvrsti in sprejme kot osnutek zakona. S sklicem seje ste prejeli predlog zakona, ki se bo obravnaval kot osnutek zakona, mnenje Vlade Republike Slovenije k amandmajem, ki jih ne sprejema, amandmaje Vlade Republike Slovenije in poslancev Skupščine Republike Slovenije, ki jih sprejema, mnenje Odbora Skupščine Republike Slovenije za urejanje prostora ter stanovanjska in komunalna vprašanja k predlogu zakona. Amandmaji Vlade in poslancev Skupščine Republike Slovenije se štejejo kot pripombe k osnutku zakona. Vlada je predložila tudi prečiščen tekst zakona o varstvu okolja kot delovni pripomoček za razpravo, v katerega so vključeni amandmaji poslancev Skupščine Republike Slovenije, ki jih je Vlada Republike Slovenije sprejela in amandmaji, ki jih je Vlada predlagala kot svoje amandmaje.</p>
               <p>Želi predstavnik Vlade besedo? Je tu predstavnik vlade s tega področja prisoten? (Ni.) Glede na včerajšnjo razpravo bom prekinil to točko dnevnega reda in bomo prešli na naslednjo točko dnevnega reda, ker brez predstavnikov Vlade ne moremo razpravljati.</p>
               <p>Prehajamo na <title>29. TOČKO DNEVNEGA REDA</title>, to je <title>PREDLOG ZA IZDAJO ZAKONA O DELOVNIH IN SOCIALNIH SODIŠČIH</title>.</p>
               <p>Vlada Republike Slovenije je predložila v obravnavo predlog za izdajo zakona z osnutkom zakona. Začasno delovno telo za pravosodje je predlagalo, da se uvrsti na dnevni red kot predlog za izdajo zakona, ker je na podlagi razprave o tem zakonu menilo, da je treba o tem zakonu omogočiti vsestransko poglobljeno razpravo, zlasti tudi nadaljnjo vključitev strokovne javnosti.</p>
               <p>Osnutek zakona naj se obravnava kot teze. S sklicem ste prejeli predlog za izdajo zakona z osnutkom zakona. Želi predstavnik Vlade besedo? (Ne želi.) Zakon je obravnaval Državni svet in sprejel svoje mnenje. Predlog za izdajo zakona s tezami je obravnavalo začasno delovno telo za pravosodje. Poročilo ste prejeli s sklicem seje. Dodatno poročilo z dne 22.2.1993 ste prejeli na klop, v katerem se je začasno delovno telo opredelilo do mnenja Državnega sveta. Želi poročevalec delovnega telesa besedo? (Ne želi.)</p>
               <p>Ugotavljam, da so zastopane vse poslanske skupine in pričenjam razpravo. Želi kdo razpravljati? (Da.)</p>
            </sp>
            <sp xml:id="SDZ1-Redna-04-1993-02-26.sp6">
               <speaker>IVO HVALICA:</speaker>
               <p>Spoštovane kolegice in kolegi! Razpravljati mislim o teritorialni razporeditvi sodišč. Po moje bi bilo najbolj preprosto in tudi ekonomično, če bi delovna sodišča ustanovili povsod tam, kjer so sedaj sodišča tako imenovanega združenega dela, razen kjer gre za najmanjša sodišča s po enim sodnikom. Sicer sprašujem predlagatelja, zakaj samo tri delovna sodišča? Da je eno v Ljubljani, drugo v Mariboru mi je jasno, ne vem pa, zakaj je v Kopru? Ali mogoče zaradi morja, če se lahko pošalim.</p>
               <p>Pod območje sodišča združenega dela v Kopru spada 99.600 prebivalcev. Število zaposlenih je 32.000. Na primer, pod območje sodišča združenega dela Nova Gorica pa 119.000 prebivalcev in 40.000 zaposlenih. Res ne vem, zakaj ravno v Kopru tretje sodišče. Hvala.</p>
            </sp>
            <sp xml:id="SDZ1-Redna-04-1993-02-26.sp7">
               <speaker>PODPREDSEDNIK MIROSLAV MOZETIČ:</speaker>
               <p>Hvala. Gospod Ribičič.</p>
            </sp>
            <sp xml:id="SDZ1-Redna-04-1993-02-26.sp8">
               <speaker>DR. CIRIL RIBIČIČ:</speaker>
               <p>Spoštovani! Mislim, da je veliko razlogov za to, da sprejmemo predlog za izdajo zakona o delovnih in socialnih sodiščih. Veliko je opozoril za to, da se kopičijo zaostanki. Dosedanja sodišča ne opravljajo več učinkovito svojega dela in to je temeljni razlog za sprejem tega predloga za izdajo zakona. V dosedanjih razpravah je bila temeljna pozornost upravičeno usmerjena na dostopnost teh sodišč. Tu gre za vprašanje mreže, ki je bilo tu že sproženo. Gre pa tudi za vprašanje stroškov oziroma sodnih taks.</p>
               <p>Mi smo v začasnem delovnem telesu za pravosodje zavzeli stališče, da bi bilo potrebno v zakonu postaviti merila za to, da se oprostijo sodne takse, ki so predvidene v polovičnem znesku, vendar smo izhajali pri tem iz tega, da bo šlo pred delovnimi in socialnimi sodišči za takšne spore, kjer so udeleženci praviloma v izredno težkem materialnem in socialnem položaju.</p>
               <p>Začasno delovno telo je obravnavalo tudi mnenje Državnega sveta, je pa bilo tu različnega mnenja. Trije člani so bili za takšno obravnavo in trije člani so bili proti. Moje osebno mnenje je, da je takšna praksa, ko nam Državni svet posreduje svoje mnenje, ki ga lahko obravnavamo na delovnem telesu in ga imamo pred seboj pri obravnavi v Državnem zboru, dobra praksa. Veste, da je bilo v zadnjem času kar nekaj zaostritev med Državnim zborom in Državnim svetom, da so mnogi upravičeno mislili, da je Državni svet preširokogrudno začel z uporabljanjem svoje pravice do veta na zakone, ki jih sprejema Državni zbor.</p>
               <p>Ravno v tem, da daje Državni svet mnenja že v zgodnjih fazah, v tem primeru v tej prvi fazi zakonodajnega postopka, se mi zdi s tega vidika zelo ustrezna praksa. Ne samo zato, ker lahko tu vidimo pripombe, ki jih dajejo člani Državnega sveta skupaj s pripombami, ki jih dobivamo od drugih, recimo od sindikata smo dobili dovolj pripomb, dobili smo od Družbenega pravobranilca samoupravljanja itd., ampak tudi zato, ker se neke razlike med zborom in svetom vidijo že v takšni zgodnji fazi in lahko takšna normalna obravnava pripomb v prvi in drugi fazi zakonodajnega postopka prispeva k temu, da potem ne pride do zaostritev, do vlaganja veta in do ponovnega odločanja v Državnem zboru.</p>
               <p>Menim, da ima Državni svet za to ustavno podlago in takrat, ko se odloči dati mnenje o nekem vprašanju, pač dela tisto, za kar ga je ustava izrecno in dobesedno pooblastila, ko je rekla, da lahko daje mnenja o vseh zadevah iz pristojnosti Državnega zbora. Celo več, zdi se mi, da je to lahko ...</p>
            </sp>
            <sp xml:id="SDZ1-Redna-04-1993-02-26.sp9">
               <speaker>PODPREDSEDNIK MIROSLAV MOZETIČ:</speaker>
               <p>Gospod Ribičič! Ne vem, če je ravno tema delovnih sodišč odnos Državni svet: Državni zbor.</p>
            </sp>
            <sp xml:id="SDZ1-Redna-04-1993-02-26.sp10">
               <speaker>DR. CIRIL RIBIČIČ:</speaker>
               <p>Gospod predsedujoči! Jaz sem prepričan, da je ta tema tu na dnevnem redu. Vi ste sami povedali, dali informacijo poslancem Državnega zbora, da smo obravnavali v začasnem delovnem telesu in so tudi poslanci dobili mnenje Državnega sveta in jaz govorim o tem vprašanju. (Mozetič: Govorite o odnosu.) Moram povedati, da so bila na začasnem delovnem telesu različna mnenja o tem vprašanju, ali obravnavati to mnenje ali ne. Lahko nadaljujem? Bom skušal čimbolj skrajšati.</p>
               <p>Skratka, najkrajše rečeno, mislim, da je to pozitivna praksa, ki lahko uredi in na nek način razelektri, amortizira tiste napetosti, ki so doslej nastale med Državnim zborom in Državnim svetom. O sami vsebini tega mnenja, ki nam ga je poslal Državni svet pa smo ugotovili, da so mnoga opozorila podobna opozorilom, ki so jih dajali naši poslanci v dosedanji obravnavi, pa tudi že v prejšnji skupščini. Razlika je bila v enem vprašanju. Gre za vprašanje, ali združiti prvi dve fazi, se pravi, ali združiti predlog za izdajo zakona z osnutkom ali ne.</p>
               <p>Naše začasno delovno telo se je zavzelo za stališče, da bi danes obravnavali ponujeni osnutek predlagatelja samo kot teze. Se pravi, da bi šli samo na prvo fazo zakonodajnega postopka. Jaz ne bi sprejel mnenja Državnega sveta zaradi naslednjega razloga. Na prvi pogled izgleda, da bomo hitreje prišli do kvalitetnega zakona, če združimo prvi dve fazi. Praksa pa kaže, da se pogosto dogaja, da ostanejo v prvi fazi tako pomembna odprta vprašanja, ki jih ni mogoče razrešiti z amandmaji na predlog zakona, ko je predložen.</p>
               <p>Zato so resni argumenti, da najprej obravnavamo predlog za izdajo in šele potem osnutek. Drugi razlog je v tem, da je v predloženem osnutku veliko odprtih dilem, odprtih variant, do katerih se bo potrebno opredeliti in menimo, da je potrebna še ena dodatna razprava o osnutku zakona. Tretji razlog je v tem, da se bo v tem primeru lahko tudi časovno ujela obravnava zakona o delovnih in socialnih sodiščih v zadnji fazi, s predložitvijo druge zakonodaje, ki celovito obravnava vprašanja pravosodja.</p>
               <p>Skratka, naj zaključim. Ti predlogi, ki so bili v mnenju Državnega sveta, razen tega, s katerim se ne strinjam, se v mnogočem ujemajo s predlogi, pobudami, ki smo jih dobili od drugod, od sindikatov in s strani naših poslancev in so tudi ustrezno zapisani in jih je potrebno, po mojem mnenju, pri pripravi osnutka zakona tudi upoštevati. Hvala lepa.</p>
            </sp>
            <sp xml:id="SDZ1-Redna-04-1993-02-26.sp11">
               <speaker>PODPREDSEDNIK MIROSLAV MOZETIČ:</speaker>
               <p>Želi še kdo besedo? Prosim, gospod Pukl.</p>
               <p>V resnici želim, da bi se pisno prijavljali, ker bi šlo hitreje.</p>
            </sp>
            <sp xml:id="SDZ1-Redna-04-1993-02-26.sp12">
               <speaker>VITODRAG PUKL:</speaker>
               <p>Spoštovani predsedujoči, spoštovani zbor! Socialdemokrati smo prepričani in menimo, da je sprejem tega zakona izredno važen in nujen, in sicer zaradi obnove zaščite pravic delojemalcev. Ne gre samo za sprejem tega zakona. Gre tudi za to, da se poslovanje teh sodišč naredi učinkovito in da se skrajšajo časovna obdobja obravnavanja posameznih zadev. Da se omogoči, da v čim večji meri v tem zakonu začasnih pravnih ukrepov, začasnih pravnih sredstev, ki bi začasno regulirala - seveda v korist delojemalcev - nastale konflikte v škodo delojemalcev.</p>
               <p>Menimo, da bi bilo, med drugim, razmisliti še o dveh vprašanjih, in sicer o samem številu oz. mreži teh sodišč. Ne moti, če so sodišča po svoji organizaciji le tri. Treba  pa je predvideti, da imajo ta sodišča lahko enote, ne v vsaki občini, ampak čim bližje uporabnikom, čim bližje ljudem, ki bodo iskali pomoč. To so v glavnem delojemalci. Ni pričakovati, da bi ti ljudje, ki so materialno izredno prizadeti in če pride do konflikta, po navadi pride do konflikta materialne narave in preden pride do sodišča, so ti delojemalci finančno popolnoma ali pretežno izmozgani, da bi še imeli denar, čas in voljo za vožnjo v zelo oddaljene kraje (pa čeprav je Slovenija majhna). To bi bil prvi razmislek.</p>
               <p>Glede plačevanja taks. Do sedaj je bilo urejeno tako, da se pred sodiščem združenega dela takse niso plačevale. Prav je tako! Tako ureditev ima večina evropskih držav. Ni mogoče pričakovati, da bi delojemalci, zlasti delojemalci z najnižjimi in izredno nizkimi dohodki, začeli delovne spore, najeli tudi pravno zastopstvo proti močno pravno podkovani organizaciji, kot je organizacija delodajalcev, kot je družba ali podjetje, ki ima na razpolago zelo kvalificirano pravno službo oziroma lahko tako pravno službo brez nadaljnjega pridobi oziroma najame. Če bi moral delavec oziroma delojemalec za spor plačevati takse, čeprav polovične takse, bi s tem bistveno kršili enakopravnost in pravico delojemalcev in bi tak spor omogočili samo delojemalcem, ki so v boljšem materialnem položaju, ki zaslužijo bolje od ostalih. Ta sodišča so, žal, predvsem namenjena v glavnem, kot večinoma po celotnem svetu, ljudem, ki so na najnižji dohodkovni lestvici - to se pravi delojemalcem, ki zaslužijo malo in pomenijo v sami organizaciji delovnega procesa manj. Žal je to tako in verjetno bo tako ostalo še dolgo časa. Plediramo za to, da so spori za delojemalce brez taks, da te takse plača podjetje oziroma družba oziroma delodajalec, če se ugotovi, da je ravnal napačno in da delodajalec v svojem zahtevku uspe. Hvala lepa.</p>
            </sp>
            <sp xml:id="SDZ1-Redna-04-1993-02-26.sp13">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Še kdo želi besedo? (Da.) Besedo ima Jože Tratnik, državni sekretar za pravosodje.</p>
            </sp>
            <sp xml:id="SDZ1-Redna-04-1993-02-26.sp14">
               <speaker>JOŽE TRATNIK:</speaker>
               <p>Spoštovani predsedujoči, spoštovani zbor! Dal bi nekaj pojasnil k predlogu za izdajo zakona o delovnih in socialnih sodiščih. Predlagatelj se je zavedal problematike dostopnosti sodišč. Zato ni skrčil dosedanje mreže, temveč je povečal sodišče za eno. Do sedaj imamo 10 sodišč združenega dela, po novem bi imeli sicer 3 sodišča s sedeži v Kopru, Ljubljani in Mariboru, imeli bi pa 11 enot. Tako, da se število poveča. Poleg dosedanjih enot bi bila še posebna enota v Slovenj Gradcu. Dostopnost do sodišča, t.j. tista varovalka, kjer bi delavec lahko varoval svoje pravice, ne bo zmanjšana, kvečjemu povečana. Ponovno poudarjam, predlagatelj je mislil na to. Gre samo za organizacijo, za sedeže, za upravni del delovanja sodišč, sama pravica, samo izvrševanje tega seveda ne bo zmanjšano, bo kvečjemu povečano s tem. Predlogi s tem seveda niso zaprti, še vedno je možno število teh enot, sodišč, ali pa tudi samo število sodišč do predloga zakona še spremeniti in dopolniti, v kolikor seveda bodo obstajali upravičeni razlogi za to.</p>
               <p>Kar se tiče sodnih taks, se je tudi predlagatelj zavedal, da gre tu v bistvu za pravico tistih, ki so z najmanjšimi osebnimi dohodki in da bodo težko plačevali svojo pravico na sodišču. Zato je že tu možno, kadar gre za sodne spore, da je sodna taksa bistveno manjša ali oproščena, ob upoštevanju zakona o pravdnem postopku in zakona o taksah pa velja tudi pravica humanih in ubožnih, da so popolnoma oproščeni takse. V večini primerov bi predlagatelj smatral, da gre tu za takšno pravico in da je lahko zato delavec v sporu s svojo pravico, ki izhaja iz dela, oproščen plačila taks. Seveda, v kolikor bo treba to posebej precizirati, bo predlagatelj do predloga zakona to tudi vnesel v tekst. Hvala lepa.</p>
            </sp>
            <sp xml:id="SDZ1-Redna-04-1993-02-26.sp15">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Ker ne želi več nihče razpravljati, zaključujem razpravo in prekinjam to točko dnevnega reda.</p>
               <p>Prehajamo na <title>30. TOČKO DNEVNEGA REDA</title>, to je <title>PREDLOG ZAKONA O RATIFIKACIJI SPORAZUMA MED VLADO REPUBLIKE SLOVENIJE IN VLADAMI DRŽAV BENELUKSA O UKINITVI VIZUMOV.</title>
               </p>
               <p>Predlog zakona o ratifikaciji je v obravnavo predložila Vlada Republike Slovenije. Predlog zakona ste prejeli s sklicem. Želi predstavnik Vlade besedo? (Ne.)</p>
               <p>Predlog zakona je obravnavalo začasno delovno telo za področje pravosodja. Poročilo ste prejeli na klop. Iz poročila izhaja, da v 2. členu besedila predloga manjka zadnja stran note Republike Slovenije, poslane vsaki od držav Beneluksa. Vlada Republike Slovenije je vložila uradni popravek predloga zakona. To ste tudi prejeli. Želi poročevalec delovnega telesa beseda?</p>
               <p>(Ne.)</p>
               <p>Ugotavljam, da so zastopane vse poslanske skupine in odpiram razpravo. Kdo želi besedo? Ker ne želi nihče razpravljati, zaključujem razpravo in prekinjam to točko dnevnega reda.</p>
               <p>Prehajamo na <title>31. TOČKO DNEVNEGA REDA</title>; to je <title>PREDLOG ZAKONA O RATIFIKACIJI SPORAZUMA MED VLADO REPUBLIKE SLOVENIJE NA ENI IN VLADAMI KRALJEVINE BELGIJE, VELIKEGA VOJVODSTVA LUKSEMBURG IN KRALJEVINE NIZOZEMSKE NA DRUGI STRANI, O PREVZEMU OSEB, KATERIH VSTOP OZIROMA BIVANJE STA V NASPROTJU Z OBSTOJEČIMI PREDPISI.</title>
               </p>
               <p>Predlog zakona o ratifikaciji je v obravnavo predložila Vlada Republike Slovenije. Predlog zakona ste prejeli s sklicem. Želi predstavnik Vlade besedo? (Ne.)</p>
               <p>Predlog zakona je obravnavalo začasno delovno telo za področje pravosodja. Poročilo ste prejeli na klop. Želi poročevalec delovnega telesa besedo? (Ne.)</p>
               <p>Ugotavljam, da so zastopane vse poslanske skupine in pričenjam razpravo. K razpravi se je že prijavil Zmago Jelinčič.</p>
            </sp>
            <sp xml:id="SDZ1-Redna-04-1993-02-26.sp16">
               <speaker>ZMAGO JELINČIČ:</speaker>
               <p>Spoštovano predsedstvo, spoštovane poslanke in poslanci. V zakonu o ratifikaciji sporazuma o vračanju oseb oziroma o prevzemu oseb mislim, da je tukaj notri ena zadeva, ki gre zelo zelo na škodo Republike Slovenije. Če pogledamo 4. člen, pravi, da bo slovenska Vlada na zahtevo Vlade Belgije, Luksemburga in Nizozemske na svoja ozemlja sprejela vsakogar, ki ni državljan ene od držav, pogodbenic tega sporazuma - potem pogledamo pod točko c - če je oseba zapustila Slovenijo po tem, ko je tu bivala vsaj dva tedna, in to ne kasneje kot v šestih mesecih pred vložitvijo in tako naprej. V tem primeru prihaja do možnosti, da se vsi begunci, ki čez Slovenijo odidejo v dežele Beneluksa, to se pravi Belgijo, Luksemburg in Nizozemsko, lahko vračajo s silo v Slovenijo in ne v matično deželo, od koder prihajajo, ampak enostavno v Slovenijo in na ta način se te tri dežele enostavno znebijo svojih beguncev, ki jim niso všeč in jih pošljejo nazaj v Slovenijo.</p>
               <p>Zakaj tako? Gospa Katja Boh, verjetno tega niti prebrala ni dobro, v prilogi 1 piše eno zadevo, da kako se izkaže slovensko državljanstvo. Logično, da če se izkaže s tistimi uradnimi dokumenti, je sprejemljivo. Vendar, kaj piše naprej? Da slovensko državljanstvo se lahko dokaže, četudi so bili ti dokumenti, to se pravi slovenski potni list in to, neopravičeno izdani, ali pa je njihova veljavnost potekla pred največ desetimi leti. Vemo, da se že pojavljajo ponaredki slovenskih potnih listov; vemo, da imajo begunci celo plejado ponarejenih potrdil, s katerimi naj bi dokazovali slovensko državljanstvo; poleg tega vemo tudi to, da se je slovenska država ponovno formirala pred okrog dvemi leti in da smo samostojnost dobili šele pred kratkim tukaj piše, da je njihova veljavnost pretekla pred desetimi leti. Kar pomeni, da vsakdo iz bivših republik nekdanje Jugoslavije z rdečim potnim listom pride v Belgijo in ga belgijska Vlada vrne v Republiko Slovenijo. Vsakdo lahko reče, da je bil dva tedna v Sloveniji. Podatkov o tem bivanju Ministrstvo za notranje zadeve nima, kajti na črno je v Sloveniji vsaj 50.000 beguncev in predstavljajte si, na kakšen način bo to potekalo. Zato je Slovenska nacionalna stranka ostro proti temu zakonu o ratifikaciji. Mislim, da bi ga bilo treba še enkrat pregledati in te določbe spremeniti. Hvala lepa.</p>
            </sp>
            <sp xml:id="SDZ1-Redna-04-1993-02-26.sp17">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo razpravljati? Gospod Thaler.</p>
            </sp>
            <sp xml:id="SDZ1-Redna-04-1993-02-26.sp18">
               <speaker>ZORAN THALER:</speaker>
               <p>Hvala lepa gospod predsedujoči! Besede poslanca Jelinčiča so bile zelo pompozne in bi nas lahko zaskrbele. Rad bi pojasnil, da je treba brati celoten sporazum. Ko se bere 5. člen, se vidi, da popolnoma enak tekst velja tudi za vlade Belgije, Luksemburga in Nizozemske, da imamo iste obveznosti. Rad bi poudaril kontekst tega sporazuma. Slovenija je edina država nekdanje Jugoslavije, ki ima status brezviznega režima z državami Beneluxa. To je bilo doseženo po dolgih in napornih pogajanjih. Kot je običaj pri zahodnoevropskih državah, je bilo to povezano oziroma sklenjeno v paketu sporazuma o ukinitvi vizuma in sporazuma o prevzemu oseb. Ti dve stvari sta povezani, veljata obe, ali pa nobena. Mislim, da je bil to dosežek, da je slovenski vladi v relativno kratkem času po osamosvojitvi uspelo ukiniti vizume z vsemi evropskimi državami, razen z Irsko in Grčijo, ki sta bolj na obrobju in ne toliko tranzitni za slovenske državljane. Predlagam, da se ta zakon o ratifikaciji sprejme. Hvala.</p>
            </sp>
            <sp xml:id="SDZ1-Redna-04-1993-02-26.sp19">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Jelinčič.</p>
            </sp>
            <sp xml:id="SDZ1-Redna-04-1993-02-26.sp20">
               <speaker>ZMAGO JELINČIČ:</speaker>
               <p>Hvala lepa. Gospod Thaler primerja Slovenijo in dežele Beneluksa. Povedati je treba, da ni nič povedal o specifičnem položaju Republike Slovenije. Mislim, da Belgijci, Nizozemci in Luksemburžani ne bodo bežali v Slovenijo. Lahko si predstavljamo, koliko je teh tako imenovani beguncev v Belgiji, Luksemburgu in na Nizozemskem, ki bi z veseljem prišli na kakršenkoli način kamorkoli. Ali bi ostali tam ali bi šli nazaj. Na ta način se oni ne vračajo v matično domovino, ampak ostajajo v Republiki Sloveniji. Republika Slovenija to z meddržavnim aktom potrjuje. Razumemo, da je ta sporazum cena za ukinitev vizuma z deželami Beneluksa, vendar mislimo, da je to veliko previsoka cena. Tukaj se nikakor ne upošteva in se ni upošteval specifičen položaj Republike Slovenije. Konec koncev ga gospa Katja Boh na Dunaju verjetno ne čuti.</p>
            </sp>
            <sp xml:id="SDZ1-Redna-04-1993-02-26.sp21">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Še kdo želi besedo? (Da.) Besedo ima Borut Mahnič iz Ministrstva za zunanje zadeve.</p>
            </sp>
            <sp xml:id="SDZ1-Redna-04-1993-02-26.sp22">
               <speaker>BORUT MAHNIČ:</speaker>
               <p>Gospod predsedujoči, spoštovane poslanke in poslanci! V zvezi z vprašanji, ki so bila postavljena, bi rad dal nekaj pojasnil. Kot je poslanec, gospod Thaler, povedal, sporazum o prevzemu oseb z državami Beneluksa je bil sklenjen istočasno in v paketu s sporazumom o ukinitvi vizumov z vsemi tremi državami. Pogajanja in cela zadeva se je odvijala v sozvočju, v paketu. Rad bi obrazložil, da države zahodne Evrope - dvanajsterica - ki se združujejo, ki ustvarjajo enotno Evropo, so sprejele medsebojni sporazum, ki ureja vprašanja bivanja, vstopa državljanov drugih držav, se pravi državljanov držav izven dvanajsterice, ki je na linijah te ureditve.</p>
               <p>Glede na to, da z državami Beneluksa nismo imeli brezviznega režima, torej smo zainteresirani za ukinitev vizumov, je logično, da smo pri tem morali sprejeti tudi ureditev, ki jo evropska dvanajsterica predvideva za državljane držav, ki niso države članice dvanajsterice, to je tako imenovani Šengenski sporazum. Nekatere države, kot je Poljska, je sklenila z vsemi članicami Šengenske skupine sporazum - je pristopila temu k sporazumu - in je na ta način dosegla to isto - brezvizni režim z državami dvanajsterice. Ker smo mi bili v drugačnem položaju, da je bil vizni režim samo z državami Beneluksa in s Francijo, smo se ločeno pogajali s temi državami, kasneje tudi s Francijo in dosegli ukinitev vizumov, hkrati smo sprejeli tudi ta sporazum o prevzemu oseb, ki je klasičen in na liniji te ureditve, ki sem jo omenil.</p>
               <p>Rad bi dal še nekaj pojasnil v zvezi s konkretnimi določbami. Jasno je, da Slovenija s tem prevzema obveznost. Kar se tiče slovenskih državljanov tako ni dvoma, da jih Slovenija sprejema nazaj, če so izgnani iz drugih držav. Kar se tiče državljanov tretjih držav, jih je pa Slovenija po tem sporazumu dolžna sprejeti, če so v Sloveniji imeli določen status bivanja pred odhodom na ozemlje države Beneluksa, ki je tam ilegalno. Je pa jasno, da mora biti zahteva za vrnitev teh državljanov dokazana. To se vidi iz 4. člena drugega odstavka, kjer se daje možnost, da se prošnja oziroma zahteva držav Beneluksa zavrne, če ni dokazov za to, da je državljan bil na ozemlju Slovenije.</p>
               <p>Državljanstvo se res lahko predpostavlja, vendar je vgrajena tudi varovalka, da če se kasneje pokaže, da izročeni državljan ne izpolnjuje pogojev za izročitev po tem sporazumu, se lahko vrne nazaj.</p>
               <p>To so pojasnila, ki sem jih želel dati. Minister za zunanje zadeve in Vlada predlagata, da se sprejme predlog zakona o ratifikaciji sporazuma. Še enkrat bi poudaril, da je to potrebno gledati v povezavi tudi s sporazumom o ukinitvi vizumov in da če seveda naš parlament ne bi sprejel tega predloga zakona, bi se postavil pod vprašanje brezvizni režim, dosežen s temi državami.</p>
            </sp>
            <sp xml:id="SDZ1-Redna-04-1993-02-26.sp23">
               <speaker>PODPREDSEDNIK MIROSLAV MOZETIČ:</speaker>
               <p>Hvala. Želi še kdo besedo? Prosim, gospod Zlobec.</p>
            </sp>
            <sp xml:id="SDZ1-Redna-04-1993-02-26.sp24">
               <speaker>JAŠA L. ZLOBEC:</speaker>
               <p>Žal moram reči, da nisem bil zadovoljen ne s pojasnilom kolega poslanca Thalerja, predsednika Komisije za mednarodne odnose, ne s pojasnilom predstavnika Vlade. Ne en, ne drugi nista odgovorila na ključno vprašanje poslanca Jelinčiča. In ta problem je izpostavljen tudi v poročilu začasnega delovnega telesa, ki ga je vodil Ciril Ribičič. Namreč problem recipročnosti ni avtomatičen. Slovenija je v popolnoma drugačnem položaju kot so države Beneluksa. Slovenija je izrazito tranzitna država za vrsto beguncev, ne samo za begunce iz nekdanje Jugoslavije, ampak tudi od drugod in preprosto ni v enakem položaju, kot države Beneluksa. Da ne govorim o tem, da je tudi sicer v mednarodnem pogledu Slovenija v inferiornem in šibkejšem položaju itd.</p>
               <p>Glede na to, da je tudi delovno telo izrazilo tovrstno zaskrbljenost, se meni osebno zdi, da tako preprosto stvari ne moremo odpraviti kot sta jo odpravila predstavnik Vlade in kolega Thaler. Jaz bi rad natančnejše zagotovilo, da ne bo Slovenija pristala v neki vlogi, ko se ji bo lahko tudi množično pošiljalo begunce iz držav Beneluksa. Skratka, pojasnilo, ki smo ga slišali, me ni zadovoljilo.</p>
            </sp>
            <sp xml:id="SDZ1-Redna-04-1993-02-26.sp25">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Thaler.</p>
            </sp>
            <sp xml:id="SDZ1-Redna-04-1993-02-26.sp26">
               <speaker>ZORAN THALER:</speaker>
               <p>Stvar je preprosta. Evrop je več. Ena Evropa je tista, kjer se otepajo beguncev. Druga Evropa je tista, ki je tranzitna. Evropa tri je pa tista, ki begunce in emigrante daje. Gre za to, ali je Slovenija sposobna, da se prebije v Evropi tri - verjetno ni - iz Evrope 2 v Evropo 1. Prebila se bo na ta način, da bo to mejo zapore proti imigraciji pomaknila na svojo jugovzhodno mejo, da ostane tako, kot je na severozahodni. Sedaj smo nekje v fazi tranzicije. Po mojem prepričanju ta zakon skupaj z zakonom o ukinitvi vizumov z Beneluksom nas vodi bolj v Evropo 1. Skratka v tisto Evropo, ki se bo branila emigracije, ne pa tista, ki jo bo proizvajala ali bo prek nje tranzitirala.</p>
               <p>Strinjam se z mnenjem začasnega delovnega telesa, ki nalaga Odboru za mednarodne odnose in ta odbor bo to na eni prvih sej to obravnaval, da je potrebno doreči strategijo sklepanja takih sporazumov s strani Slovenije z državami, ki, če lahko uporabim ta izraz, proizvajajo emigrante in begunce. Skratka, da se mi zapremo proti tem, ki prihajajo v Slovenijo. Ali ostajajo v Sloveniji, ali tranzitirajo prek Slovenije.</p>
               <p>Upam, da bo Slovenija lahko v nekaj letih podpisnica "Šengenskega sporazuma" in to so koraki, ki počasi vodijo v to smer. Je pa jasno, da ukinitve vizumov z Beneluksom ali s Francijo ne bi bilo brez sprejema te obveze. Gre za to, da se Slovenija na podoben način zapre, lahko mirno uporabim ta izraz, proti državam, ki so bolj jugovzhodno.</p>
               <p>Drži, da verjetno iz Beneluksa ne bodo ljudje, vsaj zaenkrat, emigrirali v Slovenijo. Upam, da se bo to v nekaj letih začelo dogajati, ker to bo dober znak. Drži pa tudi, da je ta sporazum recipročen in tu ne vidim nič narobe. Tu so varovalke, ki jih je predstavnik ministrstva, gospod Mahnič pojasnil. Pač ne gre za to, da bi se dalo kogarkoli poslati nazaj v Slovenijo, pač pa so tisti, ki se jim to lahko zgodi, točno navedeni. Hvala.</p>
            </sp>
            <sp xml:id="SDZ1-Redna-04-1993-02-26.sp27">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Šešerko.</p>
            </sp>
            <sp xml:id="SDZ1-Redna-04-1993-02-26.sp28">
               <speaker>DR. LEO ŠEŠERKO:</speaker>
               <p>Mi predlagamo zakon o ratifikaciji tega sporazuma. Zavedati se je treba, da če parlament tega ne ratificira, utegnemo priti v situacijo, ko bodo slovenski državljani morali ponovno iskati vizume za te države. To je tisto, kar je gospod Thaler mislil, da smo tu v prehodu.</p>
               <p>Preseneča me, da gospod Jaša Zlobec, ki ga imamo za zelo svetovljanskega, s tako skrbjo gleda na begunce. Jaz se zavedam kompleksnosti problematike beguncev in skrbi gospoda Jelinčiča. Ko se o tem pogovarjamo, se spomnim mnogih stvari, ki sem jih v preteklosti bral o beguncih. Vi veste, da ZR Nemčija, kljub velikim problemov zelo benevolentno gleda na begunce tudi iz nekdanje Jugoslavije. Na nek način je prav, da se mi tu razdelimo. Nekateri so tu bolj ozkosrčni, drugi smo bolj previdni in širokogrudni. Vsak bo pač moral stati za tistim, kar zagovarja in je to prav. Nekaj svetovljanskega duha je pa prav, da si ohranimo. Hvala lepa.</p>
            </sp>
            <sp xml:id="SDZ1-Redna-04-1993-02-26.sp29">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Bučar.</p>
            </sp>
            <sp xml:id="SDZ1-Redna-04-1993-02-26.sp30">
               <speaker>DR. FRANCE BUČAR:</speaker>
               <p>Ta razprava je dobila že tudi moralni prizvok. Mislim, da je potrebno povedati naslednje. Ko smo mi na odboru razpravljali o tej stvari, je bilo mišljeno, ne toliko kot</p>
               <p>formalno pravno vprašanje. Če hočemo priti v Evropo, smo mi tisti, ki smo interesenti za ukinitev viz, ne zahod. Jasno je, da ne moremo mi postaviti pogojev, ampak jih postavljajo oni. Tu smo v položaju, da moramo sprejeti tisto, kar oni zahtevajo, če hočemo imeti ukinitev viz. Druga stvar je, da je bilo stalno opozorilo na našem odboru, da bo to za Slovenijo, to je faktološki ne pravni problem, da bo to vprašanje postalo za Slovenijo eno najpomembnejših vprašanj, kar se tiče migracije.</p>
               <p>Slovenija lahko postane odlagališče, izraz je zelo neprimeren, se zavedam tega, za vse tokove beguncev, ki se jih bo zahodna Evropa branila. Danes že na široko opozarjajo na to, da bo vzhod z velikim navalom pritiskal na vrata zahodne Evrope, kar je že po fizikalnih zakonih razumljivo. Zahod se bo tega branil in jasno, Slovenija kot prehodna dežela bo deležna teh tokov in dejstev je samo v tem, Slovenija enostavno tega ne zmore. Kot smo pri beguncih rekli, do sem ja, naprej pa ne moremo, ker to presega naše možnosti. Isto je ob tem vprašanju.</p>
               <p>To je bilo opozorilo matičnega odbora, ki je to vprašanje obravnaval, da je treba na tem področju dati opozorilo Vladi in upravnim organom, da je treba tu nekaj narediti. Slovenija ne more te begunce in te reveže, človeška beda je poglavje zase, jih ne more enostavno kot tranzitna dežela preusmerjati na drugo stran. Tukaj bodo ostali, mi pa tega ne zmoremo, upoštevajoč razsežnosti tega problema, ki bo nastal. Ne danes, v prihodnosti bo nastal ta problem.</p>
               <p>Zato je treba že danes politiko naših organov usmeriti na to, da bodo računali s tem in da bodo že danes sprejeli potrebne ukrepe. Za to gre. Medtem ko same ratifikacije ne moremo odkloniti. To je naše mnenje.</p>
            </sp>
            <sp xml:id="SDZ1-Redna-04-1993-02-26.sp31">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Podobnik.</p>
            </sp>
            <sp xml:id="SDZ1-Redna-04-1993-02-26.sp32">
               <speaker>MARJAN PODOBNIK:</speaker>
               <p>Spoštovani! Menim, da so bila stališča predstavnika Vlade in tudi predsednika delovnega telesa glede tega vprašanja premalo prepričljiva in da so bili tehtni pomisleki gospoda Jelinčiča in gospoda Zlobca. Podpiram tudi pogled dr. Bučarja in bi predvsem predlagal, da se zaradi teh številnih pomislekov sestaneta Odbor za zunanje zadeve in Odbor za notranjo politiko in pravosodje. Očitno gre za vprašanje, za odločitev, ki bo posegala na vsa ta področja in bi kakršnakoli prenagljena odločitev lahko imela velike posledice in bi bilo prav, da bi ti odbori zavzeli stališče in nam s tem omogočili, da bi se lažje opredelili do teh vprašanj. Hvala.</p>
            </sp>
            <sp xml:id="SDZ1-Redna-04-1993-02-26.sp33">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Pregelj.</p>
            </sp>
            <sp xml:id="SDZ1-Redna-04-1993-02-26.sp34">
               <speaker>ŽARKO PREGELJ:</speaker>
               <p>Spoštovani! Ta problematika, ki je nenadejano izbila, dokazuje, da v tej državi manjka osnovna strategija, ki bi nas usmerila v odnose do takih problemov. Na to opozarjamo že dalj časa tisti, ki smo bili vedno vpleteni v te zadeve in žal se še nič ni premaknilo. Ta proces, na katerega je opozoril gospod Bučar, traja na tem ozemlju že nekaj tisočletij. In vsaka večja sprememba nastane takrat, kadar ta tok, ki prihaja z vzhoda, uspe prebiti tisto civilizacijo, ki obstaja na tleh današnje države Slovenije. To je proces, ki očitno poteka in problem vsake države, vsake družbe na tem področju je, kako ta proces tako regulirati, da ne bo preveč boleč za domače prebivalstvo.</p>
               <p>Očitno bo potrebno za ta problem poiskati rešitev, za to pa je potrebna širša razprava in verjetno tudi rešitev tega konkretnega problema v zvezi z Belgijo, ne bo rešila te problematike v celoti. Veliko bolj pereče bodo te stvari postale, če se bo to dogajalo, recimo večje vračanje beguncev iz Nemčije, ki jih je več, tudi s sosednjo Italijo smo imeli veliko problemov. Ne toliko zaradi beguncev iz Bosne, kot zaradi ekonomskih emigrantov iz afriških držav. Prišli so z ladjami do Reke, poskušali preiti mejo nekje na našem Krasu. Prej ali slej so jih dobili in jih vrnili nam, čeprav so bili v resnici že iz druge države, iz Hrvaške.</p>
               <p>Ta problematika je zelo pereča in predlagam, da se Državni zbor opredeli s sklepom, da v bodoče Vlada poskrbi za pripravo ustrezne dokumentacije in za sprejetje posebne resolucije. Hvala lepa.</p>
            </sp>
            <sp xml:id="SDZ1-Redna-04-1993-02-26.sp35">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Ribičič.</p>
            </sp>
            <sp xml:id="SDZ1-Redna-04-1993-02-26.sp36">
               <speaker>DR. CIRIL RIBIČIČ:</speaker>
               <p>Spoštovane kolegice in kolegi poslanci! Rad bi vrnil razpravo na to, kar je na dnevnem redu. Vsi se strinjamo o nekaterih stvareh in nima smisla, da jih posebej ponavljamo. Vsi se strinjamo, da je potrebna posebna obravnava. Najbrž se vsi strinjamo, da naj to ne dela začasno telo za pravosodje, ampak tisti, ki se ukvarjajo z mednarodnimi odnosi, in to na podlagi resne analize, ki jo pripravi Ministrstvo za zunanje zadeve. Vsi se strinjamo, da izgovor na recipročnost tu nima nobene teže, ker je jasno, da tok poteka v eni smeri in mi lahko na videz naredimo enakopravno pogodbo, dejansko pa ni enakopravna in nam recipročnost tu nič ne pove.</p>
               <p>Vsi vemo, da zaradi tega, kar se je tu sprožilo, ne bomo nasprotovali ratifikaciji ukinitve viz in tega dodatnega sporazuma, brez katerega ukinitve viz ni. Je pa eno vprašanje, ki se mi zdi, da je lahko zanimivo ali sporno konkretno v tem konkretnem aktu, o katerega ratifikaciji govorimo. Tu gre za vprašanje, za katero osebo se šteje, da je prišla iz Slovenije. Imamo določbo, ki pravi, da je dovolj, da je nekdo bival dva tedna v Sloveniji, pa se ga bo vrnilo v Slovenijo, če ni državljan teh držav Beneluksa. Tu je bilo izrecno vprašanje zastavljeno na začasnem delovnem telesu predstavnikov Ministrstva za zunanje zadeve in smo dobili tudi jasno pojasnilo, za katerega upam, da drži in predlagam, da z njim računamo, ko ratificiramo ta dokument. To je pojasnilo, da gre tu za osebe, ki so legalno bivale v Sloveniji. Da gre tu za osebe, ki so bile tukaj začasno prijavljene. Da tu ne gre za nekoga, ki je bil 14 dni ilegalno v Sloveniji, ilegalno pripotoval iz Bosne ali Hrvaške in je potem ilegalno šel naprej, ustavil se je za 14 dni v Sloveniji.</p>
               <p>Dobili smo zagotovilo, da se bo to ugotavljalo na podlagi posebnih dokumentov, ali je nekdo resnično bival v Sloveniji. Drugače se nam lahko res zgodi, da nekdo, ki je potoval prek 10 držav, se bo vrnil točno v Slovenijo, ker bo kot priča rekel, da je bil 14 dni v enem od slovenskih krajev. Hvala lepa.</p>
            </sp>
            <sp xml:id="SDZ1-Redna-04-1993-02-26.sp37">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Poljšak.</p>
            </sp>
            <sp xml:id="SDZ1-Redna-04-1993-02-26.sp38">
               <speaker>MARIJAN POLJŠAK:</speaker>
               <p>Jaz bi postavil samo eno vprašanje gospodu Šešerku in tistim, ki podobno mislijo in govorijo o svetovljanstvu. Na čigav račun se on dela dobrega s takšnim svetovljanstvom, ker tako svetovljanstvo nekaj stane in begunci stanejo. Če jih pride na desettisoče, je to denar, najbolj so prizadeti najnižji socialni sloji. Z večanjem takšnega svetovljanstva in take politike se večajo socialne razlike in socialni problemi. Hvala.</p>
            </sp>
            <sp xml:id="SDZ1-Redna-04-1993-02-26.sp39">
               <speaker>PODPREDSEDNIK MIROSLAV MOZETIČ:</speaker>
               <p>Gospod Šešerko ima besedo.</p>
            </sp>
            <sp xml:id="SDZ1-Redna-04-1993-02-26.sp40">
               <speaker>DR. LEO ŠEŠERKO:</speaker>
               <p>Spoštovani! Jaz sem točno definiral, kaj za mene to svetovljanstvo tu pomeni. To pomeni, da lahko Slovenci gredo po svetu, ne da bi jim bilo treba v enih neprijetnih procedurah in mučnih prostorih stati skupaj z ljudmi iz tretjih ali četrtih dežel, ki pač ne bodo imele in nimajo možnosti, da bi za svoje državljane uredili, da bi lahko potovali po svetu brez teh procedur. Tisti, ki želite to našim ljudem, boste pač morali zato politično tudi odgovarjati in pojasniti, kaj ste mislili. Hvala lepa.</p>
            </sp>
            <sp xml:id="SDZ1-Redna-04-1993-02-26.sp41">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Kopše je želel repliko gospodu Thalerju.</p>
            </sp>
            <sp xml:id="SDZ1-Redna-04-1993-02-26.sp42">
               <speaker>JOŽEF KOPŠE:</speaker>
               <p>Spoštovane kolegice in kolegi. Gospod Thaler ima tudi eno drugo opcijo, ki je zelo interesantna. Obrnjena smer, ko bodo prihajali iz držav Beneluxa k nam, to je ta druga. Jaz bi na nekaj gospoda Thalerja opozoril.</p>
               <p>Belgija in pa Nizozemska ste bili kolonialni državi. Ne verjamem, da bodo prihajali Valonci in ali pa Flamci k nam, verjamem, da bo kdo drug prihajal. Ker te kolonialne države imajo obveznosti do svojih bivših kolonij. Hvala lepa.</p>
            </sp>
            <sp xml:id="SDZ1-Redna-04-1993-02-26.sp43">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Besedo ima gospod Anderlič.</p>
            </sp>
            <sp xml:id="SDZ1-Redna-04-1993-02-26.sp44">
               <speaker>TONE ANDERLIČ:</speaker>
               <p>Spoštovani. Jaz podpiram stališče v tistem prvem delu, ki ga je gospod Bučar oblikoval. Dejstvo je, da je naš interes, da to storimo. Drugo dejstvo je seveda tudi to, da šele vzpostavljamo neke pogoje, da bi se lahko približali državam, s katerimi bi bili radi primerljivi in s katerimi bi bili radi v skupni družini. Zato je pač treba neke pogoje sprejeti.</p>
               <p>Sem pa seveda za to, da se diskusija, ki je tukaj tudi prisotna, pač pelje naprej in se mogoče tudi v tem delu sprejme kakšen sklep ali napotilo za ravnanje Vlade Republike Slovenije v prihodnje. Nikakor se mi pa ne zdi smiselno postavljati določenih pogojev. Kajti, v kolikor se to zgodi, se bodo tudi na drugi strani potem začeli spraševati, ali mi mislimo zares ali ne. Ali hočemo neka drugačna pravila, ki niso udomačena v teh deželah, za katere se mi sedaj trudimo, da bi olajšali, kot je bilo rečeno, potovanje našim državljanom. Hvala.</p>
            </sp>
            <sp xml:id="SDZ1-Redna-04-1993-02-26.sp45">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Še kdo želi besedo?</p>
               <p>Ker ne želi nihče več razpravljati, zaključujem razpravo in prekinjam to točko dnevnega reda.</p>
               <p>Predstavniki Vlade so prišli. Vrnili se bomo na <title>28. TOČKO DNEVNEGA REDA</title>, ki smo jo prej iz tega razloga prekinili. To je <title>OSNUTEK ZAKONA O VARSTVU OKOLJA</title>.</p>
               <p>Kaj smo prejeli na klop in vse te stvari sem prej napovedal, tako da ne bom tega ponavljal. Sprašujem samo predstavnika Vlade, če želi besedo? (Da.) Besedo ima Miha Jazbinšek, minister za okolje in prostor.</p>
            </sp>
            <sp xml:id="SDZ1-Redna-04-1993-02-26.sp46">
               <speaker>MIHA JAZBINŠEK:</speaker>
               <p>Spoštovani poslanci! Jaz se najprej opravičujem. Meni je bilo namreč točno 2 minuti pred 10. uro rečeno, da gre najprej glasovanje in potem obravnava. Zato sem zamudil, drugače ne bi.</p>
               <p>Jaz bom nekaj malega o kontekstu zakona povedal, čeprav je to verjetno dosti znano. Vendar bom to povedal zato, ker imam pač priložnost, da prvič v tej skupščini pravzaprav o tej temi spregovorim. Torej nekaj elementov, ki izhajajo, ali pa, ki so skozi predlog za izdajo zakona bili na nek način že konzumirani.</p>
               <p>Gre za osnovno vprašanje, da je na tem področju bila pravna praznina. Je še sedaj pravna praznina in pa, da je do konca leta 1983 treba vse te pravne praznine zapreti. Gre na nek način v tem zakonu, da se s področja, ki je bilo popolnoma samo na kooperativnosti, pravzaprav na tem področju tudi vzpostavi pravno reševanje tega problema.</p>
               <p>Jaz ne bom razlagal, kako so pristojnosti varstva okolja sedaj v zakonodaji razdeljene. Povem samo to, da minister za okolje po nobenem določilu nobenega zakona na teme varstva okolja nima nobenega pooblastila. Zato, ker je seveda to ministrstvo, ko je bilo enkrat že prej ustanovljeno, pa potem priključeno Ministrstvu za urbanizem, bilo ministrstvo, ki naj bi usklajevalo med pristojnostmi drugih ministrov in resorjev. Vendar je to področje, ki je v celi Evropi, kjer ima vsaka Vlada tudi svoje ministrstvo za okolje, tam se pač ne more zgoditi to, da bi obstojal minister, brez kakršnih koli pooblastil. Za ministre brez pooblastil se ponavadi določi, da jih ne potrebujejo v posameznih državah.</p>
               <p>Začetna dilema je bila, ali kompleksni zakon ali perpartes zakonodaja. Ta dilema se tudi tehnično ni izšla drugače kot z integralno zakonodajo, ki je sedaj, jaz to večkrat ponavljam, bom še enkrat ponovil, bila potrjena skozi nekaj mednarodnih zadev. Čisto nazadnje skozi vzorec, vzorčni zakon za nacionalne zakonodaje s strani Sveta Evrope, sicer še v osnutku, vendar prizadevanja so identična našim prizadevanjem. Gre za to, da zakon pokriva tako varstvo naravne substance kot varstvo narave pred onesnaženjem, kar je možno seveda tudi ločeno obravnavati, vendar se potem vsi inštituti varstva okolja, pravni, organizacijski, finančni in drugi lahko seveda tudi delijo in potem ta organizacija ni več logična in racionalna.</p>
               <p>Ob tem zakonu je ostalo nekaj dilem; še nazadnje so bile sprožene tudi v Državnem svetu. Državni svet je sprejel mnenje, da podpira sprejem celovito in sistemsko zasnovanega zakona o varstvu okolja, pri čemer je seveda dal tudi mnenje, naj se pri dograjevanju sistema varstva okolja upoštevajo gmotne razmere republike, posebno sposobnosti gospodarstva. V ostalem je šel po posameznih parametrih.</p>
               <p>Mi mislimo, da je praktično vse, za kar se je zavzel Državni svet, in ker je potem tudi matično telo obravnavalo in selekcioniralo po dveh vprašanjih, svoje mnenje tudi potrdilo. Mi mislimo, da zakon sam še ne predstavlja totalne stopnje ekologizacije Slovenije. Ekologizacija se seveda dogaja skozi politiko, skozi pristojnosti Vlade, tudi še seveda Državnega zbora za posamezna vprašanja, ker to ni edini zakon na tem področju; seveda skozi bilateralne pristojnosti v ministrstvu, multilateralne in skozi pristojnosti ministrstva samega. Politika se bo namreč gradila korak za korakom, skozi podzakonske predpise in skozi nacionalni program varstva okolja, ki ga bo sprejemala ta skupščina.</p>
               <p>Tako, da je v bistvu zakon osnovni mehanizem in osnovna  struktura delovanja na tem področju in razdelitev vlog, pristojnosti, predvsem pa nalog. Ta zakon zahteva ogromno dela po njem, vendar to na način sukcesije, to se pravi, obstoječe podzakonske norme ki se ohranjajo in se potem sukcesivno z boka ali spreminjajo ali dodajajo nove, vse pa in seveda pretežno v luči tudi prisile mednarodne skupnosti. Če mi ne bi ratificirali nekaterih reči s 1.1.1993; ladje z repromateriali so že v Hong Kongu stale. Seveda podpis ratifikacije nekaterih stvari pomeni, da je treba te obveznosti, ki so tukaj notri napisane, tudi uresničevati. Brez organiziranosti se to seveda ne da in stvari so tu takšne, da lahko pride zaradi zunanjih razmerij in zaradi naše neorganiziranosti ali nepristojnosti do velikih zadreg.</p>
               <p>To se pravi, da se bo bistvo zakona utrjevalo postopoma skozi mehanizme ob drugih zakonih in v vsem podzakonskem sklopu.</p>
               <p>Tu je bilo izpostavljeno vprašanje centralizacije pristojnosti. Seveda na novo se vzpostavlja pristojnost in se zdi včasih centralizacija tam, kjer se na drugih vzpostavljenih resorjih to ne bi zdelo, ker bi bilo seveda popolnoma normalno. Čeprav menimo, da so te pripombe legitimne, zato smo dali tudi zakon nazaj v osnutek, in gre za to, da je zakon seveda sposoben vgrajevanja teh vprašanj, še posebej seveda, če bo to naloženo s strani Državnega zbora. Celo mislim, da bi lahko združili dve inštituciji upravnega aparata, zavod in direkcijo v eno, čeprav imamo danes organizirano kot dve v ministrstvu.  </p>
               <p>Vprašanje se je seveda postavilo tudi vloge lokalne skupnosti in države. Mi bomo v nadaljnjem delu eksplicirali to razmejitev še bolj; sedaj je mogoče malo zakrita, ker je vloga občine nekako razseljena po posameznih členih, kadar se govori o posameznih tematikah in bomo seveda tudi to še preverili. Preverili bomo tudi seveda, kdaj kakšen akt na nivoju ministrstva ali se ga da višje gori na Vlado oziroma kdaj tudi z Vlade na skupščino; verjetno v duhu te razprave, ki jo bomo tukaj deležni. Moram reči, seveda, da je tu nekaj pravnih inštitutov, ki razbremenjujejo nekatero drugo zakonodajo in postavljajo stvari jasno, predvsem tudi v odnosu na zakonodajo urejanja prostora. Tisto, kar se nam zdi bistveno je tudi to, da smo s tem zakonom približno 10 zakonov oz. njihovih določil eliminirali, tako da se določenega zakonodajnega balasta s tem zakonom tudi rešujemo.</p>
               <p>Jaz bi povedal, da je to zakon, ki ga je v prvi fazi dala v to skupščino Peterletova Vlada. Zakon je bil takrat deležen pozornosti. Bil je celo deležen odločitve, da je sposoben bil združitve prve in druge faze. Tako, da smo mi prišli sedaj že v času Drnovškove vlade seveda v parlament s predlogom. Vendar smo menili ob tem prehodu, da je prav, da se vrne nazaj v osnutek, da enostavno čim več mnenj dobimo in da to čim bolj benevolentno poskusimo vgraditi v bodoči predlog. Hvala lepa.</p>
            </sp>
            <sp xml:id="SDZ1-Redna-04-1993-02-26.sp47">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Osnutek zakona je obravnaval tudi Državni svet in sprejel svoje mnenje. Predlog zakona je obravnavalo začasno delovno telo za okoljevarstvene zadeve, ki je priporočilo Vladi Republike Slovenije, da do seje Državnega zbora opravi razgovore z zainteresiranimi člani Državnega sveta Republike Slovenije in zainteresiranimi poslanskimi skupinami Državnega zbora. Poročilo ste prejeli s sklicem seje. Dodatno poročilo, v katerem se je začasno delovno telo opredelilo do mnenja Državnega sveta, ste prejeli na klop. Želi poročevalec delovnega telesa besedo? Prosim, gospod Pregelj.</p>
            </sp>
            <sp xml:id="SDZ1-Redna-04-1993-02-26.sp48">
               <speaker>ŽARKO PREGELJ:</speaker>
               <p>Spoštovani! Začasno delovno delo za okoljevarstvene zadeve je zakon obravnavalo zgolj v smislu uvrstitve na dnevni red, da ali ne. Ko je bilo odločeno, da se soglaša z uvrstitvijo, smo se odločili tudi za fazo, to je, predlagali smo fazo osnutka, kar je potem tudi predlagatelj, kot vidimo, sprejel. Vsebinske obširne razprave ni bilo. Bila je načelna razprava, ki jo imate povzeto v poročilu. Ne vem, če ima smisel, da bi to sedaj preverjali. Pripombe so bile več ali manj take, kot so bile že podane tudi v prejšnjem sklicu. Detajljne, podrobne vsebinske razprave pa to telo še ni opravilo, ker niti ni imelo možnosti in ker gre v bistvu za dokaj širok zakon. Ker gre v bistvu za krovni zakon, bo verjetno ta razprava še potrebna.  Na drugi seji smo imeli obravnavo mnenja, ki ga je poslal Državni svet, in sprejeli smo stališča. Del stališč smo podprli, predvsem tista prva tri oz. štiri, ki so bila nekoliko bolj splošna, medtem ko posameznimh pripomb, ki so bile že skoraj v amandmajski obliki, tudi na podlagi razprave z  gospodom ministrom, nismo nekako mogli podpreti oz. nismo imeli svojega mnenja, kar je zopet razvidno tudi iz predloženega poročila. Dejansko je delovno telo opravilo zgolj del dela, ki ga je moralo  opraviti glede tega zakona. In v bistvu je vprašljivo tukaj sedaj upoštevanje določila poslovnika, da zbor odloča o osnutku takrat, ko delovno telo poda mnenje. Jasno, da se formalno da tudi odločati o tem osnutku; ne mislim, da ne, je pa res, da je bilo mnenje podano čisto proceduralno. Se pravi, uvrstitev na dnevni red in nekoliko bolj konkretno je bilo mnenje na stališče Državnega sveta.</p>
               <p>Predlagam, da opravimo načelno razpravo in potem, da se poskušamo odločiti o nadalnjih korakih. Hvala.</p>
            </sp>
            <sp xml:id="SDZ1-Redna-04-1993-02-26.sp49">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Ugotavljam, da so zastopane vse poslanske skupine in lahko pričnemo z razpravo. K razpravi so se nekateri že prijavili. Najprej France Bučar.</p>
            </sp>
            <sp xml:id="SDZ1-Redna-04-1993-02-26.sp50">
               <speaker>DR. FRANCE BUČAR:</speaker>
               <p>Spoštovani! Upam, da ne bom dregnil v sršenje gnezdo, če naprej izjavljam, da za ta osnutek ne bom glasoval. Hkrati pa moram reči, da se absolutno strinjam z intencijami tega zakona in mislim, da je to materija, ki jo je treba zakonsko urediti. In gre tukaj pravzaprav bolj za način, kako se to ureja. Tudi že v poročilu smo slišali, da gre tukaj za tako imenovani krovni zakon. Kaj pravzaprav je krovni zakon? Krovni zakon pomeni; to je zopet eden od reliktov prejšnjega sistema, realsocialističnega sistema, kjer smo ideologijo, ki absolutno še ni bila zrela za soočenje z nasprotnimi argumenti, spremenili enostavno v zakon. Klasični primer tega recimo je na področju socialne zakonodaje, recimo zakon o združenem delu, kjer se je pravzaprav ta uradna ideologija, ki ni imela nobenega potrdila nikjer, kratkomalo zavarovala pred kakršnim koli napadom s tem, da jo enostavno preoblikuješ v zakon. Po starem srbskem načelu, "ko ne veruje, 7 dana zatvora." Poslušajte. Resnično gre za to in tu je materija, kjer gre za doktrino, ki jo visoko spoštujem, ki je pa ravno kot doktrina na področju, ki je izredno dinamično, življenjsko, razumljivo soočena z izredno dinamiko razvoja, z izredno različnostjo pogledov lahko, torej gre za materijo, ki je izrazito usmerjena v prihodnost. In zato jo moramo  kot doktrino izpostaviti kritiki, dopolnjevanju in je ne moremo kot tako enostavno spremeniti že zakon. S tega stališče menim, da je to recidiv, ker se tiče samo nomotehnične narave te stvari.</p>
               <p>Poleg tega prosim, da ne razumete mojega izvajanja kot žalitev kogarkoli, ampak če to preberem, meni se vzbuja vtis, to je eno predavanje na zelo visoki ravni lahko, lahko je tudi magistrska ali pa doktorska teza, ni pa zakon. Čeprav moram reči, da doktorska teza verjetno ne more biti, ker pri doktorski tezi vsaj domnevamo, čeprav je to samo domneva, da naj bi bil to nek originalni prispevek znanosti. V tem, kar naj bi nosilo ime zakon, je pravzaprav materija, ki je večinoma, prosim, tukaj sem na mehkem terenu, ampak vsaj kot so mi povedali, večinoma že urejena z različnimi mednarodnimi konvencijami. In v kolikor smo mi te konvencije sprejeli, potem te konvencije že po ustavi neposredno pri nas veljajo. Se pravi, da cilj, ki ga hočemo doseči s tem zakonom, praktično že dosegamo.</p>
               <p>Zato je tudi v zakonu polno narativnih stvari, ki spadajo praktično v učbenik. To je recimo, kdor pozna načela upravnega postopka oz. učbenik o upravnem postopku, vedno se začne z načeli, javnostmi itd., približno enako je to. To je materija za učbenik. Lahko celo dobra materija. Samo zakon to ni. Zato pravim, ponovno poudarjam, ne ugovarjam intencijam tega zakona, samo prav zato, ker bi rad prispeval  tudi svoj delež k temu, da se ta materija spravi do ravni operacionalnosti. Namreč ta zakon absolutno ni operacionaliziran. Gre pa za to, in moj konkreten predlog je, da sprejmemo načela tega zakona kot izhodišče, to se pravi, da jih ne zavrnemo, da jih sprejmemo kot izhodišče, da pa ne morejo biti sama ta načela že izhodišče za predlog zakona. Ta načela so lahko izhodišče za vrsto konkretnih zakonov, ki bodo dejansko operativno stvari uredili. Zakon namreč v bistvu samo dovoljuje in prepoveduje, ne pa pripoveduje. Vidite, in zato s tega stališča mislim, da v tej fazi ta stvar še ni godna za nek, če rečem tako, enciklopedičen zakon. V resnici je to pravzaprav šele tista osnova, na kateri bi lahko vrsto zelo konkretnih operativnih zakonov izdali.</p>
               <p>Če sedaj malo patetično zaključim; tudi na tako imenovanem nomo-tehničnem zakonodajnem področju se vendarle dajmo vrniti v Evropo s tega Balkana.</p>
            </sp>
            <sp xml:id="SDZ1-Redna-04-1993-02-26.sp51">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Prosim gospod Peršak.                                              </p>
            </sp>
            <sp xml:id="SDZ1-Redna-04-1993-02-26.sp52">
               <speaker>ANTON PERŠAK:</speaker>
               <p>Verjetno ne boste mislili, da je slučaj, da bom malo v sozvočju s predgovornikom, vsaj v delu tega, kar bom povedal, in sicer v prvem delu; bom pa z druge strani zastavil.</p>
               <p>Tema, ki se je danes ponovno lotevamo, kajti v prejšnjem sklicu smo se je že enkrat, je izredno pomembna. To, kar je govoril dr. Bučar, na nek način potrjuje moja izkušnja s tem zakonom. Namreč, varstvo okolja je seveda tudi za mene izredno pomembno, verjetno danes celo najpomembnejša politična tema in zaradi tega sem se seveda tudi jaz nekako intenzivno posvečal temu zakonu že ves čas, od kar smo ga tudi v prejšnjem sklicu dobili in bi rekel, da sem šel nekako skozi tri faze.</p>
               <p>Prva faza je bila to, da me je nekako zakon potegnil v neko polemično razmerje in ob prvi diskusiji, ob prejšnjem, ali pa s tem, sedaj dopolnjenem osnutku, sem pravzaprav začel polemizirati s tem, kar je dr. Bučar imenoval doktrina. Začel sem nekako postavljati neke zahteve, da bi moral zakon postaviti še neka določena izhodišča, bom rekel filozofska, še nekako drugače opredeliti odnos do narave in tako naprej in sem predlagateljem zakona predlagal, da naj to storijo. Se pravi, da z vidika, ki ga je razlagal dr. Bučar, sem pravzaprav padel v past zakona, ravno v to, da zakon pravzaprav razvija neko, kot on pravi temu, doktrino, in sem se tudi jaz začel na ta način obnašati in s tega vidika zakon brati in ga poskušati dopolnjevati, seveda kolikor jaz to pač razumem.</p>
               <p>Druga faza je bila ta, da so me nekako prepričali, da je to takšna doktrina, kot je v zakonu napisana, pravilna, da so moji pomisleki sicer razmisleka vredni, da pa ne prispevajo kaj bistvenega k vsebini zakona, sem se nenadoma zapičil v jezik tega zakona in sem rekel, da mi cela vrsta sintagm, pojmov ne odgovarja. Lahko vam jih nekaj preberem. V nekaterih primerih gre</p>
               <p>za čiste novotvorbe, jezikovne, kar je seveda vprašljivo, ker jezik ima pač neko svojo logiko in z zakoni izumljati novotvorbe v jeziku in jih na nek način uzakoniti, je seveda zelo, bi rekel, skregano z bistvom jezika. Zakon najbrž mora povzeti pojme, seveda pravne, ampak vendar le tiste, ki so že uveljavljeni in so relativno nedvoumni, ne pa, da uvaja nove besede, ki si jih potem vsak po svoje razlaga.</p>
               <p>Druga takšna raven je pa raven uporabe določenih izrazov, ki jih sicer razumemo drugače, recimo tudi tujk in tako naprej. Jaz sem že - ker smo s predlagatelji zakona imeli en pogovor - povedal, da sem ta zakon v nekem trenutku začel brati s pomočjo slovarja slovenskega knjižnega jezika in slovarja tujk zato, ker nekaterih stvari, ki sem si jih prevedel v skladu s svojim običajnem poznavanjem tujk, nisem več čisto dobro razumel.  Jaz sem recimo besedo biologija prevedel, bom sedaj rekel, v eno takšno življenjeslovje in potem sem prebral pridevnik biološki in sem rekel življenjeslovske potrebe. Ali imate v nekem, ko preberete celo sintagmo, pridete do tega, da nekako postane nerazumljivo; razvrednotenja okolja so škodljivi vplivi. "Posledice vplivov" je lahko razvrednotenje okolja verjetno, niso pa vplivi razvrednoteni ali tisto, kar vpliva in tako naprej, da ne bi našteval.</p>
               <p>Potem mislim, da bi bilo vendarle dobro, ne glede na to, da me lahko kdo zavrne s strokovnostjo in tako naprej, da bi se bilo vredno truditi; tudi nekatere pojme, ki niso tujke v pravem pomenu besede, ampak so prenašanje nekaterih besed iz drugih jezikov v slovenščino, nekako le poskušati najti adekvaten izraz v slovenščini. Recimo "prosluli monitoring", ali se to res ne da prevesti, ali ni to nadzor ali kontrola? (Nekdo govori iz klopi.) Jaz bom, gospod Šešerko, ko boste vi govorili, popolnoma tiho in se sploh ne bom oglasil; takrat grem lahko celo ven, če želite, ampak jaz imam pač nek odnos tudi do varstva jezika, da sedaj rečeva, kajti tuji jezik je naravna dobrina v nekem smislu  in je treba tudi do njega imeti odnos. Nisem optimist do te mere, da če mi boste dokazali, da tej besedi ni mogoče najti adekvatnega izraza - sedaj sem tudi jaz uporabil tujko - v slovenščini, bom tudi na to pristal.</p>
               <p>Po tej fazi ukvarjanja z jezikom sem seveda prišel do spoznanja, o katerem je veliko boljše govoril v prvem delu svoje diskusije gospod Bučar. Tudi sam sem nekako prišel do tega, da je pravzaprav tisti problem, s katerim se nekako v začetku vsakega srečanja s tem zakonom srečam, ta, da se pravzaprav zakon v velikem delu ukvarja z uzakonjanjem določene doktrine. Ima zelo dolgo poglavje, v katerih razlaga pojme, načela, daje natančno zakonske definicije določenih, kot pravi on, odnosov do narave, do okolja, do interpretacije posameznih pojmov. To je najbrž tisto, kar je na nek način vprašljivo. To ne pomeni, da to ne velja. Je pa vprašanje, ali je to materija zakona. Mogoče je to stvar nacionalnega programa. Mogoče je to stvar neke doktrine, ki jo je treba razvijati ob tem, ko se ta zakon uveljavlja itd. Vprašanje je, ali je to res. Verjetno drži to, da je tu poskus doseči nek učinek, da bi ta družba ali pa slovenska država v celoti, bi nadomestila, da tako rečem, ekološko zavest, da bi nadomestili zakon, kar je pa seveda zelo težko. To je tisto, kar je dr. Bučar govoril, da so ideologijo zapisali v zakon, da bi jo tako naredili efektivno, ker preprosto ni bila del naše zavesti, dejansko.</p>
               <p>Tisto, kar je treba storiti ob zakonu, je to, in to je že povezano z nadaljevanjem, da postane vedenje, naš odnos do teh stvari del naše vsakdanje prakse, ne pa, da to spoznanje, ki je zapisano v ta uvodni del zakona, postane del naše zavesti, ne pa zakon. Potem pa, ali se izpolnjuje ali ne.</p>
               <p>Drugo so nekatere pripombe, ki bi jih samo na kratko omenil, so pa tiste, o katerih je že gospod minister sam govoril, ker se seveda ponavljajo. To je pač razmerje med ravnijo države, ravnijo lokalne samouprave. S tem, da pri tem ne gre samo za to, kaj bo prepuščeno lokalni samoupravi, ampak tudi za to, kaj je pravzaprav s tem zakonom zapovedano lokalni samoupravi.</p>
               <p>Gre zopet za to vprašanje. Ali je res mogoče zagotoviti varstvo okolja samo z normami. Tudi s tem, da predpisujemo, katere organi, katere službe mora imeti neka določena lokalna samoupravna skupnost itd. Važno je, ali ona neko svojo nalogo, neko svojo dolžnost, ne nalogo v zakonodajnem smislu, izpolnjuje. Sedaj, ali jo izpolnjuje z natanko takim organom in s tako službo ali z malo drugačno, s prostovoljno, ali kakorkoli, je drugo vprašanje. Ampak na nek način je vprašanje odgovornosti in lokalnih ravni in seveda vseh ljudi, ne pa samo zapovedi, kaj se kje, na kakšni ravni mora delati. Tudi to se mi zdi, da je problem tega odnosa, ne samo to, ali zadosti prepušča lokalni skupnosti ali ne. In na kakšen način ji prepušča.</p>
               <p>Drugo vprašanje, gospod minister je že rekel, da bodo to upoštevali, je razporeditev pristojnosti. Gospod minister je očitno govoril že iz izkušnje, recimo temu očitku, da si ministrstvo in minister, ali bo to čez 10 let on, ali pa kdo drug, je seveda drugo vprašanje, na nek način prilašča ali zadržuje takorekoč vse, ali pa preveč kompetenc aktov, ki jih mora on podpisati itd. So ugovori in jaz jim do neke mere verjamem, da bi se marsikaj od tega dalo prepustiti. Ali drugim na ravni države ali na izpostavah upravnega organa itd. To ne pomeni, jaz se strinjam s tem, da inšpekcija mora postati državna, bo pa seveda imela izpostave po deželi in marsikaj lahko v skladu s tem, da je, v okviru pristojnosti, ki so mu dane, tudi inšpektor na najnižji ravni vendar samostojen; mu je treba dati tudi pravico, da se o kakšni stvari samostojno odloča. ne pa da samo nekaj izpolnjuje.</p>
               <p>Nekaj pripomb, ki izhajajo iz tega, kar sem povedal in ki so nam jih posredovali tudi naši člani, imam v pisni obliki. Gre za to, da ne boste rekli, da govorim samo na splošno. Te pripombe se nanašajo tudi na konkretne člene in te pripombe v pisni obliki bom oddal zato, da vas ne bi utrujal še s tem. Mislim pa, da so stvari, o katerih sem pač nekaj rekel, vsaj meni se zdi, vredne razmisleka, kljub medklicem. Hvala.</p>
            </sp>
            <sp xml:id="SDZ1-Redna-04-1993-02-26.sp53">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Predan.</p>
            </sp>
            <sp xml:id="SDZ1-Redna-04-1993-02-26.sp54">
               <speaker>DR. JANKO PREDAN:</speaker>
               <p>Spoštovani predsedujoči, gospe in gospodje. Malo težko mi je sedaj razpravljati po razpravi gospoda Bučarja, gospoda Peršaka, posebno še, ker se v določenih izvajanjih strinjam s pripombami. Vendar pa bi rad tudi z nekoliko drugačnega vidika opredelil in želel poudariti, da je sprejem tega zakona nujno potreben.</p>
               <p>Prejšnji teden so poslansko skupino Zelenih obiskali predstavniki Svetovne banke za razvoj, ki pripravljajo študijo o ekologiji, in sicer mesta Ljubljane, mesta Maribor in pa še Šoštanja ter Videm ob Krškem.</p>
               <p>Poleg ostalega so imeli eno glavnih pripomb v tem, da je izpeljava naših ekoloških problemov predvsem v tem, ker imamo tako razdrobljeno in necentralizirano zakonodajo. Vsaka občina ima pravzaprav svoje odloke in svoje predpise in je nemogoče izpeljati jasno začrtano strategijo, kar se tiče okolja varstvenih problemov. Priporočata zlasti, da sprejmemo krovno strategijo oziroma krovni zakon, ki ga pa razumem v obratnem smislu, kot pa spoštovani gospod Bučar, čeprav ga je možno razumeti tudi v smislu prejšnjih načinov izkoriščanja besede krovnih.</p>
               <p>Osnutek zakona sem prebral po dolgem in počez in se kar nekaj tednov z njim ubadal. Ko sem še prebral poročilo delovnega telesa, sta mi padli v oči dve navidezno oziroma nasprotujoči si dejstvi. Ti bi rad citiral. In sicer, najprej navajajo, da je ta zakon zelo potreben in je sistemski. Takoj zatem pa, v predloženi vsebini zakon ni izvedljiv v današnji ekonomski situaciji.</p>
               <p>To me je napeljalo na to, da mislim, da gre tukaj, če malo poenostavim, za to, da si nasproti stojita javni interes in pa kapital.</p>
               <p>Mislim, da je dilema, ali sprejeti ta zakon o varstvu ali ne, zgolj navidezna in da Slovenija potrebuje in se mora vključiti. To zelo jedrnato in lepo piše "Večer" v "Ekološko ozaveščen trg" in pa "Podpirati ekologizacije življenja", kar lepo govori minister Jazbinšek.</p>
               <p>Zdi se mi, da je jasno opredeljena okoljevarstvena strategija, da nam komaj ta omogoča, da konkuriramo s posojili pri tujih bankah, kjer je ta ekološki moment pomemben kriterij za pridobitev teh posojil in pa omogoča konkurenčnost naših proizvodov na tujih trgih. Če vemo, da je zaradi obremenitev okolja v nacionalnem bruto proizvodu že kar 5% in da znaša ta strošek, in da narašča ta strošek, potem nas bo seveda to pripeljalo na evropsko margino in nas bodo razvite države izsiljevale predvsem, da bomo za njih tržišče, ali pa prostor za zamazane tehnologije.</p>
               <p>Mislim, da je ta sintagma, da je ekologizacija življenja civilizacijska nuja, še kako potrebna. Hvala.</p>
            </sp>
            <sp xml:id="SDZ1-Redna-04-1993-02-26.sp55">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Replika.</p>
            </sp>
            <sp xml:id="SDZ1-Redna-04-1993-02-26.sp56">
               <speaker>ŽARKO PREGELJ:</speaker>
               <p>Spoštovani. Predgovornika moram opozoriti, da v bistvu mnenje začasnega delovnega telesa ni dvolično. Tisto mnenje je v bistvu zgolj povzetek mnenj, ki so bila na tej seji izrečena. Ni se glasovalo o njih. Že prej sem poudaril, da začasno delovno telo za okoljevarstvene probleme ni opravilo vsebinske razprave.</p>
               <p>Bilo je izrečenih več posameznih mnenj. Ta mnenja so znana v tem povzetku. Mnenje, tako kvalificirano, bi bilo takrat, ko bi začasno delovno telo glasovalo. Hvala.</p>
            </sp>
            <sp xml:id="SDZ1-Redna-04-1993-02-26.sp57">
               <speaker>PODPREDSEDNIK MIROSLAV MOZETIČ:</speaker>
               <p>Hvala. Gospod Horvat.  </p>
            </sp>
            <sp xml:id="SDZ1-Redna-04-1993-02-26.sp58">
               <speaker>FRANC (FERI) HORVAT:</speaker>
               <p>Hvala gospod predsednik. Spoštovane poslanke in poslanci. Soglašam s tem, da je varstvo okolja potrebno čimbolj celovito in čimbolj usklajeno urediti, kar seveda ne pomeni, da mora biti vse v enem zakonu. S tem soglašam.</p>
               <p>Mislim tudi, da so cilji v osnutku dobro, dolgoročno in globalno dobro opredeljeni, vendar se ob teh konkretnih rešitvah postavlja vprašanje uresničljivosti zakona, zlasti kratkoročno in na način, kot je v tem tekstu predlagano. Tudi s tega vidika imamo v Združeni listi največ pripomb in predlogov.</p>
               <p>To vprašanje med drugim opravičujejo tudi dolgi roki, ki so predvideni v osnutku za izvedbene akte, kar praktično pomeni, da zakon, če tudi bi ga zelo hitro sprejeli, ne bo operativen in izgleda ne bo zagotovil uresničevanja ciljev, kot bi to želeli in kot si mi predstavljamo v tem zakonu.</p>
               <p>Razen tega zakon daje premalo poudarka ukrepom za prehod iz obstoječega stanja, ki je seveda skrajno nezadovoljivo, v želeno stanje, torej sanacijo obstoječega stanja. Z namenom, da bi se zagotovilo čim boljšo izvedljivost, čim hitrejšo izvedljivost in učinkovitost zakona, dajemo nekatere pripombe in predloge. Tudi nekatere, ki so že bile dane. Pri tem moram reči, da me zelo veseli, da je gospod minister v svojem uvodu pokazal zelo veliko pripravljenost prisluhniti pripombam, ki so bile že dane in ki bodo dane. In sem prepričan, da ob taki kooperativnosti, bo tudi možno priti do dobrih rešitev.</p>
               <p>To se je pokazalo tudi pri razgovoru, delovnem razgovoru, ki smo ga že imeli v Združeni listi z gospodom ministrom in je tudi danes že uvodoma na nekatere pripombe, na nekatera vprašanja tudi odgovoril s pripravljenostjo jih upoštevati.</p>
               <p>Predvsem mislim, da bi vzporedno s sprejemom in uveljavitvijo zakona, morali zagotoviti vsaj minimalne normativne, programske, organizacijske pogoje za izvajanje zakona, zlasti mislim na oceno stanja, vsaj na osnove nacionalnega programa, ker programa gotovo ni možno tako hitro pripraviti. In pa vsaj na osnutke podzakonskih aktov, ki bi jih bil tudi treba, potem po sprejemu zakona, sprejeti prej, kot pa to določajo roki, ki so v osnutku predvideni. Seveda je treba tudi v zakonu zagotoviti čim bolj racionalno organiziranost za to področje.</p>
               <p>Dalje. Potrebno je zagotoviti večjo, čim večjo usklajenost zakona, tako vsebinsko kot časovno, z drugimi relavantnimi predpisi, da ne bo praznin protislovnosti ali pa celo zmede. Mislim tukaj predvsem na zakon o urejanju prostora, predpise o gradnji investicijskih objektov in drugih posegih v prostor, predpisov o urejanju naselij in podobno. Postavlja se vprašanje, ali koncesije spadajo v ta zakon. Ali ne bi bilo primerneje urediti morda v drugem zakonu. Dalje, v zakonu bi kazalo jasneje opredeliti, kako iz obstoječega stanja preiti v želeno, več poudarka v sanaciji. V tej zvezi bi bilo treba dati večji poudarek spodbudam in ne le represiji, večji poudarek olajšavam. Večji poudarek postopnosti in selektivnosti in upoštevati tudi zgornje meje finančne sposobnosti gospodarstva in države. Te pripombe bi kazalo upoštevati pri določilu o skladu za okolje.</p>
               <p>Osnutek vsiljuje pretirano preorganiziranost in izjemno razvejano in hkrati zelo centralizirano organizacijo služb in pristojnosti. Mislim, da je velika iluzija, če mislimo, da bo velik upravni aparat lahko zagotovil - ob velikih stroških - in reševal probleme okolja. Tako pretirana centralizacija pristojnosti in služb v okviru ministrstva najbrž ni najprimernejša rešitev. Soglašam z ministrovo uvodno ugotovitvijo, da pa je nemogoče tudi stanje, da nima ministrstvo na tem področju nobenih pristojnosti.</p>
               <p>V iskanju strokovne podpore je ob omejenih finančnih in kadrovskih možnostih treba nujno iskati rešitve v maksimalnem koriščenju obstoječih strokovnih ustanov in strokovnih kapacitet, seveda s potrebnimi dopolnitvami, z dodatnim izobraževanjem, usposabljanjem in podobno.</p>
               <p>V tem smislu je treba preveriti vprašanje, ali je pravi izhod v vseobsegajočem slovenskem inštitutu za varstvo okolja, posebno še, če bo to državni oziroma paradržavni servis pristojnega ministrstva. Tudi na tem področju potrebujemo neodvisno stroko, ki se bo tudi mednarodno dokazovala in preverjala. Še prav posebej je na tem področju potrebna interdisciplinarnost. Zakon uvaja celo vrsto pooblastil ministrstev in ministrov osebno, ki jim - kot sem že rekel - ne nasprotujem, vendar jih minister pridobiva, preden je bila izpeljana dovolj široka parlamentarna in javna razprava o ključnih prioritetah in smereh varstva okolja. Dimenzija problema je tako velika in delikatna, da zahteva širši družbeni in strokovni konsenz.</p>
               <p>V povezave z organiziranostjo je potrebno črtati določilo o organiziranju posebne zbornice izvajalcev s področja varstva okolja, kajti zbornično organiziranost opredeljuje poseben zakon. Včeraj je bila dana pobuda in bo verjetno sprejet sklep o tem, da se gre v analizo zborničnega sistema in bo to tam zapopadeno. Razen tega, predlagana rešitev bi bila neracionalna in v nasprotju s komplementarnostjo in integralnostjo varstva okolja z gospodarskimi dejavnostmi nasploh. Če obstoja specifična potreba za posebno združenja vanje, pa možnost za to daje zakon o družbah v členih 496. do 509.</p>
               <p>Verjetno je vprašanje odpadkov potrebno posebej zakonsko urediti in tudi vnesti določila, ali v ta zakon ali v posebni zakon, določila o klasifikaciji, ravnanju in pogojih ravnanja z odpadki, podobno kot je to v drugih državah evropske skupnosti.</p>
               <p>Potrebna je določitev realnih in usklajenih rokov za podzakonske akte in za druge aktivnosti, ki so pogoj za izvajanje zakona.</p>
               <p>Zato predlagam, da se razprava ne zaključi danes, ampak, da se nadaljuje. Argument je tudi poročilo predsednika matičnega odbora in da se do takrat opravi še temeljito razpravo na matičnem odboru, da se zavzamejo stališča do predloženih pripomb in predlogov v tej razpravi in, da tako lahko pridemo do kvalitetnega osnutka. Hvala lepa.</p>
            </sp>
            <sp xml:id="SDZ1-Redna-04-1993-02-26.sp59">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospa Pečan.</p>
            </sp>
            <sp xml:id="SDZ1-Redna-04-1993-02-26.sp60">
               <speaker>BREDA PEČAN:</speaker>
               <p>Hvala. Spoštovani predsedujoči, kolegice in kolegi! Najprej bi predlagala dodaten sklep, če bi zbor menil, da ga je primerno sprejeti, in sicer, da Državni zbor nalaga Vladi Republike Slovenije, da pospešeno sproži razpravo in obravnavo zakona, ki naj opredeljuje postopek presoje vplivov na okolje. Zakon naj se pripravi neodvisno od obravnave in sprejema zakona o varstvu okolja. Razlaga k temu predlogu je sledeča: V tem trenutku ni učinkovitih instrumentov, ki bi omogočali presojo vplivov posameznega posega oziroma investicije na okolje. Hkrati pa lahko pričakujemo povečan investicijski interes, predvsem tujih investitorjev, zlasti za izgradnjo cestne infrastrukture. Obveščeni smo, da se že pripravljajo nekateri interventni zakoni, ki posegajo v obstoječi sistem izdaje lokacijskih dovoljenj. To bo dokončno razvrednotilo, že do sedaj slabo delujoči sistem urejanja prostora. Eden od pomembnih argumentov za hitro pripravo in sprejem zakona o presoji vplivov na okolje je tudi nered na področju urejanja prostora, na kar kaže tudi bohotenje črnih gradenj.</p>
               <p>Ob tem, da upam, da se bomo le odločili, da bomo imeli tudi sami poslanci možnost imeti več stikov s strokovnjaki s tega področja, da bomo temeljiteje pripravili pripombe in predloge k osnutku zakona, se pravi, da naj bi razpravo o osnutku le potegnili še v naslednjo sejo zbora, da bi dala eno tehtno razlago oz. podporo temu predlogu. V 12. členu je obdelano načelo obveznega subsidiarnega ukrepanja. Tudi tukaj bi mogoče lahko s slovenskim izrazom skočili v zakon. Morda bodo kolegi tudi mene obtožili purizma, vendar čistost slovenskega jezika je tudi za mene, vsaj približna čistost, s tem, da moramo upoštevati moderen razvoj jezika, da je nek del tudi varstvo okolja. Meni to pomeni enako kot kolegu Peršaku. Vendar to ni bistveno. To je samo mimo grede.</p>
               <p>Povedati moram to, da v tem 12. členu republika oziroma država zavezuje sebe in tudi lokalno skupnost, k dejanjem, za katere ne ve, kakšne finančne posledice bo ta zaveza prinesla. Gre namreč za to, da ta določba načelo obveznosti republike in podrejeno tudi lokalnih skupnosti, da tiste posledice onesnaževanja okolja, za katere povzročitelj ni znan, ali pa v določenih kriznih stanjih ni mogoče drugače stanj odpraviti, mora prevzeti sanacijo država ali lokalna skupnost.</p>
               <p>Pri tem bi najprej povedala zelo globalen  problem, ker gre namreč res za sanacijo vplivov v našem okolju, ki so jih povzročile druge države, pa z njimi še nimamo mednarodnih sporazumov o sanaciji teh posledic. Govorimo o globalnih, ogromnih razsežnostih, to je recimo propadanje gozdov zaradi kislih padavin, ki jih povzroča transport emisij preko meja, ali pa morda segrevanje atmosfere, potem dvig morske gladine zaradi segrevanja atmosfere in tako naprej. To se pravi, tukaj bi morda malo sarkazma v to vnesla. Kakšne posledice lahko taka obveza prinese?</p>
               <p>Drugo, kar je pa bolj konkretno, nam blizu. Skupnost obalnih občin je financirala izdelavo programa oz. ugotavljanje stanje in programa sanacije območje zavarovanja vodnega vira Rižana. Vpliv na območje, torej varovalno območje, drugo varovalno območje sega v občini Ilirska Bistrica in Sežana in seveda je tudi v občini Koper, del tretjega območja varovanja je delno celo v Republiki Hrvaški. Samo v drugem območju varovanja smo pri tej raziskavi našteli preko 350 divjih odlagališč.</p>
               <p>V tem zakonu je navedeno, da je lastnik vseh vodnih virov država Slovenija. To pomeni, da tudi sanacijo divjih odlagališč, konkretno na varovalnem območju vodnega vira Rižana, mora izvesti, tisti, ki je to povzročil. Vemo pa, da za divja odlagališča praktično v 99,9% primerov ni možno najti povzročitelja oz. ga identificirati. To pomeni, da bo država Slovenija subsidiarno morala financirati, ker je ona lastnik tega vodnega vira, sanacijo 350 divjih odlagališč na področju tega varovalnega območja vodnega vira. Tisti, ki poznate dimenzijo sanacije enega divjega odlagališča, boste vedeli, kaj pomeni sanacija 350 odlagališč. Reči moram, da bomo v obalnih občinah znali uporabiti tudi določilo o tožbi za zavarovanje človekovih pravic, se pravi, da bomo znali tudi iztožiti pravico do saniranja teh divjih odlagališč. To govorim zato, ker hočem povedati, kako se uporablja ta zakon. Hvala.</p>
            </sp>
            <sp xml:id="SDZ1-Redna-04-1993-02-26.sp61">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Pukl ima besedo.</p>
            </sp>
            <sp xml:id="SDZ1-Redna-04-1993-02-26.sp62">
               <speaker>VITODRAG PUKL:</speaker>
               <p>Spoštovani predsedujoči, spoštovani zbor! Socialdemokrati menimo, da je sprejem tega zakona nujen in potreben, vendar zakona, ki bi bil konsistenten in ki bi dosegel namen, katerega si je zadal in ki ne bi škodljivo vplival na samo organizacijo družbe oziroma na samo organizacijo delovnega procesa. Menimo, da je zdravo okolje nujen predpogoj in pravica vsakega delavca in državljana. Osnovno naše stališče je tudi, da kdor onesnažuje okolje, naj tudi odpravi posledice tega onesnaževanja, v največji možni meri, če že ne v celoti.</p>
               <p>Strinjam se s pripombami, ki so jih imeli govorniki pred menoj, zlasti s konkretnimi pripombami in predlogom gospoda Horvata. Tudi nas motijo nekatera določila v tem zakonu, kar se tiče same organizacije službe in kar se tiče samih časovnih  in dejanskih posledic. Menimo, da - po eni strani, zasnova zakona gradi izjemno razvejano organizacijo. Po drugi strani pa to organizacijo centralizira v preveliki meri, tako da pristojnosti te razvejane organizacije prenaša v glavnem na resorno ministrstvo, delno na Vlado in na ministra. Slišali smo, da bodo te pripombe upoštevane in da se bo skušala najti organizacija, ki bo bolj ustrezna in cenejša.</p>
               <p>Ob poznavanju zmogljivosti stroke državne uprave in ob današnjih pogojih, je iluzorno pričakovati, da bi, kot je to mišljeno v prehodnih določbah, bili izdani dopolnjeni in usklajeni predpisi, saj gre za predpise, ki obsegajo samo v elaboratu 29 strani. To je treba upoštevati in postavljati neke bolj realne roke. Mi sprejemamo ta zakon v času, ko je Slovenija v gospodarski krizi in je pričakovati naraščanje socialnih problemov. Pri tem ne poznamo ekonomskih in socialnih posledic tega zakona, čeprav poznamo ekološke, ki so s tema problemoma povezane, dejansko pa samih gospodarskih in socialnih v tem časovnem obdobju ne poznamo, kar nam nalaga še posebno skrb pri tehtanju posameznih odločitev glede dolžnosti, kot organizacije samega dela za dosego smiselnosti tega zakona.</p>
               <p>Moti nas tudi, da zakon, kot je sedaj predložen, ustvarja nepotrebno kopičenje upravnih organizacij znotraj Ministrstva za okolje in pod njegovim nadzorom. Gre za upravni aparat, ki bi, po naših grobih izračunih štel okoli 650 strokovnih delavcev, z ustanovitvijo inštituta za okolje pa očitno še mnogo več.</p>
               <p>Zakon o varstvu okolja sicer bežno omenja zvezo s predpisi o urejanju prostora. Danes veljavna prostorska zakonodaja in ustrezni podzakonski predpisi za urejanje prostora so prežeti z določbami o varstvu okolja. O novi prostorski zakonodaji ne vemo še ničesar in je treba posebno pozornost sestavljalca zakona posvetiti temu, da predpisi o urejanju prostora in zakona o varstvu okolja ne bi prišli v nasprotja oziroma do neusklajenosti, kar bi povzročalo občuten "defekt" pri izvajanju obeh zakonov, seveda v škodo ekonomičnosti in učinkovitosti.</p>
               <p>Menimo, da bi morda bilo dobro zakon o varstvu okolja in zakon o urejanju prostora predstavili sočasno oziroma vsaj intence in osnove tega drugega zakona, da bi lahko bile primerljive z rešitvami zakona o varstvu okolja.</p>
               <p>Za nas je nerešeno vprašanje - ustanovitev Sklada za okolje Republike Slovenije, katerega ustanovitvi seveda ne nasprotujemo. Gre za sklad, ki bi pridobival svoja sredstva z dotacijami, donacijami, posojili tujih držav in mednarodnih finančnih ustanov, sredstvi, ustvarjenih z izdajo vrednostnih papirjev, z naložbami in iz državnega proračuna.</p>
               <p>Predlagamo, da predlagatelj zakona bolj precizno reši pravni in finančni status tega sklada, pravico, kdo s sredstvi sklada razpolaga in kdo jih nadzoruje, da ne bi prišlo do prevelikega paraproračunskega sklada, ki bi lahko načenjal finančno politiko proračuna.</p>
               <p>Glede samih ciljev tega zakona, menimo da bi moral ta zakon v realnem časovnem obdobju - očitno gre za več let - določiti obseg realnih ciljev in nalog, in to s stališča dolžnosti onesnaževalcev, ki jih naj identificira, da posledice odstranijo in zlasti s stališča zmožnosti onesnaževalcev, da lahko v časovnem obdobju, ki bo primerno, to storijo, brez da bi bila ogrožena delovna mesta zaradi morebitnih manifestativnih zaprtih proizvodnih obratov, kar ne bi doseglo osnovnega smotra tega zakona.</p>
               <p>Gre za premišljenost pri sklepanju, za premišljenost o naših finančnih zmožnostih, o potrebi take organizacije in za zelo globoko premišljevanje o časovnem obdobju, v katerem bi se naša proizvodnja prilagodila zahtevam tega zakona. Hvala.</p>
            </sp>
            <sp xml:id="SDZ1-Redna-04-1993-02-26.sp63">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospa Lukačeva.</p>
            </sp>
            <sp xml:id="SDZ1-Redna-04-1993-02-26.sp64">
               <speaker>DR. METKA KARNER-LUKAČ:</speaker>
               <p>Spoštovane poslanke in poslanci. Verjetno se spomnite mojega poslanskega vprašanja, ki sem ga postavila prvi dan zasedanja tega zbora. Nekoliko dolgo je bilo, vendar sem to namenoma izvedla predvsem zato, da bi vas opozorila ob priliki današnje razprave, ko govorimo o tem pomembnem zakonu, kaj pomeni ta zakon za gospodarske subjekte. Prikazala sem vam, kaj se je zgodilo s tovarno celuloze in papirja Goričane, ko je čez noč obstoj uspešnega podjetja postalo vprašljivo in seveda mu preti stečaj. Popolnoma se strinjam z razpravljalci pred menoj, z gospodom Bučarjem, gospodom Peršakom in gospodom Horvatom, ki mi je skrajšal to mojo razpravo, kot da bi se dogovorila, vendar se nisva. Zato mi dovolite, da še svoje poglede predstavim do tega osnutka.</p>
               <p>Zaradi izjemno pomembnega osnutka zakona za slovensko gospodarstvo, tako kratkoročno kot dolgoročno, bi želela poudariti tole. Vsebina osnutka zakona je res oblikovana na želenem stanju, kot smo že slišali, urejanja varstva okolja v najširšem smislu, brez oblikovanih podlag za zagotovitev prehoda iz obstoječega v želeno stanje. Torej o tem prehodu ni nikjer niti govora. Zato ni realno pričakovati, da bi bili cilji, ki jih zakon zasleduje, uresničljivi; tega se moramo že sedaj zavedati.</p>
               <p>Drugič. Osnutek je zamišljen kot izrazito ekološko naravnan predpis, ki posega v delovanje vseh subjektov, tako tistih, ki se ukvarjajo z gospodarstvom, kot tistih, ki se ukvarjajo z negospodarsko dejavnostjo, ne da bi se karkoli ukvarjal z ekonomskimi in socialnimi posledicami; niti razmišlja ne o tem. Zato bi bilo nujno sočasno pripraviti in sprejeti temeljne podzakonske akte, ki definirajo omejitve gospodarjenja zaradi varstva okolja. Tudi pooblastila ministra so v osnutku zakona in predvidenih predpisov, posegajo pravzaprav na vse nivoje varstva okolja in s tem dolgoročno vplivajo na razvojno politiko ter mu tako dajejo izključno pravico odločanja. Tako se tvori neke vrste upravni monopol, kar pa gotovo ni dobro.</p>
               <p>Še zlasti bi opozorila na naslednje. Ogromna sredstva se bodo uporabila za ugotavljanje stanja, izdelavo študij in metodologij in zaradi tega se bo vzpostavil mogočen upravni aparat. Marsikaj tega je bilo že opravljenega, kar bi se lahko ustrezno upoštevalo in koordiniralo. Kriteriji, tehnični predpisi, standardi in normativi, pravila ravnanja, metodologije in tako naprej, se lahko racionalno povzamejo po mednarodnih predpisih predvsem zato, da se zagotovi enake pogoje gospodarjenja in varovanja okolja, vzpodbuja kompetitivnost in izvozno naravnanost ter prepreči ovire za vključitev v skupno evropsko tržišče.</p>
               <p>Osnutek temeljito razčleni različne načine financiranja varstva okolja. Precej bolj skopo se loti olajšav in spodbud za nove investicije oziroma tehnologije. Sanacija obstoječega stanja, čeprav trenutno najbolj boleča in pereča, je prepuščena trenutni možnosti posameznega onesnaževalca in izvzeta iz sistema financiranja varstva okolja. Če ne bomo omogočili sanacije obstoječega stanja, prestrukturiranja dela slovenske industrije, tudi nove investicije na področju varstva okolja ne bodo dale želenih rezultatov. Zato morajo biti sanacije vključene v sistem financiranja.</p>
               <p>Zelo pomembno je še to. Upravni postopek pridobivanja ustreznih dovoljenj oziroma soglasij je izredno kompliciran in dolgotrajen. Že študija, ki jo izdela ministrstvo v nedefiniranem roku na podlagi metodologije, ki jo pripravi v devetih mesecih, pomeni, da vsaj eno leto ne bomo mogli izvesti nobene sanacije oziroma novega obrata za reciklažo, čistilne naprave in tako naprej. Zato bi moralo ministrstvo pred sprejetjem zakona izdelati shemo poteka upravnega postopka z vsemi terminskimi roki. Morda je to narejeno! Jaz kot nov poslanec tega nisem videla in tudi oceno, koliko industrijskih obratov bo zaprtih, kakšni bodo stroški tega zaprtja in kako se bodo zaposlili delavci, ki bi seveda izgubili zaposlitev zaradi takšnih postopkov.</p>
               <p>Jaz se zavedam, da je industrija velik onesnaževalec, predstavlja pa tisti potencial, ki je sposoben v največji meri prispevati k zmanjševanju onesnaževanja s spremembo tehnologij in zaokroženjem tehnoloških postopkov. Zato se izvzemanje varstva okolja iz gospodarstva izključuje in preprečuje doseganje dolgoročnih ciljev uravnoteženega razvoja. Zato predlagam, da se danes razprava ne zaključi, kot je že nekdo pred menoj tudi predlagal, dokler nam ministrstvo ne izdela teh terminskih planov, kot sem prej navedla, in nam predloži študijo, koliko bi pravzaprav vsi ti postopki stali naše gospodarstvo in kaj pomenijo za socialno sfero.</p>
            </sp>
            <sp xml:id="SDZ1-Redna-04-1993-02-26.sp65">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Prosim gospod Černelič.</p>
            </sp>
            <sp xml:id="SDZ1-Redna-04-1993-02-26.sp66">
               <speaker>FRANC ČERNELIČ:</speaker>
               <p>Spoštovani predsedujoči, spoštovane poslanke in poslanci. Očitno sem naredil napako, ker sem 23.2. že oddal prijavnico za razpravo, ampak nič hudega. Prejeli ste tudi gradivo, ki ga je sestavila poslanska skupina SKD; Ivan Oman, Jurij Malovrh in jaz. Torej, mi smo zakon gledali predvsem z vidika vsebine, kajti računamo, da bo osnutek seveda doživel tisto pravno oblikovanju po normativih prava in seveda lekturo, ki mislim, da jo mora vsaka takšna stvar pravzaprav doživeti.</p>
               <p>Vsebino smo poskušali gledati z vidika realnosti in z vidika dejanskih možnosti izvajanja. Torej, res je, da je treba zakonu dati izredno prioriteto in istočasno dejansko realno  analitično gledati, kako se bo dalo z njim delati. Predvsem je treba zelo jasno razčistiti tudi pristojnosti med ministrstvi ali interesi, kot je vprašanje kmetijstva, kulturne dediščine in podobnega. Sprejeli smo zakon o kmetijskih zemljiščih in seveda, sedaj gre tudi tukaj za vprašanje, kako koristiti, ali intenzivno koristiti ali koristiti z vidika nekega varovanja okolja, z vidika izgleda in ostalega. Skratka, tu se bodo interesi križali in to je treba razčiščevati. Mi smo predelali pravzaprav tri vrste dokumentov gradiva, torej predlog, ki je bil oblikovan že v prejšnji skupščini, vmesno gradivo in seveda to končno gradivo, ki je bilo tudi nam danes dodatno dano v razpravo. Vseskozi smo iskali tudi to razmišljanje, tezo o racionalnosti organizacije uvajanja in racionalnosti, ki naj bi bila prisotna v tem duhu zakona. Žal moram reči, da tu nismo prišli do končne ugotovitve, da bi bilo izvajanje zakona nekako, da ne rečem poceni, ampak znosno.</p>
               <p>Skušal bom seveda tudi skrajšati vse tiste stvari, ki so jih moji predhodniki že povedali in mislim, da se v večini strinjam. Menim, da je zelo pomembno, da so v času predloga jasne in znane dejansko že konture podzakonskih aktov, kajti če ne, bomo prišli do vtisa, da je vse tisto, kar ni razčiščeno, prepuščeno, da se reši v nekem podzakonskem aktu.</p>
               <p>Istočasno je nastala bojazen, da bi tako, kot v primeru stanovanjskega zakona, kljub določenemu 9 mesečnemu roku zaradi objektivnih razlogov, kajti v resničnem času bi tudi bilo treba nekaj več časa, podzakonski akti kasnili. To pa bi bilo slabo, kajti v tem času bi bilo dejansko verjetno nekaj kulizije in bi bilo mogoče dobro, da se resnično pripravijo osnutki, teze podzakonskih aktov tako, da bomo jasno vedeli, da bo ob sprejetju zakona v zelo kratkem času tudi končna oblika, ki bo omogočala realizacijo, tudi znana.</p>
               <p>Prav gotovo je potrebno še enkrat poudariti, da je nujno razdeliti nivo odločanja v taki obliki, da bo za občane, za okolico, ki je, bom rekel, malo bolj oddaljena od Ljubljane, ki se vsak dan ne pripelje s svojimi predstavniki v Ljubljano, da bo dejansko možno reševati tiste probleme, ki so dnevni in ki so nujni za reševanje. Posebno še, če hočemo intenzivno podpirati sodobno gospodarstvo, če hočemo intenzivno podpirati premike v neki novi gospodarski obliki. Že sedanja oblika dela je zaviralna. Čeprav, sem bil sam predsednik izvršnega sveta, moram reči, da sem moral našim prostorcem dati tudi prav. Kajti napak ne smemo delati na hitro. Vendar pa trdim, da zaviralna v tem, ker niso pripravljene stvari že nekaj časa vnaprej, tako da bi samo z majhnimi korekturami v trenutku, ko rabiš prostor za neko izrabo, dejansko bilo operativno. To vizijo je potrebno tudi na nek način vgraditi v zakonodajo.</p>
               <p>Tudi v tem osnutku je vse premalo  poudarjeno, bi rekel, mokrovarovanje okolja, tisto, kar moramo resnično storiti v neposrednem manjšem realu. Torej makro je seveda notri, v mikro pa se mi zdi, da ne posega dovolj. Zelo pomembno se mi zdi in bi zato posebej poudaril, da je treba problematiko ki je v pristojnosti, interesu več ministrstev glede prostora, da bi morala takrat, kadar gre za ta nivo obravnave, torej republiške obravnave, državne obravnave, da bi morali obravnavati in imeti v zakonu možnost, da obravnava Vlada in ta končno odloči med interesi, ki so seveda v prid celotnega interesa države. Delitev samopristojnosti enega ministra, ki postane tako pravzaprav kroven za določene zadeve tudi ostalih, kajti že sedaj se je dogajalo to, kar pa seveda ni bilo dobro, da so imela posamezna ministrstva dejansko pravico veta in tudi minister za okolje dostikrat ni imel možnosti končne rešitve, ker so pač dali drugi veto. In ta veto je bil dokončen. Recimo vprašanje, ne vem, izgradnje nekega mostu ali nekega infrastrukturnega objekta. Če se niso tu dejansko sporazumele vse institucije, ki imajo pravico veta, je zadeva tekla, 5, 10 in več let. Tak primer je most v  Kostanjevici na Krki, kjer lahko rečem, da smo zapravili že nekaj mostov zaradi tega, ker se je postopek zaradi stalnega zanikovanja enega ali drugega ali tretjega včasih bi celo rekel, da mogoče malo celo "za imat", kot se temu v slabi slovenščini reče, ampak tako pač je ... Torej bi se morala v primeru, ko ni mogoče doseči soglasja, o končni zadevi izreči Vlada.</p>
               <p>Infrastrukturni objekti, za katere je problem v tem, da gredo skozi področja več lokalnih skupnosti ali sedanjih občin, je prav gotovo prav, da ima ministrstvo tudi neko ingerenco saj drugače bomo prišli do nikakršnih rešitev. Mislim, da ne smemo dovoliti, da bi prišlo do izključne pravice soglasja preko ministrstva takrat, kadar gre za objekte, ki lahko povzročajo neko problematiko v posameznem okolju. Polemike seveda so okoli skladišča radioaktivnih odpadkov, so okoli usnjarne, če govorim o drugih okoljih, pa na koncu farm in sličnih zadev, deponij odpadkov in tu bo potrebno poiskati neko jasnost, da za tiste stvari, ki so lokalnega pomena in vplivajo samo na lokalni del, da mora tudi lokalna skupnost dati na nek način svoj pristanek. Problem je seveda zatečenega stanja. Zatečeno stanje je težavno in če računamo, da ga lahko rešimo glede na današnjo gospodarsko moč v 5, 10 letih, je skoraj absurdno.</p>
               <p>Mislim, da bi danes, ne glede na to, da vsi pristajamo na to, da poskušamo urediti okolje, da bo čim bolj znosno, vendarle pristali, da tovarna Videm še obratuje. Če je sedaj obratovala 40, 50 let, bi z veseljem pristali, da obratuje še nekaj let, dokler se ekonomska situacija toliko ne popravi, da bi lahko delavci s svojimi družinami, kar predstavlja pravzaprav 10.000 prebivalcev, ki iz tega nekako živijo, da bi še naprej delali. Se pravi, je potrebno tu biti pri zatečenem stanju nekoliko popustljiv.</p>
               <p>Poglavje o lastnini, mislim, da sploh ni dorečeno in da je treba temu posvetiti zelo zelo veliko pozornost, kajti ponovno je potrebno po kriterijih opredeliti, kaj pravzaprav je lastnina. Ali je lastnina tudi do dejanskega bogastva, ki je 30 cm pod zemljo oz. kako lastniniti rudnike? Vprašanje, kaj od tega opredeliti kot državno zadevo ali ne. Tu naj bi se vgradilo in bi resnično rad, da okoli tega tudi druge komisije oz. odbori razmislijo, kajti mislim, da je potrebno to področje jasno opredeliti, predvsem pa, ker mislim, da je potrebno tisto, do česar ima država interes, postopoma kupiti in mora postati državna lastnina. Vse tisto, kar imamo v lasti in če odkrijemo nafto spodaj in če smo sposobni vrtati, je vprašanje. Jaz ne morem priti do ekzaktne odločitve, vendar bi morali reči kaj več o tem. Ravno tako je vprašanje koncesij. Mislim, da bi morala biti koncesija, ali oddaja za plačilo teh naravnih bogastev bi morala biti urejena v zakonu o gospodarskih službah, da ne bi bilo v tem.</p>
               <p>Vprašanje rente. Če je renta zajeta v 78. členu, potem je tam malo duha notri, vendar mislim, da ni dovolj in da je treba bistveno drugače to obdelati. Najsi gre za objekte, ki bodo prišli v okolje in so brez rente nesprejemljivi, torej jih bo treba dejansko kupiti, to je lahko deponija, skladišče kemikalij ali podobnih zadev, da ne govorim o radioaktivnih odpadkih. Mislim, da je potrebno to jasno opredeliti. Vemo, da neke oblike rente v nekaterih okoljih že obstajajo. Če sem prav seznanjen, ima Velenje cenejšo kurjavo, da smo v Krškem poskušali uveljavljati rento, samo rente nismo nikoli dobili za nuklearko. Sklad stavbnih zemljišč, ki ga nekateri poskušajo tolmačiti kot rento, vendar to ni renta, ker je zasedenost površine čisto v smislu zakona o skladu stavbnih zemljišč.</p>
               <p>JE Krško bi morala biti opredeljena posebej, če v zakonu ne bi bila, bi moralo biti navedeno, da se bo to področje reševalo s posebnim zakonom. To je objekt, ki zelo bremeni naše okolje, tako z vidika zmanjšane vrednosti osnovnih sredstev, stavb in ostalega, seveda tudi bivanja. Prisiljeni smo bivati v takšnem okolju in bomo prisiljeni, kljub temu, če se nuklearka ustavi. Tu ni druge variante, kot živeti še dolgo časa ob tem objektu in zato je treba to področje tudi rešiti.</p>
               <p>Ne mislim navijati samo za Krško. Takšni objekti so tudi Pinus Rače, taki objekti so lahko Ruše, taki objekti so lahko v drugih okoljih, kjer se pojavljajo tovarne, ki imajo v svojih okoljih problematično zadevo. Lek ali Krka - tovarni zdravil s svojimi potenciali nevarnosti.</p>
               <p>Sanacijski sklad. Strinjam se s sanacijskim skladom. Mislim, da bi morali onesnaževalci v prvi vrsti, ker bodo tudi obremenjeni, dati sorazmerno velik delež v sklad, če so sposobni. Istočasno bi bilo potrebno ta sredstva uporabiti za tisto okolje, kjer so ti hudi onesnaževalci. Se pravi, da se ta sredstva ne bi smela, evidenčno lahko gredo na koncu na centralo, v bistvu bi morala biti uporabljena v tistem okolju. Seveda bo potrebno iskati, tako kot je že navedeno, še širša sredstva, kajti veliki onesnaževalci, ki so bili instalirani v okolju v nekem času, sami verjetno ne bodo mogli zadeve razrešiti.</p>
               <p>Smotrno bi bilo razmišljati o tem, ali ne bi uporabili dejansko modela preizkus uporabnosti zakona na nekem okolju. Ali je to naše posavsko okolje ali je to velenjsko okolje, ali je to neko drugo okolje. To bi pomenilo, da bomo zelo zavlekli, ali če je to možno opredeliti v zakonu, kajti tako bi se lahko tiste spremembe, ki so potrebne, naj si bo v zakonu ali podzakonskih aktih dejansko na osnovi praske uporabljale. Mislim, da je to v svetu za določene pomembne zakone praksa.</p>
               <p>V zakonu ni nobene opredelitve v smislu izobraževanja, razumevanja potrebnosti varovanja. Prav tako ni nobenega poglavja v smislu interventnosti ob nesrečah z nevarnimi snovmi. Namreč, potrebna je tako priprava določenih služb, tako v operativnem smislu, kot v izobraževalnem smislu in kot v materialnem smislu. S tem ne mislim, da bi se morale oblikovati nove službe, ampak da tiste, ki že delujejo kot javne službe in so 24 ur na razpolago, da jih v tem smislu usposobimo, financiramo in uporabimo tudi za te namene.</p>
               <p>V zakonu je treba jasneje opredeliti učinkovitost ukrepanja inšpekcijskih služb. Inšpekcijske službe so v tem trenutku na vseh področjih dokaj neučinkovite. Pa ne zaradi ljudi, ki so notri, ampak predvsem zaradi tega, ker so v neki nejasnosti, kako naj ukrepajo in ker so na koncu koncev tudi sankcije in kazni tako majhne, da včasih izpade vse skupaj nesmisel.</p>
               <p>Nova lokalna zakonodaja bo opredeljevala tudi mestne občine. V zakonu je tudi opredeljeno, da bodo mestne občine imele posebne naloge, predvsem v smislu javnih služb. V zakonu ni zagotovljenega vira. To bo težka zadeva in mislim, da je to treba detaljneje premisliti.</p>
               <p>Posebej bi rad dodal področje, to je vprašanje kriterijev onesnaževanja takrat, kadar to ni eksaktno merljivo, smrad in podobne zadeve, vprašanje prašičjih farm, vprašanje raznih lagun z organskimi odpadki itd. Vprašanje, kjer je predelovalna industrija kože itd., ko se pojavljajo odpadki, ki sicer okolju niso škodljivi ali ni zaznana škodljivost z vidika zdravstva, vendar pa to izrazito očitno moti, je pa nemerljivo. Hrup merimo, toksičnost lahko merimo, ostale stvari lahko merimo, to pa je merljivo zgolj z našo presojo. Kako to razrešiti še ne vem.</p>
               <p>Še enkrat bi poudaril, predlagali smo konkretne spremembe, teh ne bi bral, poudaril bi, da je treba razčistiti vprašanje lastnine in koncesij, izrazito razčistiti in potem posega v okolje in sanacije. Predlagam, da se pripravi nov čistopis, da ne bi listali po tej množici pripomb in ostalega in da potem pridemo do konca. Hvala lepa. Se opravičujem, ker sem bil dolg.</p>
            </sp>
            <sp xml:id="SDZ1-Redna-04-1993-02-26.sp67">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Sisinger.</p>
            </sp>
            <sp xml:id="SDZ1-Redna-04-1993-02-26.sp68">
               <speaker>IVAN SISINGER:</speaker>
               <p>Spoštovani predsedujoči, spoštovane poslanke in poslanci! V izogib dolgim razpravam se bom temu v celoti izognil v želji, da bi čimprej to točko končali, in to zato, ker imam konkretne pripombe obdelane po posameznih členih, pa tudi za splošne pripombe, za katere člene kaj gre, bom seveda to uradno oddal kot pripombe. Želim se pridružiti tistim poslancem, ki so predlagali, da danes razprave ne zaključimo, ker matično telo bo imelo priložnost, da bo vse te pripombe obdelalo, skupaj s pristojnim ministrstvom in da se potem pripravi nov osnutek dokumenta, kjer bodo številne pripombe vgrajene v ta dokument in predlagam, da predlagatelj zakona da pisno obrazložitev, katerih pripomb se ne sprejema v osnutek, da bomo lažje imeli pred sabo pregled, kaj je predlagatelj v končni fazi tudi po razpravi na matičnem odboru sprejel in kaj ni sprejeto. Hvala lepa.</p>
            </sp>
            <sp xml:id="SDZ1-Redna-04-1993-02-26.sp69">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Lenič.</p>
            </sp>
            <sp xml:id="SDZ1-Redna-04-1993-02-26.sp70">
               <speaker>JOŽE LENIČ:</speaker>
               <p>Gospod podpredsednik, gospodje poslanci in poslanke. Opravičujem se, imam čuden glas, upam, da ne bo treba dolgo trpeti. Občutek imam, da se ta zakon, zaenkrat še osnutek, ne rojeva pod neko srečno zvezdo. Celo reflektorji so ugasnili, novinarji so odšli, poslancev manjka, vlada neke vrste umirjeno vzdušje v parlamentu. Kljub vsemu tudi naša stranka meni, da je zakon pomemben in naj na začetku povem, da naša stranka podpira osnutek zakona o varstvu okolja.</p>
               <p>Dovolite mi, da začnem z globalno razpravo, ki so jo zastavili že predstavniki Demokratov, konkretno gospod Bučar in gospod Peršak. Ta zakon se da videti nekje z dveh vidikov. Osebno menim, da dogodek, ki se je zgodil poleti, v prejšnjem letu, ko so se v Rio de Janeiru zbrali številni predstavniki sveta, le ni bil tako nepomemben, kajti na tem sestanku oziroma srečanju, se je nekje na skupen imenovalec spravila tista osnovna doktrina, o kateri govorimo. Tam nekje se je skozi vse te člene teh mednarodnih konvencij uzakonil, ali na skupni imenovalec podal tako imenovani samoobnovljiv razvoj, ali okolju prijazen razvoj, in to ni zanemarljivo.</p>
               <p>To govorim zato ker menim, da se v tem osnutku, ki je pred nami, zrcali duh tako konvencije iz Ria de Janeira, obeh in tiste deklaracije o okolju in razvoju. V njem se zrcali tudi volja in način reševanja tega problema v Evropi, kajti tisti, ki je prebral vzorec, ki ga je napisal Svet Evrope, bo lahko videl, da oporekanje takemu načinu reševanja ni oporekanje Jazbinšku, ampak je oporekanje načinu reševanja, ki se danes rešuje v Evropi.</p>
               <p>Želim poudariti, da je osnutek komplementaren tistemu, kar je bilo sprejeto v Rio de Janeiru in komplementaren tistemu ali kompatibilen, kar zagovarja Evropa. To je ta sveženj papirjev, ki jih imam v roki.</p>
               <p>Drug pomen z globalnega vidika, ki bi ga lahko dali temu osnutku ,je pa dejstvo, da ta zakon na nek način končuje obdobje nekih voluntarističnih "greenpeacovskih akcij", ki so bile značilne za urejanje okolja v preteklih 10, 15 letih. Končno tudi sistem varstva okolja postavlja v nek pravni sistem, se pravi, da mu daje neko težo in mislim, da je to dobro. V svoji razpravi sem si napisal, da smo že neka generacija, ki ima to potrebo po varovanju okolja nekje vgrajeno v možgane. Mislim, da nek tak zakon potrebujemo.</p>
               <p>Argument, ki govori, to se je danes dalo čutiti in poslušati, o neki popolni ekologizaciji, celo o eko fašizmu se je govorilo, je za moj okus prej kompliment temu zakonu, kot pa kritika. Ker če si hočemo priznati ali ne, je verjetno prav prostor ali okolje monopol, ki se ga skoraj ne da demonopolizirati, dokler ne bomo šli nekam drugam. To pa bo trajalo dolgo. Te argumente ne moremo razumeti kot take, ki bi nas lahko odvrnili od sprejetja tega osnutka.</p>
               <p>Tudi naša stranka ima določene pripombe na osnutek, vendar menimo, da so te pripombe, ki jih bom v kratkem povedal in naštel, take narave, da se jih lahko popravi, vnese v predlog zakona od današnjega zasedanja, pa do takrat, ko bi se sprejemal predlog. Tudi mi se zavedamo nevarnosti, da podzakonski akti ne bi bili sprejeti v pravem roku, v tistih 9 mesecih, kakor piše v prehodnih določbah. Teh podzakonskih aktov je prek 20 in kdorkoli je to pozorno prebral, bo lahko ugotovil, da pravo politiko varstva okolja dajejo prav ti podzakonski akti, ker ta zakon, tako imenovani krovni ali sistemski, je praktično nek sistem, ki te zadeve ureja, medtem ko tisto dušo, ne vem, kako temu pravijo, tisti pravi "feeling" te politike pa dajejo ti podzakonski akti.</p>
               <p>Gospod minister je večkrat povedal, da je možno priti do teh aktov. Mi bomo potem pri predlogu predlagali, da bo ministrstvo sproti poročalo Državnemu zboru, kako delo na teh podzakonskih aktih napreduje. Mislim, da do zakasnitve v tem primeru ne bo prišlo.</p>
               <p>Kar se tiče podzakonskih aktov, imamo še eno pripombo. Mislimo, da bi tiste podzakonske akte, ki se nam zdijo še posebej pomembni, v katerih se dejansko dela ta politika, o kateri sem govoril, lahko sprejemali na nivoju tega zbora, ali pa na nivoju Vlade. Se pravi, da bi pristojnost za sprejemanje teh podzakonskih aktov lahko malo spremenili.</p>
               <p>Bom konkreten. 1. točko v 101. členu bi lahko sprejemal Državni zbor. Zakaj pa ne? V 1. točki se bo obravnavalo, koliko denarja od koncesije bo šlo lokalni skupnosti, koliko državi. To se mi zdi dosti pomembna zadeva, da se Državni zbor opredeli, koliko bo vodil centralizirano, koliko decentralizirano politiko itd.</p>
               <p>Menim, da so alinee, ki bi jih bilo smiselno predstaviti v odločanje na Državni zbor. Omenil sem to točko 1. v tekstu in imam še nekaj drugih točk naštetih. Ta tekst bom oddal, tako da se bo to dalo videti.</p>
               <p>Naslednja zadeva, do katere imamo pomisleke, je ta centralizacija, o kateri se je že precej govorilo. Absolutno nimamo pomislekov do centralizacije inšpekcij. Mislim, da o tem nimamo karkoli govoriti, kako bodo organizirane je pa druga zadeva. Imamo pa pomisleke do centralizacije sredstev. Tu mislim glede koncesij, kako se bodo delila sredstva in pa kakšna bo poslovna politika tudi sklada, ki je v zakonu predviden.</p>
               <p>Nekje smo tudi razmišljali o tem, da bi bilo smiselno del ministrovih kompetenc, ki so trenutno predvidene, prenesti na odločanje v Vlado. Menimo, da bi se s tem, ko bi Vlada sprejemala določene stvari, le skompenzirale potencialne ekološke ekstremistične zadeve. Tu smo tudi predlagali neke točke, o katerih bi bilo smiselno, da o njih odloča vlada.</p>
               <p>Sedaj bi še v nekaj stavkih povedal, zakaj se tako zelo zavzemamo, da bi ta osnutek danes sprejeli, torej nekaj tistih ključnih, bistvenih, dobrih zadev, ki jih ta zakon prinaša. Prva zadeva. Varovanje okolja je postala sistemska kategorija, o čemer</p>
               <p>sem govoril že na začetku in ne mislim več. Prek vseh teh mehanizmov, od okolja varstvenega soglasja itd. Tisti, ki misli, da je to nek aparat brez zveze, naj pogleda današnji aparat. Nikjer se ne govori, da se z neko racionalizacijo aparat ne more obdržati na isti stopnji, vendar tudi ekološka inšpekcija in ves ta oddelek potrebuje svoje mesto pod soncem.</p>
               <p>Ko govorimo o tem velikem aparatu, se to lahko res zelo raztegne. Lahko je res glomazen, včasih je manjši, lahko pa se z racionalizacijo ta aparat ohrani na nivoju, kot je danes.</p>
               <p>Ta zakon uvaja sodobne evropske, svetovne, splošno priznane mehanizme varovanja okolja, od ekosistemske presoje, za katero mislimo, da je dober mehanizem, do rent, do ekološkega knjigovodstva, monitoringa, obveznega zavarovanja. To so vse kategorije, o katerih smo danes govorili, nikjer pa niso bile zapisane kot način ali mehanizem, način doseganja varovanja okolja.  </p>
               <p>Naslednja pomembna zadeva je demonopolizacija javnih dobrin in sistem koncesij. Ta zadeva se mi zdi kompatibilna z lokalno samoupravo. V končni fazi je to eno od bodočih možnih prihodkov občin. Do sedaj še noben zakon ni dal kakršnegakoli prihodka občin. Več ali manj smo jim pobrali, skladno kmetijskim zemljiščem in še komu drugemu. Tu vidim enega od možnih virov, ki bo občini dal možnost, da se gre "business" ali turizem ali podobne zadeve. Ta demonopolizacija se mi zdi dobra oziroma naši stranki se zdi dobra.</p>
               <p>Tu sem potem napisal: podlaga za tržno delovanje novih občin. To sem že povedal. Da ne ponavljam o tej pomembnosti mednarodne usklajenosti tudi z vidika pridobivanja sredstev. Vsa ekološka posojila, o tem je že nekdo govoril, zahtevajo neko mednarodno priznano ureditev tega področja. To ni nikakršno izsiljevanje, jaz pač imam občutek, ker sem se z mnogimi od teh ljudi, tudi bankirjev, pogovarjal, da neka taka okostnela zakonodaja, ki je bila do zdaj, nikakor ni dajala garancij do teh relativno ugodnih posojil, pa najsi bodo iz Svetovne banke ali pa Evropske banke za obnovo in razvoj lahko prišli, kajti preden pošljejo bankirje, pošljejo ti bankirji še nekoga, ki se ukvarja z okoljem in ta najprej prouči, kako so te zadeve urejene v zakonodaji, šele nato pridejo bankirji. Tako, da če bo ta zakon dajal neko garancijo, da se bo to res zgodilo. Pomemben je tudi ta EKO sklad, ki mislim, da daje dosti v redu sistemsko urejeno zadevo za financiranje. Tako da nekje menimo, da bi zakon le morali sprejeti. Jaz sem namenoma prinesel tudi ta papir s seboj. Ko sem prišel v skupščino, sem si v knjižnici naročil, kaj vse se je dogajalo v zvezi z zakonom o varstvu okolja. In tole so mi dali. To pomeni, da zakon ni od danes, ali včeraj. To je neka geneza, ki traja že precej dolgo časa, da so bile pripombe, vsi tisti, ki ste jih preštudirali, že iznešene pred letom, letom in pol, da se je o tem veliko pogovarjalo, praktično vsi segmenti v slovenski družbi, in očitek, da je to neka ad hoc zadeva, ki bo pa zdaj kar naenkrat nekoga ogrozila, ali da je treba zadevo prestavljati za en mesec ali kako, se mi ne zdijo dobri. Mnenja sem, da bi kakršnokoli odlaganje zadevo samo zavrlo. Občutek imam, da pač nekateri držijo fige v žepu in to želijo narediti. Ker čez en mesec ne bodo prišli do nič boljših rešitev, kot jih imamo danes.</p>
               <p>Če je problem v konceptu, kot ga je izpostavil kolega Bučar, potem naj se to izglasuje. Potem pomeni, da startamo iz nič, čemur seveda jaz nasprotujem. Če pa ni problem v konceptu, se mi pa zdi nesmiselno odlašati osnutek do ne vem kdaj in pridobivati na času, v katerem ne bomo nič naredili. V končni fazi se ta komisija pristojna lahko tudi danes sestane, kakor se je včeraj gospodarska, da svoje mnenje in potem pač zbor potrdi. Tako da se ne strinjam z neko prekinitvijo razprave. To ne vem, koliko je sploh poslovniško možno in bi tudi prosil gospoda podpredsednika, da mi to razloži, ali je to sploh po pravilih, ki jih imamo. Ponovno pa apeliram na poslance in poslanke, da ta osnutek zakona podprete. Zakaj? Kje so tisti pozitivni argumenti, pa sem povedal v predhodni razpravi.</p>
            </sp>
            <sp xml:id="SDZ1-Redna-04-1993-02-26.sp71">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Oman. Prosim, gospod Bučar ima repliko.</p>
            </sp>
            <sp xml:id="SDZ1-Redna-04-1993-02-26.sp72">
               <speaker>DR. FRANCE BUČAR:</speaker>
               <p>Mislim, da je replika takrat na mestu, kadar nekdo osebno apostrofira, kot zdaj jaz. Nikakor ni bil namen s figo v žepu minirati osnutek tega zakona. Povedal sem in še enkrat ponavljam, sem zelo in absolutno privrženec ureditve tega področja. Mislim, da je nujno. Samo, ko sem prej apostrofiral, sem rekel, da tukaj iz tega krovnega sistemskega zakona veje duh real-socializma, mentatileta vsega podstatusnega,poleg tega pa je še 200 let nazaj, ki ga je recipliral potem komunizem. Namreč to je zgodnja doba prosvetljenstva in absolutizma, ko je veljalo načelo, da se da vse z zakonom urediti. Če neka stvar ni v redu, potem je kriv zakonodajalec, ker ni pravega zakona sprejel. Teh govoric o tako imenovanih sistemskih zakonih imamo polno glavo. Če pri nas kakšna stvar ni funkcionirala, smo rekli, sistem moramo izpolniti, pa bo stvar urejena. Tak sistem smo kar naprej izpopolnjevali, ostali pa smo pri sistemu kaosa. Glejte, kaj je moja poanta bila. Še enkrat bom povedal.</p>
               <p>Do varstva okolja ne pridemo direktno z zakonom. Najprej je treba osveščenost. Do osveščenosti se ne prihaja z zakonom. Tudi pol promila tega zakona ne bo, če ga sprejemamo. Še marsikaj drugega je potrebno, prvič. Drugič, treba je imeti konkretne projekte, če temu rečemo tako. Kje bomo stvari uredili, kako jih bomo uredili, ali je za to potrebno prvič, pridobiti zavest ljudi, da so za to pripravljeni. Treba je videti, ali imamo za to potrebna sredstva, to se pravi finančna sredstva. Šele na koncu se potem vpraša, ali za to, kar hočemo narediti, imamo tudi pravne možnosti? Smisel zakona je bil ravno to, da tistemu, ki ima nek konkreten plan, konkreten namen, konkretna sredstva, da tudi potrebno pravno podlago, za tisto, kar hoče narediti, če je nima. To je namen zakona. Ne pa se iti ekološko poezijo. Hvala lepa.</p>
            </sp>
            <sp xml:id="SDZ1-Redna-04-1993-02-26.sp73">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Oman ima besedo.</p>
            </sp>
            <sp xml:id="SDZ1-Redna-04-1993-02-26.sp74">
               <speaker>IVAN OMAN:</speaker>
               <p>Gospod podpredsednik, gospe in gospodje poslanci! Nisem strokovnjak ne za varstvo okolja, ne za zakonodajo pa tudi za slovensko izrazoslovje ne, čeprav smo se o tem danes poučevali. Vendar bi ob tem, kar je že kolega iz naše poslanske skupine, gospod Černelič, v svoji razpravi povedal, rad v dveh stavkih povedal svoje misli. Ko sem prebiral tale precej zajeten papir, sem razmišljal podobno, kot profesor Bučar v svoji prvi razpravi. Zato menim, da je prav, da podpremo njegov predlog, da naj bi ta osnutek bil, kot načelo za pripravo več zakonov, ki bi bili lahko operativni. To je moja osebna misel.</p>
               <p>Ob tem moram povedati še to, da se tudi z vsemi načeli, ki so prisotni v tej materiji, ne strinjam. Predvsem s tistim načelom, ki ozakonja nacionalizacijo nekaterih dobrin. Tudi to je ostanek realsocialističnega sistema in realsocialistične miselnosti. Pozivam, da se razmisli tudi o tej stvari. Hvala lepa.</p>
            </sp>
            <sp xml:id="SDZ1-Redna-04-1993-02-26.sp75">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospa Kožuh-Novak.</p>
            </sp>
            <sp xml:id="SDZ1-Redna-04-1993-02-26.sp76">
               <speaker>DR. MATEJA KOŽUH-NOVAK:</speaker>
               <p>Gospe in gospodje! Ker se ukvarjam z raziskovalnim delom na področju vpliva škodljivih snovi na zdravje, sem bila izjemno vesela tega zakona. Nesla sem ga svojim kolegom, ki se pa specifično ukvarjajo z vplivom okolja na zdravje. Zadnji dve leti intenzivno sodelujejo tudi s svetovno zdravstveno organizacijo in so mi rekli to: Zakon je preveč idealno zastavljen. Če bomo sprejeli takega kot je, bomo sprejeli še en jugoslovanski zakon, ki je na papirju določal vse, kar je treba narediti, v realnosti pa se je dogajalo, da država ni imela denarja za to. Konkretno navedem - kot so mi kolegi rekli - zakon o varstvu nad živili, ki je izjemno idealno narejen, dejansko pa kontroliramo v Sloveniji živila samo tistim, ki imajo denar, da plačajo te kontrole. Ker država, tisti, ki so najbolj rizični, ki nimajo denarja, tistih analiz ne morejo plačati.  </p>
               <p>Moji kolegi predlagajo, da ne bo vaše ogromno delo, ki ste ga - mi sledimo pripravi tega zakona - vložili v to, da ne bo to delo izničeno že takoj ob sprejemu zakona, da vgradite v zakon terminske plane, ki morajo temeljiti na realnih analizah, kaj je mogoče narediti danes, kaj jutri, kaj pojutrišnjem. Prvič: realne termine, drugo pa je, da morajo biti kazni bistveno bolj visoke, kot ste jih zdaj zastavili. Želimo si zakon, na katerem bi lahko takoj začeli delati in začeli izboljševati zdravje ljudi, kar si mi želimo.</p>
            </sp>
            <sp xml:id="SDZ1-Redna-04-1993-02-26.sp77">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Jagodnik.</p>
            </sp>
            <sp xml:id="SDZ1-Redna-04-1993-02-26.sp78">
               <speaker>JOŽE JAGODNIK:</speaker>
               <p>Spoštovani zbor! Oddal sem svojo razpravo pisno, ker nas čas že precej preganja, tudi kaj novega ne moremo več iznajti, glede na to, da bo postopek še trajal. O zakonu morda samo dva - tri stavke. Slišati je, da gre za krovni zakon, za življenjsko delo ministra in ministrstva. Zame bo to res krovni zakon in remek-delo tedaj, ko bo ohranil to našo čudovito deželo pred nami samimi, v korist naših potomcev. Ministrstvo si je izbralo za prezentacijo zakona zanimive prijeme. Občutek je, da celo s pomočjo specialistov za public relation, kar je navsezadnje za pozdraviti. Ni bilo medija te dni, kjer ne bi bili na udarnem mestu objavljeni intervjuji in tako naprej. To je prav!</p>
               <p>Želel bi samo na štiri stvari opozoriti. Zelo na kratko, ostalo je v pisni obliki. Na tiste stvari, na katere je skupina poslancev iz prejšnje sestave skupščine že opozarjala, pa ni dobila zadovoljivih odgovorov. Naštel jih bom samo taksativno. Predlagali smo koncept nacionalnega programa varstva okolja. Predlagali smo osnovne podzakonske predpise, npr. o dovoljenih emisijah, o finančnih obremenitvah, onesnaževalcih in tako naprej. Predlagali smo postopke za izdelavo študija o ranljivosti okolja in predlagali smo študijo izvedbe zakona z ustrezno analizo pričakovanih problemov, pa še projekt organizacije državne uprave na tem segmentu.</p>
               <p>Čas je minil. Teh odgovor ni v takšni meri, da bi lahko bili zadovoljni z njimi. Zakon sprejemamo kot vizijo, manj pa je zagotovil, da bi takega, kot je, lahko izvajali. Zaradi dela na tem zakonu se je resno odmaknilo reševanje problemov v okolju, ti se dnevno kopičijo s posebno nevarnostjo, ki jo prinaša zdajšnja privatizacija ter možen brezobzirni vpliv, ki bi ga povzročil morebitni vdor tujega kapitala. Napake iz dobe divje industrializacije bo težko popraviti, če pa jih bomo kopičili naprej nismo daleč od ekološke katastrofe, v kar se ni potrebno posebej prilagajati. Hvala lepa.</p>
            </sp>
            <sp xml:id="SDZ1-Redna-04-1993-02-26.sp79">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Pregelj.</p>
            </sp>
            <sp xml:id="SDZ1-Redna-04-1993-02-26.sp80">
               <speaker>ŽARKO PREGELJ:</speaker>
               <p>Spoštovani! Zakon, ki je pred nami, kot sem že danes omenil, je izredno kompleksen in zato tudi zahteven. Že takoj na začetku vam želim povedati, da ne pristajam na hitenje pri tem zakonu. Argumenti, da je bil že obravnavan, ne vzdržijo zahteve, da se ga umirjeno in sistematično obdela.</p>
               <p>V resnici je bilo tako, da se je zakon pripravljal dve leti, če ne celo več. Narejen je bil že tisoč in en osnutek. Ko se spomnim malo nazaj, ko smo ta zakon obravnavali še v poslanskih klubih, se je sam predlog zakona spreminjal dobesedno z dnevno hitrostjo. Zjutraj je bila številka 21, zvečer je bila že 25.</p>
               <p>Malo pretiravam, ampak dejansko je to tako dinamična materija, da se v resnici težko na tak način pride do enega takega predloga, ki bi bil povsem sprejemljiv, ki bi tudi zadovoljeval vse zahteve varstva okolja.</p>
               <p>No pri tem se vprašamo, ali je sploh možno narediti tak zakon, ki bo imel take učinke, da bo dejansko postal osnovno vodilo pri varovanju okolja. Na tak način, kot je tukaj ponujen, pravgotovo ne.</p>
               <p>Zakon sam v bistvu predstavlja dobre temelje. Odraža tudi duh konference iz Ria, duh, verjetno Evropske zakonodaje, toda hkrati tudi izraža duh tistega, ki ga je pisal. Pa ne razumeti kot slabo, ampak žal, moram biti tukaj kritičen.</p>
               <p>Namreč bistvo varstva okolja niso zgolj predpisi. Čeprav na predpisih marsikaj temelji. Bistvo varstva okolja so odnosi med subjekti, ki so udeleženi v tem procesu. Ravno to bistvo manjka v tem zakonu. Vse preveč je zakon orientiran egocentično, v smislu ministrov centrično. Minister bo predpisal, minister bo naredil, minister pove zakaj, minister določi koliko dobi lokalna skupnost itd.</p>
               <p>Poglejte! Poleg tega se v tem zakonu uporablja neprestano izraz republika. Republika kot nadomestek za izraz država. Če bi se že to zamenjalo, bi se karakter zakona bistveno spremenil. Namreč država je pristojna za določene zadeve in odgovorna. Seveda, ima država več izvajalcev te odgovornosti in vrh teh izvajalcev je lahko minister. Da ne bi vedno posebej minister, minister, minister, ponekod pride celo do čudnih kolizij, da posamezna ministrstva ministrstvu, ne vemo kateremu ministrstvu to dorečejo itd.</p>
               <p>Ponekod se potem pojavi Vlada. Samo pri nacionalnem programu je jasno napisano, kdo je za kaj odgovoren? Tam se pojavi tudi izraz država, regija, lokalna skupnost itd.</p>
               <p>Torej s tega stališča je zame zakon nesprejemljiv, tako kot je tukaj predlagan. Kajti odnosi niso pojasnjeni oziroma so zgolj nakazani. In zapleti, ki lahko pri tem nastanejo, so lahko taki, kakršne poznam iz svoje prakse in iz prakse obstoječega oziroma ministra, ki opravlja sedaj to dolžnost.</p>
               <p>Lep primer je izolska Marina. Delal se je po principu, da je minister odločal, in to odločanje je trajalo čas. Medtem se je pa narobe gradilo, ker ni bilo pravočasno preprečeno in zaradi tega se je stanje morja v tistem zalivu bistveno poslabšalo.</p>
               <p>Kot sem že omenil, je več stvari v tem zakonu problematičnih zaradi odnosov. Odnosov tudi do tistih, ki trenutno v tej zakonodajni fazi nimajo nobenega vpliva in ne moči, so pa v predhodnih fazah želeli sodelovati in so pošiljali, baje, tako so mi zagotavljali na ministrstvu, razne pobude, toda na njihove pobude ni bilo odgovorov. To so razna društva za varstvo okolja, razna gibanja, ki so žal dandanes še vedno tisti "grinpisi", ki so včasih edini filter pred samovoljo posameznih onesnaževalcev, tudi države kot onesnaževalca.</p>
               <p>Tako, da predlagam, da se ta procedura, v zvezi s tem zakonom, toliko podaljša, da lahko tudi ti subjekti za varstvo okolja, pridejo do svojega izraza.</p>
               <p>Vsekakor se bi taka procedura lahko odvila, če bomo uporabili novo zakonodajno proceduro, ki jo predvideva novi poslovnik.</p>
               <p>Če bomo delali po tem sistemu, da bomo Vlado ali pa ministrstvo, ki je za ta zakon odgovorno, zadolžili, naj na podlagi razprave v zboru napiše predlog ali pa nov osnutek, bo rezultat tak, kakršen je danes tukaj pred nami.</p>
               <p>Mogoče bo kdo zadovoljen, ker bo ravno njegov predlog notri prišel, večina pa ne. Kajti tak kompromis, verjetno na tak hiter način, se ne da narediti.</p>
               <p>Poleg tega je tukaj jasno, ker gre za usklajevanje različnih interesov, je koncev koncev treba glasovati. Za tako proceduro je verjetno res najprimernejše na koncu tisto matično telo, ki nek zakon mora skozi obdelati in ga pripraviti za sejo zbora.</p>
               <p>Sam konkretnih predlogov ne bi na dolgo in široko razpredal. Veliko, kar je bilo že danes povedanega, imam tudi sam za pripomniti. Zadržal bi se mogoče nekoliko na samem skladu.</p>
               <p>Sklad, ki je tukaj predlagan, je v bistvu potrebna institucija. Toda nekateri, ki smo ga predlagali v ta zakon, oziroma že ob uvedbi zakona o lastninskem preoblikovanju, smo si predstavljali, da bo ta sklad v bistvu tisto mesto, kjer se bodo zbirala sredstva, ki so v tej državi, na tem prostoru, nastala na račun neupoštevanja varstva okolja. Vsi vemo, da se je določen del gospodarstva, določen del celotne družbe razvijal zato, ker se ni pač varovalo naravnih dobrin. Ker se jih je prekomerno izkoriščalo in uničevalo.</p>
               <p>In ker bo prej ali slej potrebna sanacija, smo predvidevali, da naj bi ta sklad pridobil del delnic oškodninskega sklada, ali pa kakšnega drugega in bi enostavno na podlagi teh sredstev, potem lahko interveniral, lahko ukrepal na tistih področjih, kjer je sanacija nujna. Žal se je kasneje v praksi ta sklad pojavlja zgolj kot protiutež oziroma kot vložek slovenske države pri pridobivanju tujih kreditov. To je lahko vse lepo prav, če ima država sprejet nacionalni program, po katerem dela. Obstaja sicer nek program, ki se imenuje "Slovenski-koroški projekt" ali nekaj podobnega. Ta projekt ima tudi že neko podlago v mednarodnih inštitucijah, bilo je že o njem veliko govorjenja. V resnici ta projekt ni narejen na nacionalnem konsenzu; naredilo ga je ministrstvo ali Vlada, zbor o njem ni razpravljal in sredstva iz tega sklada se bodo uporabljala tudi za ta projekt. Jaz ne rečem, da niso tiste zadeve, ki se bodo reševale s tem projektom, pozitivne, nujno potrebne in tako naprej; gre za sanacijo termoelektrarn, gre za posege v komunalno ureditev večjih mest, predvsem Ljubljane in podobno, toda dokument, na podlagi katerega bi se lahko takšna sredstva uporabljala, je lahko sprejet samo v Državnem zboru, nikjer drugje. In tukaj zopet pridemo do tiste točke v tem zakonu, kjer niso jasne pristojnosti, kjer se v bistvu zamešajo z gostobesedno dikcijo bistvene zadeve.</p>
               <p>Drug tak organ tega zakona je Svet za varstvo okolja. Sestavljalo naj bi ga 11 članov; ne vem, ali naj bi to spominjalo na Svet RTV, ali kaj podobnega. Tukaj zopet manjka verjetno prisotnost tiste javnosti, tiste civilne družbe, ki se ukvarja z varstvom okolja. Takih in podobnih zadev je v zakonu še ogromno. Problem je tudi, kot so že omenili moji predhodniki, problem koncesij, ali je smiselno, da se jih tukaj natančno opredeljuje? Vsekakor mora biti v tem zakonu napisano, kaj naj koncesije urejajo; sam sistem koncesij pa naj ureja poseben zakon; problemi rente, problemi pravice na določenih naravo varstvenih delikatnih območjih, kjer je potrebno varovanje naravne dediščine, se pravi problem pravice tistih ljudi, ki tam živijo, da od tega imajo neko korist, je tudi premalo dodelan.</p>
               <p>V glavnem, ne želim se spuščati v podrobnosti. Menim, da je ta zakon potrebno še enkrat premisliti kot strukturo. Ali ta struktura odnosov in instrumentov lahko omogoča takšno varstvo okolja, kot ga naš trenutek zahteva? Osebno se bojim, da je negodovanje s strani gospodarstva, ki je razumljivo; gospodarstvo nikoli ni pripravljeno iti v večje stroške, kot misli, da jih lahko trg prenese, toda resnica je ta, da se jasno vse spreminja in da kdor ne upošteva ekoloških stroškov, nima kaj iskati na zahodnih tržiščih, takšnega omejijo z drugačnimi ukrepi. Hkrati pa tudi tole lahko rečemo, tudi včasih fundamentalistično opozarjanje, predvsem strokovnjakov, ki se ukvarjajo z varstvom naravne, da ta zakon ne ščiti dovolj naravne dediščine, da je preveč egocentrično, zgolj na človeka orientiran, se pravi, da ne ščiti narave, tudi jih ni za zavrniti. V kolikor se teh dveh pogledov ne uskladi, potem ta zakon v življenju ne bo živel. Na koncu bo še vedno vse odvisno od tega, koliko bo nekdo, ki je prizadet, se za svoje pravice in za svoje zdravje, po domače povedano, pobrigal, kako se bo uspel organizirati v obliki takšne ali drugačne civilne družbe, ali pa v obliki neke politične organizacije. Ta osnovna intenca, da bo zakon, se pravi, državni instrument, nekaj reševal, bo izgubljena. Hvala lepa.</p>
            </sp>
            <sp xml:id="SDZ1-Redna-04-1993-02-26.sp81">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Prosim gospod Toplak.</p>
            </sp>
            <sp xml:id="SDZ1-Redna-04-1993-02-26.sp82">
               <speaker>DR. LUDVIK TOPLAK:</speaker>
               <p>Spoštovane poslanke in poslanci. Nedvomno je v zakonski osnutek, kakor je predložen, vložen velik napor, veliko dela. To tudi vemo tisti, ki smo v minulih letih spremljali ves ta napor. Če izhajam iz prispodobe dr. Bučarja, da zakon ali prepoveduje ali zapoveduje, ne pa pripoveduje, naj povem eno zgodbo. Nekoč, ko sem se vrnil iz tujine, sem pripravil učni program za predmet pravno varstvo okolja. Ko sem to predložil, je Univerzitetna komisija, ena od tistih, ki so takrat bile, ugotovila, da gre sigurno Toplaku za ustanovitev politične Zelene stranke. Sum in napade sem odvrnil šele, ko smo z dr. Šešerkom, ki je bil zraven, na simpoziju ob 100-letnici Antiduringa dokazovali, da je že Engels bil ekologist, da je že Engels bil naravovarstvenih, iz njegovega Aantiduringa. Iz tega predmeta seveda smo to stvar odložili. Tekst, kakor je predložen, je čudovita zasnova za učbenik. In da povem, da bom tak tekst, kakor je, uvrstil v učni program in točno takšen, kakršen je. Pri drugem predmetu, v katerem imam te stvari, imam to tematiko vključeno. Gre pa za druga vprašanja. Gre za zakonodajno tehnični vidik. Jaz glede tega ne bi želel izgubljati besed, ker tudi to ne spada v ta forum in mislim, da zakonodajno tehnično stvar ne odgovarja tistemu, čemer pravimo evropska pravna kultura, evropska pravna tradicija, ker gremo nedvomno odlično, kar je prej v diskusiji bilo rečeno, sledimo določenim mednarodnim trendom, intencijam, kakor so bile na reprezentativnih mednarodnih zborih predstavljene. To je vse lepo in prav. Mislim, da premalo sledimo tistemu, čemur rečemo oblikovanje pravnega reda in pravne logike in zakon bi moral odražati določeno, pri  nas vendarle ustaljeno pravno logiko. V tej zvezi se postavlja vprašanje, ali je vse to tematika tega enega zakona. Osebno mislim, da ni. Te mnoge določbe, ki so  poučnega ali celo izrazito edukativnega značaja, kot na primer določba v prvem odstavku 1. člena, predvsem pa drugem odstavku 1. člena, da nam gre pač za skrb sedanje in bodoče generacije. In tako dalje in podobno. To res ne spada v zakon. Ampak to sem samo  ilustrativno iz prvega člena povedal. To bi spadalo lepo v lep učbenik, ki bi bil potreben nedvomno že na srednjih šolah.</p>
               <p>Še nekaj. Gre za en duh, na katerega nevarnost sem opozarjal, ko smo govorili o zakonu o vladi. Gre za procez koncentracije moči, večje kot smo vzpostavili kontrolni inštrumentarij odgovornosti. Pa če gre za moč političnega odločanja upravno administrativnega, ali gre za vprašanje financ sklada, o čemer je govoril danes že gospod Pukl, ali pa gre za določeno prestižno, pa naj nihče ne zameri, ker gre za en določen generalni proces pri nas na Slovenskem, da si poskušajo ministri, tako kot že prej, to je v naravi, že človeški naravi in tudi ministrov, da si poskušajo ograditi svoj vrtiček in celovito stvari dojeti in si v tem smislu zagotoviti tudi svoja finančna sredstva, svojo administracijo in svojo domeno. Mi smo priča temu. Sedaj, ali smo to zakrivili z ustavo, ker je prekratka, pa nismo teh stvari že v ustavi, teh pomožnih negativnih trendov z ustavo preprečili, ali je to napaka zakona o vladi, ali je to stvar, bi rekli, naše presoje danes. Pa nič slabega, naj noben minister ne zameri, če jaz opozorim na te stvari, ampak moramo na to stvar vendarle danes opozoriti. V nasprotnem bomo prišli v določen partikularizem v deželi, ko bomo imeli partikularno pravo, tako so temu rekli v srednjem veku. To je zgodovina vse poznala. Zato poudarjam, v večji meri bi morali zakonodajno, kot rečemo temu, pravno logiko upoštevati pri izdelavi takega zakona, podobno kot imamo po tradiciji stvari v naših sosednjih evropskih deželah.</p>
               <p>Sklicevanje na določene mednarodne akte, kakršni so, je zanimivo, vendar znano je, da je zlasti angloameriška zakonodajna tehnika povsem druga in pri njih je to zaradi tega, ker nimajo izdelanega statutarnega pravnega sistema kot se temu reče in je povsem normalno, da imajo obširne, v bistvu uvodne člene definicij, kot je pri nas v 5. členu definicije lepo dve strani, štiri strani dolg 5. člen, izrazito definicij, ki spadajo v takole en dober učbenik ali pa kam drugam, ne pa v ta zakon. Hvala lepa.</p>
            </sp>
            <sp xml:id="SDZ1-Redna-04-1993-02-26.sp83">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Verzolak.</p>
            </sp>
            <sp xml:id="SDZ1-Redna-04-1993-02-26.sp84">
               <speaker>IVAN VERZOLAK:</speaker>
               <p>Hvala lepa. Gospod predsedujoči, spoštovane poslanke in poslanci! Bom čisto kratek. Predlagal bi, da se zakonsko uredi, da se komunalni odpadki obvezno uporabljajo za pridobivanje električne energije. Kaj to pomeni? O tem smo se že pogovarjali na začasnem delovnem telesu. Nekje sem že dobil zagotovilo, gospoda ministra, da se o tem razmišlja. To pomeni, da se v termoelektrarnah uporabljajo za kurivo namesto ostalih goriv, trdih ali plinastih ali tekočih, ti komunalni odpadki. Tu so mišljene predvsem razne plastike, olja, laki, pa tudi les in papir; sicer ta se običajno že odvaja. S tem bi ubili dve muhi na mah. Točno vemo, da ti materiali, razne plastike in tako dalje, se v naravi ne razgradijo in onesnažujejo okolje. Samo pojdite po naših gozdovih in boste videli poleg ostalih stvari, kot so razni štedilniki, avtomobili in te zadeve, tudi ogromno plastičnih predmetov. Želel bi, da se to nekako kot zakonsko uredi, da je to kot obveza. Prosil bi, da ministrstvo to upošteva. Hvala lepa.</p>
            </sp>
            <sp xml:id="SDZ1-Redna-04-1993-02-26.sp85">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Rupel.</p>
            </sp>
            <sp xml:id="SDZ1-Redna-04-1993-02-26.sp86">
               <speaker>DR. DIMITRIJ RUPEL:</speaker>
               <p>Spoštovani predsedujoči, spoštovane poslanke, poslanci. Tudi jaz bom zelo kratek. Meni je intenca zakona seveda všeč. To, da se z zakonom poskrbi za problematiko okolja. Tudi sam moram, da ne bi kdo drugače mislil, reči, da sem za čisto okolje in za to, da država ukrepa na tem področju. Vendar bi rad dal en predlog. Zakon je strašno obsežen. Ima tudi po mojem prepričanju celo vrsto nepotrebnih sestavin. Če preberemo 8. člen ustave, v tem členu piše, da se ratificirane in objavljene mednarodne pogodbe uporabljajo neposredno. V spremnem besedilu k zakonu je govor o 178 dokumentih, ki jih hranijo v ministrstvu in tako naprej na temo varovanja okolja. Omenjeni sta dve konvenciji, ki sta bili podpisani v Riu de Janiero.</p>
               <p>O teh stvareh, ki jih je naša država sprejela, ki smo jih podpisali, najbrž sploh nima smisla v tem zakonu govoriti, ker se dejansko lahko te konvencije oz. ti mednarodni dokumenti neposredno uporabljajo. Zaradi tega bi jaz predlagal tudi iz proceduralnega razloga naslednjo rešitev. Da se zakon očisti vseh tistih sestavin, ki so sicer že v mednarodnih pogodbah rešene in ki jih je mogoče, kot rečeno, neposredno uporabljati in da se torej v njem pustijo samo tiste reči, ki jih prof. Bučar imenuje projektne. Se pravi, tiste zadeve, ki jih je potrebno neposredno urejati in za katere imamo na razpolago, ideje in denar in tako naprej. Kajti, če bomo mi slučajno glasovali o tem zakonu, takšnem, kakršen je zdaj, se nam utegne zgoditi, da bomo glasovali proti, recimo, da bi glasovali proti, se nam utegne zgoditi, da bi glasovali proti tistim načelom in proti tistim zakonom, ki so že mednarodno veljavni. To se pravi, da bi glasovali proti tistemu, kar je ta država že podpisala in ratificirala in tako naprej. Torej, predlagam redukcijo tega zakona. Tudi jaz mislim, da je treba vzeti čas za stvar, redukcijo, preglednost in da se iz teksta, ki bo nastal na podlagi tega teksta, vidi, kaj je tistega, kar je mednarodno že sprejeto in kar je naša država že sprejela in tisto, kar originalno pri nas rešujemo in za kar imamo možnosti in tudi ustrezne projekte. Hvala lepa.</p>
            </sp>
            <sp xml:id="SDZ1-Redna-04-1993-02-26.sp87">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Šešerko.</p>
            </sp>
            <sp xml:id="SDZ1-Redna-04-1993-02-26.sp88">
               <speaker>DR. LEO ŠEŠERKO:</speaker>
               <p>Spoštovani predsedujoči, spoštovane dame in gospodje. Nekoliko se je le razgibala ta razprava proti koncu in jaz upam, da smo nekje blizu konca. Pokazala je, da se bo treba odločiti, druge rešitve ni. Vladajoča večina ima nekoliko niansirana stališča glede zakona. V opoziciji pa so tudi različna, zato ker Zeleni menimo, da je treba zakon sprejeti, da glede na to, da je bil vrnjen na nivo osnutka, lahko predlagatelj upošteva, tako kot v običajnih procedurah, pripombe, ki so bile v zboru dane.</p>
               <p>Čeprav imam vtis, da je cela vrsta diskusij tu bila opravljena s figo v žepu in da smo poslušali take diskusije, npr. sem strašno za varstvo okolja, vsi smo za varstvo okolja, želimo si lepo naravo, kdo si pa ne želi lepe narave, vendar glasoval bom pa proti. Tu ne vidim drugega izhoda, dajmo na glasovanje in gremo potem dalje. Zdaj, od stvari, ki so bile povedane, najprej glede jezika in baročnosti zakona. Res je baročen, stvar je bila zelo dolgo v delovnih skupinah, ministrstvo je očitno v strahu pred to diskusijo, ki bo in glede na to, da se je primerno strokovno ekipiralo, stvar zelo razdelalo, problematika je tudi temu ustrezna, prišlo je do tega, da ta zakon ni primerljiv z večino drugih zakonov. Kar nas zadeva, je čisto vseeno, ali je to krovni zakon ali ni krovni zakon. To nas ne zanima. Nas zanima okolje in zdravje ljudi. Če ste ga pripravljeni sprejeti s tem, da rečemo, da ni krovni zakon, pa recimo to.</p>
               <p>Mogoče bi bilo dobro, če bi minister upošteval nekatera mnenja, ki so tu v zboru, pa bi na tak način omogočil, da bi stvar pasirala.</p>
               <p>Kar zadeva diskusijo gospoda Bučarja. Upam, da ne bo dobil vtisa, da je preveč dregnil v "osje gnezdo". Če je ta zakon zelo narativen in zelo poetičen, potem sem presenečen nad tem, da vi za glavno oznako tega zakona uporabite tujko. Hkrati se zvrne cel koš ostrih obsodb, da je ta zakon poln tujk. Če nekdo najde dobro besedo za kontrolo varovanja, nadzorovanja, izpustov in tako naprej, jo naj pove. Dokler je ni, uporabljajmo monitoring. Sprašujem se, zakaj šele pri tem zakonu opazimo, da so v zakonih tujke. Videl sem že nekaj zakonov, ki smo jih sprejeli, z eno kopico tujk.</p>
               <p>Mogoče najprej glede ustave. Morate biti pozorni, da nam ustava v bistvu nalaga sprejem takega zakona. Smo jo sprejeli in smo takrat napisali, da ima vsakdo pravico do zdravega okolja in da je država dolžna skrbeti za to. Ni dovolj, da se načelno strinjamo, v konkretnosti pa zavračamo. Kar zadeva koncesije, ki so v zakonu, tu je bila cela vrsta pripomb - tudi mi se strinjamo s tem. Zakaj? Zato, ker je svoj čas Ministrstvo za kulturo pripravilo neko gradivo za zakon o varstvu narave, ki ni prišlo nikamor naprej - do Državnega zbora. Že prejšnja Skupščina je tudi sprejela sklep, da je treba pripraviti zakon o varstvu narave, ampak to se ni zgodilo. Tisti, ki ste rekli, da bi bilo treba koncesije v nekem drugem zakonu opredeliti, lahko bi se sporazumeli, da je treba koncesijo opredeliti v tistem zakonu, ki naravne vire ali naravna bogastva definira. To bi bil ravno zakon o varstvu narave.</p>
               <p>Tisti materiali ležijo tam na drugem ministrstvu, rešitve ni in jaz mislim, da predlog dodatnega sklepa, ki ga je gospa Pečanova predlagala, to stvar urejuje, s tem, da lahko najdemo kompromis toliko, da dobimo večino, ki bo glasovala v tem zboru za ta zakon. Te ideje, da bi odlagali na naslednje zasedanje, ali da bi po delih sprejemali ali ene dele metali ven, ne da bi bilo posebej jasno opredeljeno kateri to so, se mi ne zdi smiselno. Mogoče bi se lahko dobivali vsak teden v ponedeljek ob 9. uri pa bi o enem delu glasovali in rekli "še naslednjega sprejmemo". Mislim, dajmo kar cel paket sprejeti ali zavrniti. To je tudi en preizkus za vladajočo večino, da izreče zaupanje o svojem lastnem ministrstvu.</p>
               <p>Slovenija je ta trenutek pred pravim stampedom kapitala. Ni se vam treba bati vdora tujega kapitala, ki nam bo uničil okolje. To nam lahko domači ravno tako dobro naredi. Če v teh okoliščinah ne bomo imeli takega zakona, potem bo ta dežela padla, kar zadeva kvaliteto okolja, na raven nekaterih dežel, ki so južneje in vzhodneje od nas. Kar pa zadeva gospodarske - to sem pogrešal v današnji diskusiji - kompetativnost Slovenije, bomo pa padli za luno. V tem zakonu  govorimo o gospodarski prihodnosti te dežele. Zakaj? Nemški minister za varstvo okolja je pred kratkim rekel: "Ko pridem v vladi s kakim predlogom, mi kancler vrže nazaj, pa reče: Pojdi i izračunaj, koliko nas bo to stalo, potem pridi nazaj, pa bomo sklepali o tem". Toefler, ki je na tem, da bo "letel" v kratkem, je zelo dobro odgovoril: "Kadar jaz pridem z nekim predlogom, ki ni primerljiv s sosednjo deželo in kadar ga uveljavim, kar zadeva varovanja okolja, dosežem, da naša industrija, misli nemško, postaja mednarodno kompetativna s svojimi izdelki, zato ker so ekološki boljši, primerni in ker so izdelki jutrišnjega dne in ne samo današnjega."</p>
               <p>Če hočemo mi doseči gospodarsko kompetativnost Slovenije, potem moramo ta zakon sprejeti, ker bomo dosegli, da bodo izdelki naših podjetjih na mednarodnem trgu konkurenčni, zelo dobro konkurenčni. Deloma že danes so. Ker to, kar gospod Bučar pravi, da je treba doseči neko kulturo okoljevarstvenosti. To pri ljudeh je, ne glede na to, kako mi govorimo o tem, ampak v višji ali nižji miri.</p>
               <p>Pri nekaterih gospodarstvenikih izrecno že obstoji, pri drugih pa ne. Isto je v gospodinjstvih. Imate ljudi, ki vedo, da je dobro, če malo razdeliš odpadke, ki jih ima gospodinjstvo, pa če je že nekje kontejner za papir, ga nosiš tja in ga ne mečeš v skupne odpadke, kjer gre vse, aluminij in biološki odpadki in vse skupaj vozijo tja dol za Ljubljanico. S tem uničujemo dolgoročno Ljubljansko barje in Ljubljano. Torej nujna je reciklaža, nujna je cela vrsta ukrepov v Sloveniji, ki jih ta zakon omogoča, ki odpira pot.</p>
               <p>Potem poglejmo z ene druge perspektive. Evropska banka za razvoj in Svetovna banka, ki je naredila nedavno študijo, daje najbolj ugodne kredite od vseh, ki jih dajejo te banke za projekte iz varstva okolja.</p>
               <p>Sedaj tisti, ki ste bili tukaj gor, ste rekli, koliko nas bo to stalo. Saj to bo Slovenijo pokopalo, če sprejmemo takšen zakon. Se morate zavedati dve stvari.</p>
               <p>1. Da te banke dajejo najboljše kredite z najnižjo obrestno mesto, z najdaljšim rokom odplačevanja ravno za te projekte, o katerim smo govorili.</p>
               <p>2. Da so si naredile svoje študije o stanju Slovenije. Študije, ki jih lahko pogledate. In v teh študijah jasno piše, Slovenija mora urediti svojo zakonodajo za varstvo okolja in</p>
               <p>ne gre tako, kot je sedaj ta stvar. Če tega ne bo, potem bodo tudi ti krediti postali vprašljivi. Mi smo vlekli te kredite v času osamosvajanja. Cela vrsta kreditov je pred tem, da bi se realizirali, ampak, ko se pogovarjamo s predstavniki bank, pravijo tudi naslednje. Slovenija je ta trenutek še gospodarsko zelo dobro razvita, kadrovsko izredno močen potencial in visoka zavest glede varstva okolja. Samo to prednost bomo lahko obdržali glede na primerjalne države Srednje in Vzhodne Evrope, ki so bile, tako kot mi,pod realnim socializmom, če bomo šli tudi s tem zakonom dalje.</p>
               <p>Kar zadeva konsenz, je nekdo govoril o njem. Tu ne bomo dosegli konsenza. Nekatera podjetja se potopijo po tem zakonu. Žal je tako. Recimo, nekdo je govoril o tej tovarni v Krškem in Goričanah.</p>
               <p>Poglejte, večina med vami verjetno ne ve, da se les luži z žveplom in da so tukaj ogromne količine klora in žvepla, s katerim to delate. Če se zavedate, kaj pomeni to žveplo in ta klor, potem tudi razumete, zakaj so na Koroškem tako tovarno zaprli in zakaj se je poskušalo prenesti kompletno proizvodnjo v Goričane.</p>
               <p>Jaz ne govorim tukaj kot ekološki fundamentalist, ali še kaj hujšega. Jasno se zavedam, da je treba ljudem ohraniti delovna mesta. Ampak mi ali ministrstvo ali Vlada ali ta parlament, mora narediti en vozni red, po katerem bo to teklo. Ne moremo pa reči zaradi tega, ker je nevarno za delovna mesta v Goričanah, ne bomo tega zaprli. Vsaj pri tej tehnologiji moramo iti v zaprtje, če ni druge rešitve.</p>
               <p>Lahko se dogovorimo, kdaj bo do tega zaprtja prišlo, zavedati pa se morate, da je strupena snov iz Goričan bila takšna, da so v nekaj mesecih izlivki razžrli kompletno kanalizacijo, tako da beton ni več vzdržal in teče lepo v podtalnico. To je višje gor, Ljubljana ima pa glavna črpališča pitne vode nižje. In tako je povsod po Sloveniji. Približno ista situacija.</p>
               <p>Kar zadeva zmanjšanje kompetenc ministra in prenos na Vlado, bi se mi strinjali. Konec koncev, to bo obremenilo delo Vlade, ampak bo potem bolj jasno, ko bodo ljudje rekli, smrdi nam tu, iz TE Kidričevo, precej mesi prihaja v zadnjem času iz obrata za predelavo aluminija.</p>
               <p>Če bo minister rekel, da to lahko traja še 10 let, se bodo ljudje, ki tam živijo, obrnili proti ministru. Če bomo dali to kompetenco na Vlado, pa na Vlado. Pomembno pa to z vidika globalne rešitve ni. Lahko sprejemamo tako ali drugačno rešitev.  </p>
               <p>Sedaj, da je upravni aparat, ne bom več, ker bi vas začel dolgočastiti. Mogoče samo še glede upravnega aparata, ker so v Združeni listi bili pomisleki, pa še nekje drugje.</p>
               <p>Upravni aparat mora biti centraliziran, zato ker gre za javni interes. To ni privatno združenje, ki bi se lahko odločalo o tem, ali bo lahko reagiralo tako ali drugače, če je prevelik, teh 600 ljudi, kot je predvideno, ali je premajhen. To je treba s primerljivostjo z drugimi deželami narediti. Ne morete pa reči, predvideno je tu, da bo nek nov ogromen aparat nastal, kdo ga bo plačeval itd.</p>
               <p>Kar pa zadeva financiranje vsega tega. Vi veste, da smo po zakonu o privatizaciji naredili sklad, ekološko razvojni sklad, ki ga je možno s tem skladom, ki je v tem zakonu predviden, združiti, so mednarodni krediti, o katerih sem govoril. In seveda treba je dati iniciativo posameznim podjetjem.</p>
               <p>Naša ideja ni, da bi s tem zakonom dosegli, da bo država od vseh denar pobrala, potem bo pa nekaterim dala nazaj, drugim pa ne. Pustiti je treba čimveč iniciative podjetjem, da bi same gledale razvojno in da naredijo investicije take, da bodo njihovi izdelki zato, ker so okoljevarstveno v redu narejeni, se tudi dobro prodajali. Hvala lepa.</p>
            </sp>
            <sp xml:id="SDZ1-Redna-04-1993-02-26.sp89">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Besedo ima Miha Jazbinšek, minister za okolje in prostor.</p>
            </sp>
            <sp xml:id="SDZ1-Redna-04-1993-02-26.sp90">
               <speaker>MIHA JAZBINŠEK:</speaker>
               <p>Jaz eno izkušnjo že imam tega, recimo skozi stanovanjski zakon. Na eni strani totalna sociala, na drugi strani totalni ekonomski liberalizem. Na eni strani drago prodajati, na drugi stran še ceneje prodajati itn. In ta izkušnja se seveda tudi tu kaže. Mene kregajo po časopisih, da je to antropocentričen zakon, Iztok Gaister piše vsak dan, kadar le more. Po drugi strani me zopet drugi kregajo, ne z biocentričnim zakonom, ampak z ekofašizmom, in to znotraj vlade. Ko ste  recimo pripombe dajali na tale zakon, je bilo napisano. Ta zakon vendar pomeni, da obstoječi sistem kar naenkrat ni dosti dober. Ko bomo prišli v lepe ekonomske čase, je bilo napisano to, podpisano, bo ekologija itak sama odpravljena. Tisti ekonomist, ki je to napisal, sploh ne ve, kaj je racionalni ekonomski subjekt in ki jasno jemlje tam, kjer more in če mu je zastonj en resurs, bo najprej ta resurs vzel. To je popolnoma jasno. Tako, da po eni strani seveda moram reči, da ta razprava tu je in to je strukturalna razprava, to je doktrinarna razprava in to je politična razprava ob tem zakonu.  Človek bi si sicer mislil, da bo to tehnična razprava, vendar v tehnične zadeve se ni šlo. Ampak jaz imam eno smolo in ta smola je ta, da seveda se tu reče neka predpostavka, ki se ji reče, ta zakon pripoveduje, namesto, da bi zapovedoval in prepovedoval. Potem imam pa smolo, ko vzamem seveda nemški zakon, vzamem angleški zakon, vzamem tale vzorec, ki ne da ima en člen definicij, ki ima celo rimska dva poglavja definicij. Zato, ker seveda ta svet ve, da ne more zapovedovati in prepovedovati nekaj česar ni definiral. In seveda zvezni zakon o železnicah, slovenskemu ni potrebno, zato znamo malo slabše zakone pisati. Ima 28 definicij, kaj je to železnica, ker se težko seveda tehnični zakon pogovarja o nečem, če ne veš, kaj to je. Ne vem, če kdo tule ve, ali je železnica samo tiri, ali je tiri in vagoni ali je še osebje itn. in kaj konec koncev je železnica po tem zakonu. Železnica po tem zakonu je lahko organizacijski sistem. Drugič je pa železnica po nekem drugem zakonu nek tehnični sistem. To pomeni seveda, da jaz pač ne morem pomagati, jaz operiram s podatki in vzorci.</p>
               <p>Ko smo začeli ta zakon pisati, se je zgodil v Evropi proces. Ta proces je bil, da je v Nemčiji bilo 5 zakonov na voljo in jaz bom prebral naslove teh zakonov. Zakon o ministrstvu, Zakon o presoji vplivov na okolje v tem inštrumentariju, itn. O financiranju posebni zakon itn. To je tako, kot bi jaz prebral poglavja našega zakona. To je razprava o tem, konec koncev o vprašanju tudi, ali je to tehnično združeno ali je tehnično razdruženo. Mi smo ocenili seveda tehnično združeno bolj racionalno, ko smo to delali. In kaj se je zgodilo v tej Nemčiji?</p>
               <p>Mi smo dobili vzorec integralnega zakona. Na zahodu se dogaja integracija zakonodaje, ker je to raztreščen, ker se je na eni strani iz higiene začel ta sistem roditi in na drugi strani se je začel iz naravnih resursov recimo ta sistem graditi in nikoli ni prišel skupaj, na vzhodu pa se dogajajo cele šole, mi tja hodimo, kjer se seveda inplementira na cel vzhod integralni model zakona. Ampak jaz hočem samo to povedati, da je možno to in drugo, ampak ta trenutek se proces dogaja iz popolnoma različnih razlogov. Na vzhodu, kjer je pravna praznina in na zahodu, kjer je stvar dezintegrirana in se dogaja proces neke inštitucionalne integracije.</p>
               <p>In tako je sedaj zopet vprašanje, ali premisliti strukturo pomeni to stvarno ali lažno dilemo. Mi smo rekli, da ima smisel integrirati iz praktičnih razlogov. Jaz ne vem, v katerem zakonu bomo o skladu pisali, če bomo enega o vodah delali in enega o odpadkih in enega ne vem o čem. Kakšna je pa inštitucionalna situacija, vam bom poizkusil na enem detajlu pokazati.</p>
               <p>Mi imamo zakon o odpadkih. V zakonu o odpadkih minister za okolje ni omenjen, ker tega pojma takrat ni bilo in je tam zakon narejen na način, ki se mu včasih pri nas tudi reče kooperativnost med ekologijo  in ekonomijo. In ta kooperativnost je sledeča: koza in volk naj bi bil minister za industrijo, ki bi moral določati, kako z industrijskimi odpadki, pa ni 12 let to naredil. In koza in volk je bil drugi minister, ki bi moral itn.,</p>
               <p>na koncu koncev je največ posla naredil recimo minister za zdravstvo. Zato imamo pač podzakonski predpis o ravnanju s posebnimi odpadki in z nevarnimi snovmi. Ampak recimo, kakšno pravno normo posedujemo. Mi posredujemo pravno normo, v kateri piše in posledica je takšna, da bi za 10.000 dogodkov v enem letu bilo potrebno uvozno soglasje iz naslova vednosti o tem, kje je destinacija sekundarnih surovin. To se pravi, soglasje o nečem, česar sploh ni možno izdati, ker destinacije ostanka v Sloveniji ni in de facto je bilo sedaj v enem letu za milijon ton odpadkov izdano z Ministrstva za zdravstvo približno 20 dovoljenj, ampak z drugega vidika, z vidika zdravstvene oporečnosti ali ne.</p>
               <p>To pomeni, da imamo konec koncev nek predpis, na katerem so pooblastila čisto drugod. Ne vem, če kdo tukaj ve, da jaz nisem pristojen za nobene odpadke, skratka, gre za to, da je to materijo treba urediti, jo prečistiti. To je eno ogromno delo. In kaj sedaj pomeni ta implementacija konec koncev. Tu se postavljajo včasih trditve, in če bi lahko takoj reagiral, bi lahko vse povedal. Rečeno je bilo, ta zakon bo zapiral. Goričane ni zaprl ta zakon. Ravno obratno. Ta zakon inštitut sanacijskega programa, ki lahko seveda ob pogoju, da se investira, da se sanira in potegne nekatere stvari naprej, ni na način "aut aut" delan, tako kot je obstoječa zakonodaja delana "aut aut". In tako od detajla do detajla. Saj ta zakon je zaprla sanitarna, saj ta zakon ni zaprl minister Jazbinšek, Jazbinšek ni minister za sanitarno. Nekaj ministrov je za vode po čisto eni drugi liniji. Tako, da o vseh teh dilemah moram reči, da pa nekaj sem pa jaz preživel. To pa moram reči. Jaz sem pa preživel to, da bo zmaga zavesti na tem področju, reklo bi se, osveščenost delala sama po sebi. In danes je bila seveda zavest tu uporabljena in jaz sem seveda svoj čas nehal verjeti v zmago zavesti, ampak seveda, to je dialektika. Malo zavesti, malo norme, malo programiranja in zopet ne verjamem, da je najprej programiranje, dabi vedeli, ali rabimo norme. Moj bog, to so seveda sistemi, ki se paralelno gradijo v svoji dialiktični soodvisnosti zato, da bi na koncu koncev ne vedeli, ali je prej kura ali je prej jajce.</p>
               <p>Na koncu koncev moram pa reči, da je doktrina v tem zakonu. Seveda je doktrina, samo ta doktrina je doktrina nekaj načel, ki jih je potrebno implementirati, ker so obvezna za implementacijo in seveda mehanizmi, če so to ena od orodij doktrine; kako naj se pa neka doktrina nekoč realizira, če nima nekih orodij. Seveda so pa orodja vendarle v neki luči, saj konec koncev vsak zakon, ki je delan, ni nevtralen do konca in ne more biti do konca nevtralen. Vi ne morete privatizacijskega zakona narediti, ali pa ekonomskega zakona, ki bi bil nevtralen do lastnine. V smislu, saj je vseeno, ali je družbena ali je privana. Skratka, ne more biti popolnoma nevtralen zakon.</p>
               <p>Jaz bom takole povedal. Ta zakon seveda ima svojo implementacijsko logiko in se bo implementiral tako, kot bomo sposobni delati. Straši se z inštitucijami in z ljudmi. Ljudje so tam, zavod je tam, vprašanje je pooblastil in mi bi radi začeli delati na naslednjih korakih, ne pa, da se okrog osnovnega pooblastila ali pa razreza tega posla na ta način predolgo trudimo. Ta zakon seveda ni kroven, to ni res. Jaz pa moram zopet povedati seveda, da iz tega evropskega "šimla", jaz imam to težavo, ker vedno obstoja nekaj v Evropi, kar lahko v roko vzamem, v kar verjame. Mene pa to prepričuje, da ima ta Evropa nekaj drugega, ampak na tem področju seveda imamo mi te izkušnje stalno in tam v 1. členu je napisano, to je zakon o varovanju pred onesnaženjem in splošna pravila o varstvu naravnih dobrin. To je dikcija in to je naš zakon. V 1. členu prvega poglavja evropskega "šimla" je tu notri napisano. Mislim tule, kdor hoče, naj pogleda! Namreč skozi neke podatke se tu potrjujemo.</p>
               <p>Ta zakon sploh ni tisto, kar sem rekel, abstrakten in kroven, ker ne bi, ampak ne me razumeti, nekateri gospodarski subjekti dobro prečitali, da je zakon konkreten. Edino ne vem, zakaj je toliko strahu pred tem zakonom, ker tako hitro se pa implementirati ne da, kot nekateri mislijo. In potem se z najboljšimi nameni v zakonu reče, naredi vse, naredi nacionalni program, naredi podzakonske predpise, skratka delaj en del, ki je težek eno leti, dve leti, dve leti in pol, potem bomo pa pogledali, ali se izplača zakon skozi spustiti. Ni res, da se mednarodne konvencije lahko direktno uporabljajo pri nas. Lahko so v nekaterih določilih. Tam, kjer je pa potrebno implementirati pravila ravnanja, ki ne morejo biti na prostovolni bazi ali pa, ki ne morejo biti na samogibnih zadevah, je pa treba priti notri s pravili ravnanja, za katere mora imeti nekdo pristojnost.</p>
               <p>CFC problem, ko je, ne vem kateri, montrealski, londonski, kopenhagenski protokol iz leta v leto roke skrajševal, ko so nam sedaj notri spustili repromaterial, tam notri je napisano, v kolikem času bo treba reciklažo narediti in v kolikem času je treba narediti prestrukturiranje, ne na študijskem nivoju, pleha, in za ta pleh dajo zastonj denar, ampak hočejo zakonodajo, da vidijo, ali se bo ta zastonj denar lahko obrnil in brez podzakonskega predpisa, za katerega je nekdo pooblaščen, vi ne morete reči nekomu, ki hladilnik daje na  smetišče, da mora izsesati ven freon in da mora imeti za to potrdilo, da se ta freon seveda nekje recikliranja in na</p>
               <p>koncu koncev morate imeti za to nek servis, ki je pooblaščen in na koncu koncev morate imeti eno tovarno, ki lahko to regenerira. Morate imeti kapacitete in morate imeti sigurni odjem za te stvari zato, da se te kapacitete splačajo.</p>
               <p>Vedno je treba tu še nekaj delati, kar je vmes med splošno normo, med pravili ravnanja in konec koncev seveda med kakšnim zakonom ali javno službo. Kako si predstavljate varstvo okolja brez javnih služb, lahko bomo naredili eno odlagališče v Sloveniji, en incinerator v Sloveniji, kurili komunalne odpadke konec koncev, kako mislite, da bomo brez javne službe varstva okolja zbirali te odpadke, kot so bili na Jesenicah, ki jih je samo na dvoriščih IMV 16 vlakov, na Jesenicah sta bila pa dva; ki se nabirajo tam po 12, 13 let. Gor niso pustili marke na kilo in tisti, ki na dvorišču dobi te odpadke, me zanima, v tistem trenutku, ko se bo začelo to čistiti z dvorišča, kdo bo to plačal? Jaz ne vem, ali je od REVOZ-a ali od IMV oziroma od ostanka, jaz ne vem za tisto na dvorišču, čigavo je. Vem samo to, da potrebujem za to incinerator, ker se zdržati ne da. Ta incinerator mora biti javna služba, skratka inštrumentarij mora delovati.</p>
               <p>Na koncu koncev noben denar, zapravljen za ekologijo, noben zapravljen denar, nima destinacije. Čudno. Na koncu koncev ima destinacijo v neki čistilni napravi, kjer se nek dohodek ustvarja, kjer so neka delovna mesta. Skratka, krog se obrne nekoliko drugače. Mi moramo imeti osnovo za koncesijo razpisati. Kje jo imamo? Zakon o gospodarskih javnih službah čaka, ta zakon tudi čaka in podobno. Čigava lastnina, je bilo prej rečeno; saj se lahko pogovarjamo, čeprav jaz mislim, da v Republiki Sloveniji nafta pod površjem neke parcele, ki je velika 450 km2, ne bo v lasti tistega, ki je slučajno tam malo navrtal.</p>
               <p>Ampak čisto teoretično bi mogoče to lahko bilo, ampak, ne vem, verjetno ta Slovenija v nekem trenutku. Jaz mislim, da jelen tudi ne more biti od tistega, na čigar parceli je, saj to je prosto živeča žival na koncu koncev. Nekdo pa plačuje, ker ta jelen v plus ali v minus prinaša. Nekdo mora za to skrbeti in na koncu koncev nekdo, ki bo dobil koncesijo sui generis, recimo ali jo je dobil od občine ali je jo dobil od države, saj je vseeno, od kje dobijo lovci koncesije za to, da urejajo to populacijo. Malo se uredi to in je.</p>
               <p>To je bil razgovor o strukturi, ali je treba sedaj - jaz bom tudi tako povedal, tujke ... Poslušajte,  vsaka tujka ni kar tako za hec tujka. Ena je tudi terminus tehnikus. Jaz ne morem terminus tehnikus, ki je neprevedljiv, ne morem, ker monitoring, to je cela dejavnost, to ni samo nadzor, to ni samo spremljanje in tako naprej, monitoring je cel sistem, cel sistem je monitoring. Smo imeli, smo probali, to se ne izide, moraš reči, tudi monitorju ne rečeš - jaz ne vem, kako se monitorju po slovensko reče, jaz ne vem (ekran). Ja, ekran, perfekten prevod, to me navdušuje! Moram reči, da nekaj izrazov, morate vedeti, smo mi s strokami utrjevali. Mi smo s tem zakonom bili na SAZU štirikrat, črko za črko; na Univerzi smo bili dvakrat, na Univerzi, ne na kakšni fakulteti, smo obdelali črko za črko. Tako, da tukaj notri je seveda veliko tega. Poglejte, ta "teza", ki je zelo simpatična - da najprej vse in bomo pogledali, kako naprej - se ne izide že samo ob vprašanju ozonskega plašča. V štirih letih dinamična norma. Tu ni statične norme, na to vas opozarjam in že s tega vidika govoriti, ne glede na to, da fizično to ni možno. Jaz govorim o kontinuiteti, to se pravi, o spremembi norm z boka. Tukaj je bilo očitano, da nekatera ekološka gibanja niso sodelovala, da so bila izločena. Oprostite, Slovensko ekološko gibanje, ki ga izrazito cenim, ki je dosti profesionalno v svojih odzivih, je poslalo dve strani pripomb, ki smo jih z veseljem vgradili. Ja, ampak na člene, ne pa na strukturo, ne na doktrino, ne na pravno doktrino, kako se razseka pravna materija. Konec koncev se gre tudi za kakšno pravno ideologijo.</p>
               <p>Mi bomo seveda poskusili očistiti. Želeli bi si sedaj, če obstojajo kaki trdi zadržki iz naslova strukture, iz naslova doktrine. Mislim, da je to pragmatičen zakon, tehničen, biotehničen. Iz tega naslova so neki veliki zadržki. Ponudili smo strankam, da se z njimi pogovarjamo o tem zakonu. Moram reči, nekatere stranke so nas sprejele, druge nas pa niso zraven pustile. Prav, tudi teza, da je ta zakon soodvisen z zakonom o urejanju prostora. To ni res. Ta zakon je iz urejanja prostora vzel nekaj predhodnih študij, jih artikuliral v tisto, kar so bila tudi deloma v zakonu o urejanju prostora, to so te študije ranljivosti, ki tam nimajo kaj iskati, ker je šlo spet za kompenzacijo v katerem so. Ne more prostorski planer, ki mora spustiti tisto cesto skozi prostor, biti pooblaščen, da sam sebi študijo ranljivosti kot institucionalno podlago zgradi. To je to, to je eno dejstvo.</p>
               <p>Drugo dejstvo, da se ta zakon dotika sistema urejanja prostora samo v enem soglasju, v ničemer drugem. Tisto redno proceduro podaljšuje samo za en mesec. Toliko, kolikor pa vendarle v vseh zakonih na temo sovpliva na okolje, je evidentno jasno, da se okoljevarstveno soglasje, preden izda, se pokaže javnosti. Jaz bom tako povedal. Ker so stališča izrazito med seboj včasih nasprotna, je na koncu koncev tudi ena dilema, ali - ali lahko, če se mi v bistvu o strukturi pogovarjamo enega takega zakona. Jaz lahko tukaj tudi imena ljudi iz Evropskega sveta preberem. Iz vsake države je eden in tako naprej, ki so avtorji. Vsi imajo profesuro, vsi imajo doktorate.</p>
               <p>Predlagam seveda, zaradi mene je to lahko razprava o osnutku. Ne vem, kako so zdaj proceduralne reči. Mi vedno razpravljamo, najraje razpravljamo s tistimi, ki nas pustijo zraven v razpravo. Z njimi najraje razpravljamo, da vidimo, ali definicije sodijo v zakon ali ne sodijo v zakon definicije. Učim se zadnja leta, da brez definicij ni zakona. Meni pa razlagajo, da je to učbeništvo. Dajmo se dobiti, konec koncev se da tudi iz osnutka v predlog nekatere stvari klesati. Samo danes se je zgodila pač ta razprava, ki je na momente toliko narazen, da... Vse razprave, restrukturiranje pomeni dejansko na začetek, drugače si ne znam razlagati. To je potem predlog za izdajo zakona, namesto v enem zakonu v treh. Rešitve niti niso bile tako sporne in tako naprej, simpatične intencije, ampak material je en zakon. Zdaj si predstavljajte, če bi ta minister moral do sedaj z desetimi zakoni priti skozi, pa še za njih ni bil pristojen. Po drugi strani pa bi si seveda ne želeli blokade iz tega naslova, da bi si pa moral en zakon, zaradi katerega je jasno, da ima dinamične posledice iz naslova statične, vnaprejšnje dimenzije, priboriti pravico priti v prostor institucionalno. Zakonodaja s tega področja je seveda mlada. Ampak, prišlo je do tega seveda, da imajo ekologijo eksplicitno kot, rekel bi, pristojnostno polje. Če je zdaj to pristojnostno polje malo preveliko za nekoga, za ministra npr., prav, samo do tega pa ne moremo priti, da bo pa gospodarstvo v sebi kompenziralo to pristojnostno polje, ker je seveda eno od tez. Ena od tez je, da gospodarski subjekti znotraj sebe lahko osveščeno in seveda zaradi nekih okvirov, poslovnih in tako naprej, ekologizirajo Slovenijo. To so zdaj neke temeljne dileme in zdaj iz teh naslovov je to tako.</p>
               <p>Mi delamo novo državo, v kateri se kompenzacija funkcij, ki je bila lastna dosedanjemu sistemu, ki je slonel na kooperativnosti kot skoraj edinem načelu in ne želim si, da bi jaz ali bodoči minister bil konzalting minister. To je nemogoče in v škodo ekologije. Mi smo si vestno pisali, zapisniki so tu. Jaz drugega ne morem povedati kot to, da si želim razprav, želim razprav z vsako skupino. To ni zakon, na katerem bi na koncu koncev, vse stranke imajo po tem zakonu odnos do narave. Prosil bi zainteresirane razpravljalce, če bi se lahko zmenili za nekaj krogov razprav okoli tega zakona. Hvala lepa.</p>
            </sp>
            <sp xml:id="SDZ1-Redna-04-1993-02-26.sp91">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospa Lukačeva.</p>
            </sp>
            <sp xml:id="SDZ1-Redna-04-1993-02-26.sp92">
               <speaker>DR. METKA KARNER LUKAČ:</speaker>
               <p>Ker je gospod minister omenil Goričane, bi povedala, da sem o tem govorila jaz. Zato sem tudi zdaj prišla sem. Namreč, jaz nisem rekla, da bo ta zakon povzročil zaprtje Goričan. Kajti one so že zaprte, ne glede na zakon.</p>
               <p>Ampak govorila sem o tem, da bo povzročil mnogo Goričan in da pogrešam predvsem kot nov poslanec, jaz nisem vedela, morda ste pa celo predložili kdaj zboru, kaj bi to pomenilo za gospodarstvo, za celo gospodarsko sfero, če se uveljavi takšen zakon in kaj bi to pomenilo za zaposlene. Samo to. Potem bom pa z veseljem glasovala za celoten učbenik.</p>
            </sp>
            <sp xml:id="SDZ1-Redna-04-1993-02-26.sp93">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Še kdo želi besedo? Gopsod Peršak ima besedo.</p>
            </sp>
            <sp xml:id="SDZ1-Redna-04-1993-02-26.sp94">
               <speaker>ANTON PERŠAK:</speaker>
               <p>Jaz bi imel tudi zelo kratko repliko. Najprej gospodu Šešerku. On je govoril, da nekateri govorimo s "figo v žepu". Če ne bi imel interesa za področje varstva okolja, se ne bi, niti v Svetu Evrope, kjer sem bil v delegaciji, vključil v delo Odbora za okolje in sedel na sestanku tistega odbora, namesto, da bi si ogledoval Strasburg, ne bi si tudi v tem parlamentu prizadeval za to, da bi bil član tega odbora, ki se bo ukvarjal z okoljem, ampak bi si tudi pustil prosto v tem času. Gre preprosto za to. Lahko je diskutirati tako, kot je govoril gospod minister. Eni ste proti tej strukturi zakona. Mislite, da bi zakon moral biti drugače napisan, drugi pa mislite, da je tako prav. Ne govoriti, da zaradi tega, ker govoriš o zakonu kot o tekstu, ko govoriš o strukturi zakona, da si zaradi tega proti okolju in da hočeš preprečiti sprejem zakona o okolju, ker je to podtikanje.</p>
               <p>Druga stvar. Tudi gospod minister se je skliceval na ta zgled iz Sveta Evrope. Ravno zaradi tega, ker sem bil v tem delovnem telesu tudi v Skupščini Sveta Evrope vem, kaj tak vzgled pomeni. Ta vzgled je pisan kot nek - bom še jaz uporabil ta izraz - "šimel", kaj naj neka politika, neko zakonsko urejanje varstva okolja vse vsebuje. (Pripombe iz klopi.) Vem, vem, pisan je tudi za Kazahstan, ki še 10 let ali pa nikoli ne bo član Sveta Evrope, in za tiste države, ki so članice Sveta Evrope ali so blizu temu in že imajo določene stvari implementirane ali uvedene v svoj pravni sistem. Gre samo za to, tisti, ki govorimo o konvencijah in zakonu, pravimo, da ni treba stvari podvajati. Bistvo pravnega reda je, kar je v enem aktu zapisano, ni treba, da je še v enem, dveh ali v petih. Če je nekaj že vključeno v pravni sistem neke države, ni treba še enkrat vključevati. Lahko imamo tudi to, kar imamo zdaj v 5. členu, to, da zakon na štirih straneh dela isto, kar običajno delajo znanstveni članki. To ne pomeni, da ni treba nobenega pojma pojasniti, ne vem pa, če je treba čisto vse. Hvala.</p>
            </sp>
            <sp xml:id="SDZ1-Redna-04-1993-02-26.sp95">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Pregelj.</p>
            </sp>
            <sp xml:id="SDZ1-Redna-04-1993-02-26.sp96">
               <speaker>ŽARKO PREGELJ:</speaker>
               <p>Spoštovani! Kot sem že prej razmišljal o nadaljnji proceduri, predlagam, da glasujemo o tem osnutku - se strinjam. Osebno menim, da ga lahko sprejmemo, čeprav se ne strinjam s celotno strukturo. Obenem bi rad imel zagotovilo ministra, da že zdaj točno pove, ali ima namen upoštevati to razpravo in poskušati oblikovati tak predlog, da bi se približal obema ekstremnima mnenjema, ki sta se tukaj pojavljala ali bo vse zgolj - po domače povedano - "pofrizirano", ali boste kaj oklestili, kaj dodal in nam ponudil isto zadevo. Če ima tak namen, po tem je čisto vseeno kaj. Se bomo pač z amandmaji igrali. Tista procedura bo vedno nekoliko daljša in se ne bo dalo na eni seji rešiti. Dajmo si to že zdaj razjasniti. On lahko reče: "Jaz ne bom več spreminjal, to sem ponudil, to ostane!" Ima to pravico. Če kdo drugače misli, ima pravico predlagati drug zakon. Meni je nek strokovnjak s tega področja rekel: "Jaz bi se zakona čisto drugače lotil."  Jaz sem rekel: "Loti se." Rekel je: "Zdaj nima smisla, ker je to v proceduri." Dobro, pa počakajmo.</p>
               <p>Prosim samo za odgovor, ali pride do bistvene spremembe ali ne. Drugače je čisto vseeno, ali imamo ta osnutek ali imamo katerega drugega. Odločilni so itak amandmaji. Hvala lepa.</p>
            </sp>
            <sp xml:id="SDZ1-Redna-04-1993-02-26.sp97">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Ugotavljam, da smo opravili načelno razpravo v smislu 281. člena poslovnika. Po smislu 282. člena poslovnika smo prišli do tega, če samo začetne stavke: "Če pristojni zbor v načelu sprejme zakonski osnutek oziroma, če pristojni zbori ne sprejmejo zakonskega osnutka, ga vrnejo predlagateljem in določijo s sklepom". Zato predlagam, da se, tudi zaradi tako različne načelne razprave, sestane Odbor za infrastrukturo in okolje Državnega zbora, ki naj na podlagi razprave zboru pripravi predlog odločitve za zbor v smislu 281. in 282. člena poslovnika.</p>
               <p>S tem prekinjam razpravo o tej točki. Preden prekinemo dopoldansko delo, eno obvestilo: Odbor Državnega zbora za finance in kreditno-monetarno politiko naj bi se sestal danes ob tem odmoru v sobi 209. v drugem nadstropju. Obravnaval bo amandmaje k predlogu zakona o stopnjah prispevkov za obvezno zdravstveno zavarovanje. Za Odbor za infrastrukturo je rezervirana soba 217. Začnemo ob 15. uri, in to z razpravo od 32. do 37. člena, potem bomo prišli k odločanju o vseh stvareh, kar smo opravili obravnavo.</p>
            </sp>
            <stage type="time">(Seja je bila prekinjena ob 14.06 uri in se je nadaljevala ob 15.08 uri.)</stage>
            <sp xml:id="SDZ1-Redna-04-1993-02-26.sp98">
               <speaker>PODPREDSEDNIK DR. LEV KREFT:</speaker>
               <p>Spoštovane kolegice poslanke, spoštovani kolegi poslanci, gospe in gospodje! Nadaljujemo sejo.</p>
               <p>Prehajamo na 32. točko dnevnega reda. Pred tem bi vas obvestil o dodatnih opravičilih za popoldanski del. Opravičila sta se gospod Ciril Pucko in gospa Maria Poszonec. V kasnejših urah imamo opravičila gospoda Jančarja, gospe Kožuh-Novakove in gospoda Partljiča, ki bodo tu še do poznih popoldanskih ur.</p>
               <p>Naše delo danes naj bi bilo tako, da bi to sejo, če se bo dalo, spravili do konca, verjetno v zadovoljstvo vseh prisotnih. Upam, da nam bo to uspelo in da bomo pri tem dovolj ekspeditivni, ne da bi šlo na škodo materije.</p>
               <p>Prehajam na <title>32. TOČKO DNEVNEGA REDA</title>, to je <title>PREDLOG ZAKONA O RATIFIKACIJI SPORAZUMA MED REPUBLIKO SLOVENIJO IN REPUBLIKO AVSTRIJO O NADALJNJI VELJAVNOSTI DOLOČENIH JUGOSLOVANSKO-AVSTRIJSKIH POGODB V ODNOSIH MED REPUBLIKO SLOVENIJO IN REPUBLIKO AVSTRIJO TER SPORAZUMA MED VLADO REPUBLIKE SLOVENIJE IN ZVEZNO VLADO REPUBLIKE AVSTRIJE O NADALJNJI VELJAVNOSTI DOLOČENIH JUGOSLOVANSKO-AVSTRIJSKIH POGODB V ODNOSIH MED REPUBLIKO SLOVENIJO IN REPUBLIKO AVSTRIJO.</title>
               </p>
               <p>Predlog zakona o ratifikaciji je v obravnavo predložila Vlada Republike Slovenije. Predlog zakona ste prejeli s sklicem. Želi predstavnik Vlade besedo? (Ne.) Predlog zakona je obravnavalo začasno delovno telo za področje pravosodja. Poročilo ste prejeli na klop. Želi poročevalec besedo? (Ne.) Ugotavljam, da so zastopane vse poslanske skupine in pričenjam razpravo. Želi kdo besedo ob 32. točki dnevnega reda? (Nihče.) Ker ne želi nihče razpravljati, zaključujem razpravo in prekinjam to točko dnevnega reda do odločanja.</p>
               <p>Prehajamo na <title>33. TOČKO DNEVNEGA REDA</title>, to je <title>PREDLOG ZAKONA O RATIFIKACIJI SPORAZUMA O SODELOVANJU V KULTURI, IZOBRAŽEVANJU, ZNANOSTI IN TEHNIKI MED VLADO REPUBLIKE SLOVENIJE IN VLADO REPUBLIKE FRANCIJE</title>.</p>
               <p>Predlog zakona je v obravnavo predložila Vlada Republike Slovenije. Prejeli ste ga s sklicem. Želi predstavnik Vlade besedo? (Ne.) Predlog je obravnavalo začasno delovno telo za področje gospodarstva. Poročilo ste prejeli na klop. Želi poročevalec besedo? (Ne.) Ugotavljam, da so zastopane vse poslanske skupine in pričenjam razpravo. Kdo želi besedo? (Nihče.) Zaključujem razpravo in prekinjam tudi to točko dnevnega reda.</p>
               <p>Prehajamo na <title>34. TOČKO DNEVNEGA REDA</title>, to je <title>PREDLOG ZAKONA O RATIFIKACIJI SPORAZUMA O ZRAČNEM PROMETU MED VLADO REPUBLIKE SLOVENIJE IN ZVEZNO VLADO REPUBLIKE AVSTRIJE</title>.</p>
               <p>Predlog zakona o ratifikaciji je v obravnavo predložila Vlada Republike Slovenije. Prejeli ste ga s sklicem. Želi predstavnik Vlade besedo? (Ne.) Predlog zakona je obravnavalo začasno delovno telo za področje gospodarstva. Poročilo ste prejeli na klop. Želi poročevalec besedo? (Ne.) Ugotavljam, da so zastopane vse poslanske skupine in pričenjam razpravo. Kdo želi besedo? Prosim, gospod Jelinčič.</p>
            </sp>
            <sp xml:id="SDZ1-Redna-04-1993-02-26.sp99">
               <speaker>ZMAGO JELINČIČ:</speaker>
               <p>Spoštovano predsedstvo, poslanke in poslanci! Pripomba na zakon o ratifikaciji zračnega prometa je verjetno bolj z nivoja slovenskega jezika. V zakonu se ves čas govori o tematiki, ki je vzeta zgolj v rednem zračnem prometu. Če sprejmemo tak zakon, kot je ta, sam po sebi, v tem primeru izpadejo vse druge oblike zračnega prometa med Republiko Slovenijo in Republiko Hrvaško. To pomeni, vsa športna pilotiranja, poleti z baloni, poleti z jadralnimi letali in vsem podobnim. Mislim, če bi dali v naslovu eno besedo zraven, da bi se glasilo: "Zakon o ratifikaciji sporazuma o rednem zračnem prometu med Vlado Republike Slovenije in Zvezno Vlado Republike Avstrije," bi bila zadeva rešena. Kajti, če tega ne damo, potem v 3. členu popolnoma odpade možnost, da je prevoznik v letalskem prometu lahko tudi športni pilot, ki ima licenco športnega pilota in 100 samostojnih ur letenja. To določajo mednarodna pravila. Če imamo tak zakon, v taki obliki, kot je ta, to ni zajeto.</p>
               <p>Tudi v 6. členu, mislim, da je tudi ena čudna zadeva, ki bi v primeru športnih letalcev ravno tako zelo omejevala mednarodne sporazume, ki jih je podpisala bivša SFRJ. Samo za primer: v drugi točki 6. člena - v tem primeru, če bi bil Avstrijec z angleškim letalskim dovoljenjem nad Republiko Slovenijo, ima Slovenija pravico zavrniti dovoljenje za njegov prelet, ali pa obratno, Avstrija Slovencu, ki ima angleško dovoljenje. Mislim, da to ni smiselno, zato menim, da je nujno potreben popravek s tisto besedo o rednem zračnem prometu. Hvala lepa.</p>
            </sp>
            <sp xml:id="SDZ1-Redna-04-1993-02-26.sp100">
               <speaker>PODPREDSEDNIK DR. LEV KREFT:</speaker>
               <p>Hvala lepa. Samo pojasnilo. Mi besedila sporazuma ne moremo spreminjati. Ob tem, da je ta razprava, tako kot vse druge, na mestu, je treba povedati, da je njena posledica lahko samo to, da sprejmemo zakon o ratifikaciji ali ne. Samega teksta sporazuma popravljati, kolikor jaz vem, ne moremo. Prosim.</p>
            </sp>
            <sp xml:id="SDZ1-Redna-04-1993-02-26.sp101">
               <speaker>ZMAGO JELINČIČ:</speaker>
               <p>Samo še en dodatek. Če sprejmemo predlog zakona v taki obliki oziroma zakon v taki obliki, smo kršili celo kopico mednarodnih sporazumov. Mislim, da to ni v našem interesu. Hvala.</p>
            </sp>
            <sp xml:id="SDZ1-Redna-04-1993-02-26.sp102">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Prosim.</p>
            </sp>
            <sp xml:id="SDZ1-Redna-04-1993-02-26.sp103">
               <speaker>IVAN VERZOLAK:</speaker>
               <p>Hvala lepa. Spoštovani! Gre za malenkostno spremembo. V našem delu zakona o ratifikaciji - 1. in 2. člen in naslov jasno. Ta pripomba našega predsednika Zmaga Jelinčiča in ne posega v tekst sporazuma, gre za samo za to, da se odločimo, da gre za redni zračni promet, torej gre o "skedult trans". V angleškem tekstu je to lepo napisano, to se pravi, govori v definiciji teh pojmov, je to aer servise. Torej to ni ves zračni promet, to je samo redni zračni promet, ki ima svoj vozni red, ki ga izvršujejo družbe, kompanije in organizacije. Torej v naslovu tega zakona je treba dodati "redni zračni promet" in v tem našem tekstu "rednem zračnem prometu", dvakrat. Samo toliko v pojasnilo.</p>
            </sp>
            <sp xml:id="SDZ1-Redna-04-1993-02-26.sp104">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo razpravljati? V kolikor ne, mislim, da bo Borut Mahnič, predstavnik Vlade, dal pojasnilo.</p>
            </sp>
            <sp xml:id="SDZ1-Redna-04-1993-02-26.sp105">
               <speaker>BORUT MAHNIČ:</speaker>
               <p>Gospod predsedujoči, spoštovane poslanke in poslanci, jaz bi samo dal kratko pojasnilo. Torej tukaj gre za standardni sporazum o zračnem prometu, ki ga Slovenija sklepa z drugimi državami in predlagam, da se držimo tega. Tako kot ste že vi prej rekli, sam sporazum tako in tako ne moremo spreminjati in tudi dejstvo je, da je sporazum na podlagi obstoječih multilateranih konvencij, se pravi, nikakor ne more biti govora, da bi Slovenija z ratifikacijo kršila nekatere konvencije o rednem zračnem prometu, vključno s čikaško konvencijo o rednem zračnem prometu iz leta 1944. Hvala.</p>
            </sp>
            <sp xml:id="SDZ1-Redna-04-1993-02-26.sp106">
               <speaker>PODPREDSEDNIK DR. LEV KREFT:</speaker>
               <p>Hvala lepa. Prosim, gospod Jelinčič.                                                </p>
            </sp>
            <sp xml:id="SDZ1-Redna-04-1993-02-26.sp107">
               <speaker>ZMAGO JELINČIČ:</speaker>
               <p>Mislim, da izjava predstavnika Vlade, da gre za standardni sporazum, da to nikakor ne gre v čast Vladi, ker če naša Vlada dela takšne slabe standardne sporazume, ubogi Slovenci in ubogi parlament in še kaj drugega. Jaz mislim, da je sploh pri mednarodnih sporazumih izredno pomemben vsak termin, ne pa, da se zgovarjamo, kakor češ, dajmo to narediti, ker to že imamo, ker drugače bo to narobe. Ni res! Tukaj smo zato, da ekzaktno in točno naredimo vse zadeve, ne samo tja in sem kakšno v redu, drugače pa tako nekako počez in mislim, da tudi tukaj je treba stvar zavrniti in naj se popravi. Hvala.</p>
            </sp>
            <sp xml:id="SDZ1-Redna-04-1993-02-26.sp108">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo sodelovati v razpravi? Ugotavljam, da nihče. Zaključujem razpravo in prekinjam to točko dnevnega reda.</p>
               <p>Prehajamo na <title>35. TOČKO DNEVNEGA REDA</title>, to je <title>PREDLOG ZAKONA O RATIFIKACIJI SPORAZUMA MED VLADO REPUBLIKE SLOVENIJE IN VLADO REPUBLIKE MADŽARSKE O PREVZEMU OSEB NA SKUPNI DRŽAVNI MEJI IN DOGOVORA O IZVAJANJU SPORAZUMA MED VLADO REPUBLIKE SLOVENIJE IN VLADO REPUBLIKE MADŽARSKE O PREVZEMU OSEB NA SKUPNI DRŽAVNI MEJI.</title>
               </p>
               <p>Predlog zakona je v obravnavo predložila Vlada in ste ga prejeli s sklicem. Želi predstavnik Vlade besedo? Ne.</p>
               <p>Predlog zakona je obravnavalo začasno delovno telo za področje pravosodja. Poročilo ste prejeli na klop. Želi poročevalec besedo? (Ne.)</p>
               <p>Ugotavljam, da so zastopane vse poslanske skupine in pričenjam razpravo. Kdo želi besedo? (Nihče.) Zato zaključujem razpravo in prekinjam to točko dnevnega reda.</p>
               <p>Prehajamo na <title>36. TOČKO DNEVNEGA REDA</title>, to je <title>PREDLOG ZAKONA O RATIFIKACIJI SPORAZUMA MED VLADO REPUBLIKE SLOVENIJE IN VLADO REPUBLIKE AVSTRIJE O PREVZEMU OSEB NA SKUPNI MEJI IN DOGOVORA ZA IZVAJANJE SPORAZUMA MED VLADO REPUBLIKE SLOVENIJE IN VLADO REPUBLIKE AVSTRIJE O PREVZEMU OSEB NA SKUPNI MEJI</title>.</p>
               <p>Predlog zakona je v obravnavo predložila Vlada in ste ga prejeli s sklicem. Želi predstavnik Vlade besedo? (Ne.)</p>
               <p>Predlog zakona je obravnavalo začasno delovno telo za področje pravosodja in poročilo ste prejeli na klop. Želi poročevalec besedo? (Ne.)</p>
               <p>Ugotavljam, da so zastopane vse poslanske skupine in pričenjam razpravo. Kdo želi besedo? (Nihče.) Zato zaključujem razpravo in prekinjam tudi to točko dnevnega reda.</p>
               <p>Prehajamo na <title>37. TOČKO DNEVNEGA REDA</title>, to je <title>PREDLOG ODLOKA O STOPNJAH PRISPEVKOV ZA OBVEZNO ZDRAVSTVENO ZAVAROVANJE ZA LETO 1993.</title>
               </p>
               <p>Predlog odloka je Državnemu zboru v obravnavo predložila skupina poslancev na predlog poslancev iz začasne skupščine Zavoda za zdravstveno zavarovanje Slovenije, dne 22.2.1993. Predlog odloka ste prejeli na klop. Želi predstavnik predlagatelja besedo? (Ne želi.) Želi predstavnik Začasne skupščine Zavoda za zdravstveno zavarovanje Slovenije? (Ne želi.)</p>
               <p>Na klop ste prejeli poročilo začasnega delovnega telesa za gospodarske zadeve? Želi besedo poročevalec? (Ne želi.)</p>
               <p>Ugotavljam, da so prisotne vse poslanske skupine in pričenjam razpravo. Kdo želi besedo? Pisno se je prijavil gospod Benjamin Henigman, ki ga ni, vložil pa je amandma. Želi še kdo sodelovati v razpravi? Prosim, gospa Viktorija Potočnik.</p>
            </sp>
            <sp xml:id="SDZ1-Redna-04-1993-02-26.sp109">
               <speaker>VIKTORIJA POTOČNIK:</speaker>
               <p>Spoštovane poslanke in poslanci! Če se spomnimo, drugič v tem zboru razpravljamo o omejevanju sredstev za zdravstveno zavarovanje. Najverjetneje bi nam lahko gospodarstvo vzklikalo in ploskalo, ker vemo, da gre predvsem na breme njenega poslovanja. Če pa pogledamo podrobneje, pa je lahko to znak neke površnosti ali ne znamo stvarem dobro streči ali pa jih enostavno ne znamo dobro izračunati. Kljub temu, da je včeraj zasedala Skupščina zdravstvenega zavarovanja, mislim, da na številna pisanja sredstev javnega obveščanja, skupščina je včeraj potrdila in sprejela nekatere sklepe v zvezi z nekaterimi investicijami, predlagam oziroma dajem pobudo Odboru za nadzor proračuna in drugih javnih financ, da zahteva od Službe družbenega knjigovodstva pregled poslovanja Zavoda za zdravstveno zavarovanje in o svojih ugotovitvah seznani poslanke in poslance Državnega zbora.</p>
               <p>Mislim, da je to tudi naloga tega zbora in da smo se s tem istočasno izognili številnim kritikam ali celo nejasnostim, ki jih daje Zavod za zdravstveno zavarovanje ali pa nekatere informacije, ki so v sredstvih javnega obveščanja, ki sumijo na marsikatere nepravilnosti s poslovanjem teh sredstev.</p>
               <p>Predlagam tudi, da odbor to pobudo obravnava na svoji prvi seji. Hvala.</p>
            </sp>
            <sp xml:id="SDZ1-Redna-04-1993-02-26.sp110">
               <speaker>PODPREDSEDNIK DR. LEV KREFT:</speaker>
               <p>Hvala lepa. Prosim, gospod Podobnik.</p>
            </sp>
            <sp xml:id="SDZ1-Redna-04-1993-02-26.sp111">
               <speaker>JANEZ PODOBNIK:</speaker>
               <p>Spoštovani predsedujoči, poslanke in poslanci! Glede na pobudo, ki jo je dala gospa Potočnikova, bi dodal, da smo na seji Komisije za volitve, imenovanja in administrativne zadeve, ko smo razpravljali o kandidaturi gospoda Koširja za vršilca dolžnosti zavarovalnice tudi predlagali, in komisija je to soglasno sprejela, da se tako poročilo da tudi na matično telo, torej na Odbor za zdravstvo, delo, družino in socialno politiko, kar smo sprejeli. Že dvakrat je bilo delno odgovorjeno s strani gospoda ministra in tudi gospod Košir je že v tem smislu nastopil in kot mi je znano, je že pripravljen celovit odgovor na to vprašanje.</p>
               <p>Predlagam, da o tem spregovori tudi matični odbor v tem smislu, torej Odbor za zdravstvo, delo, družino in socialno politiko. Hvala.</p>
            </sp>
            <sp xml:id="SDZ1-Redna-04-1993-02-26.sp112">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima Franc Košir, predstavnik začasne Skupščine Zavoda za zdravstveno zavarovanje Slovenije.</p>
            </sp>
            <sp xml:id="SDZ1-Redna-04-1993-02-26.sp113">
               <speaker>FRANC KOŠIR:</speaker>
               <p>Spoštovani navzoči, spoštovani zbor! Gotovo je, da ne nasprotujem pobudi, ki jo je dala poslanka Vika Potočnik, vendar bi moral jasno povedati, zakaj je prišlo do predloga za spremembo prispevne stopnje. Že ob uvrstitvi te točke na dnevni red zasedanja tega zbora sem pojasnil, kje so razlogi za predlog začasne skupščine zavoda, da se spremeni prispevna stopnja od 1. marca 1993 dalje do konca decembra. Razlogi so naslednji.</p>
               <p>Prispevna stopnja, o kateri ste odločali na zadnji seji Državnega zbora, je temeljila na ocenah in elementih za izračun prispevne stopnje iz meseca oktobra 1992. Gibanja prispevnih osnov, to se pravi plač in dohodkov gospodarskih subjektov, pa so bila do konca meseca decembra drugačna, kot so bile ocene iz oktobra. To je en razlog, zaradi katerega so se spremenile prispevne osnove in s tem tudi izračun.</p>
               <p>Drugi razlog za spremembo predloga je, da prispevna stopnja ni bila sprejeta s 1. januarjem, tako kot je bilo pričakovano, ker pač tega zbora še ni bilo, ampak je bila sprejeta prispevna stopnja s 1. februarjem 1993. Zaradi zadržanja prejšnje prispevne stopnje se je v mesecu januarju nabral presežek 2 milijardi tolarjev. Znižana prispevna stopnja, ki je stopila v veljavo s 1. februarjem, pa je glede na rast prispevnih osnov ustvarjala dodatni presežek. Zaradi tega smo skupaj z Ministrstvom za finance ob novem preračunu in novih kalkulacijah prehoda iz leta 1992 na leto 1993 ugotovili, da bi takšna prispevna stopnja podala še 4 milijarde presežka, če bi jo uporabljali do konca leta. V izogib takšnim gibanjem smo izračunali to prispevno stopnjo na novo in tako predlagali začasni skupščini, ki se je sestala prejšnji ponedeljek, da predlaga temu zboru spremembo prispevne stopnje, da na ta način razbremenimo gospodarstvo in seveda prispevamo ustrezen delež k stabilizaciji gospodarstva.</p>
               <p>Seveda moram posebej poudariti, da je takšna prispevna stopnja možna ob pogoju, da bosta rast plač in rast cen usklajeni. V kolikor bo prišlo do disproporcev v smislu hitrejše rasti cen, potem ta prispevna stopnja ne zdrži potreb proračuna oz. finančnega načrta zavoda in bo začasna skupščina po šestmesečnem poslovanju temu zboru morala predlagati tudi spremembo.</p>
               <p>Posebej bi želel poudariti, da je določanje prispevnih stopenj, glede na gospodarska gibanja dinamična zadeva in da ne bi smeli ob takšni ali drugačni prispevni stopnji opredeljevati že določene politike. Gre zgolj za matematični preračun. To so razlogi, zakaj je začasna skupščina predlagala temu zboru spremembo prispevne stopnje.</p>
               <p>Glede pripombe o poslovanju v letu 1992 pa naslednje. Zavod je posloval v skladu s predpisi. Ustvarjanje presežka, ki je tako ali drugače razburjalo slovensko javnost, je rezultat pravilnega poslovanja zavoda. Zavod ni mogel, niti smel namenjati več denarja za zdravstvo. Prispevna stopnja, določena v mesecu februarju preteklega leta, je dala takšne rezultate iz dveh razlogov. Zaradi konsolidacije plačevanja prispevkov, kajti v prejšnjih časih smo ugotavljali, da je približno 5% prispevkov izpada. In drugič, zaradi avtonomnega zbiranja denarja na enem žiro računu.</p>
               <p>Ti prispevki in ustvarjanje določenega reda so pomenili dejansko zagotovitev tega presežka, ki smo ga seveda razgrnili pred skupščino in pred slovensko javnostjo in o tem je včeraj skupščina tudi ustrezno odločila in sprejela zaključni račun zavoda. Hvala lepa.</p>
            </sp>
            <sp xml:id="SDZ1-Redna-04-1993-02-26.sp114">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Prosim, gospod Polajnar.</p>
            </sp>
            <sp xml:id="SDZ1-Redna-04-1993-02-26.sp115">
               <speaker>IGNAC POLAJNAR:</speaker>
               <p>Spoštovani! Nisem se mislil oglasiti, samo potrebno je povedati naslednje. To, kar je govoril sedaj gospod Košir, približno tako razumem stvar tudi sam. Ne bi bilo dobro, če bi si v zavesti zacementirali te prispevne stopnje in rekli, odslej jih imamo in so takšne, kakršne so. Jaz tudi razumem to stvar dinamično in če je možnost, da se ta prispevna stopnja zniža še za en procent, potem mislim, da Državni zbor tu ne bi smel imeti pomislekov. Zlasti, če je že skupščina sama ocenila, da je ta trenutek smotrno znižati to prispevno stopnjo. Vendarle glejmo stvar tudi v tej dinamični razsežnosti in prepričan sem, da bi morali tudi za druge prispevne stopnje razmišljati tako.</p>
               <p>Navsezadnje je Državni zbor zato, da sproti preverja vse opredeljene politike in se sproti drugače odloča, če se izkaže, da je drugačna rešitev boljša. Sploh se mi zdi, da smo pri nas še zelo okoreli in da se premalo poslužujemo tega sprotnega prilagajanja, kolikor to seveda Sloveniji koristi. Ta trenutek Sloveniji koristi z gospodarskega vidika to, da se ta prispevna stopnja zniža, pri čemer vsi skupaj računamo, da zdravstvo zaradi tega ne bo v treh mesecih zopet pred kolapsom. Ker gospod minister že dviguje roko, morda mi bo prav to hotel povedati. Hvala lepa.</p>
            </sp>
            <sp xml:id="SDZ1-Redna-04-1993-02-26.sp116">
               <speaker>PODPREDSEDNIK DR. LEV KREFT:</speaker>
               <p>Hvala lepa. Nadaljujemo z razpravo. Prosim, gospa Kožuh-Novak.</p>
            </sp>
            <sp xml:id="SDZ1-Redna-04-1993-02-26.sp117">
               <speaker>DR. MATEJA KOŽUH-NOVAK:</speaker>
               <p>Gospod podpredsednik, kolegice in kolegi! Jaz sem zelo preprost človek, ker nisem ekonomist, ampak ta ekonomija se mi zdi zelo čudna. 11 mesecev se ni nihče nič oglašal, da nastajajo taki presežki, ali pa nas, navadne občane opozarjal, da nastajajo takšni presežki. Sedaj pa se v enem mesecu štirikrat odločamo za znižanje. Jaz se strinjam. Moram povedati, gospod Kopač, da sem dozorela. Če se je ljudstvo preko svojih predstavnikov v skupščini odločilo, da bo dalo manj v ta solidarnostni sklad, se tudi jaz strinjam. Samo, opozarjam pa, da bom s svojimi kolegi v zdravstvu prihajala neprestano za tole govornico in pripovedovala, kaj se ne dogaja v zdravstvu. Tukaj imam pismo kolege iz Maribora, ki mi takole pravi: "Za oskrbni dan omenjenih davkoplačevalcev, torej bolnikov v bolnišnici, je zavarovalnica pripravljena plačati okoli 100 nemških mark. V to vsoto sodijo trije dnevni obroki, vsa oskrba medicinskih sester, previjanja, odnašanja in prinašanja nočne posode in tako dalje, vsa  sobna oskrba zdravnikov, vsa dnevna zdravila, povoji, ves porabljeni material, vsa elektrika, vsa nafta za ogrevanje in končno tudi vsi medicinski posegi, ki ne presegajo 160 točk po zeleni knjigi, to je pač naše." Ali se vam zdi to možno? Cene v zdravstvu niso realne. Resnično je noro, da se zdravstveni delavci potegujemo za višjo stopnjo, ker s tem ustvarjamo zavarovalnici apetite po neracionalnih nakupih, ustvarjamo zvezo med zavarovalnico in Vlado, ker ta posoja Vladi sredstva, mi, zdravstveni delavci pa od tega nimamo nič, predpisane so nam plače, predpisani so nam materialni stroški. Torej, ostalo nam bo to, da bo gospod minister vsakič dobil toliko in toliko pripomb, kaj se v zdravstvu ne dela. Opozarjam tudi to, da se preventivni programi ne izvajajo tako, kot zakon predpisuje. Konkretno, govorim za zdravstveno vzgojo, sestre, ki so jo izvajale, izginjajo iz zdravstvenih domov. To bomo nosili vsak mesec gor. Kdo bo na slabem? Jaz mislim, da pri taki igri vedno nastrada prebivalec, ne zdravstveni delavci, ne Vlada, ne zavarovalnice.</p>
            </sp>
            <sp xml:id="SDZ1-Redna-04-1993-02-26.sp118">
               <speaker>PODPREDSEDNIK DR. LEV KREFT:</speaker>
               <p>Hvala lepa. Prosim, gospod Kopač.</p>
            </sp>
            <sp xml:id="SDZ1-Redna-04-1993-02-26.sp119">
               <speaker>JANEZ KOPAČ:</speaker>
               <p>Hala lepa. Ko sem bil že omenjen, bi rad rekel samo dve stvari. Ne vem, zakaj mene omenjate. To je predlog Skupščine zavoda za zdravstveno zavarovanje. Jaz nisem k njemu nič dodal in od njega nič odvzel. Sem tukaj tako, kot vsi ostali poslanci v navezavi s tem odlokom.</p>
               <p>Druga stvar. Ni res, da ekonomisti niso opozarjali na presežke v zavodu za zdravstveno zavarovanje v lanskem letu. Jaz sem na to začel opozarjati aprila lansko leto. Hvala lepa.</p>
            </sp>
            <sp xml:id="SDZ1-Redna-04-1993-02-26.sp120">
               <speaker>PODPRESEDNIK DR. LEV KREFT:</speaker>
               <p>Hvala lepa. Prosim, minister dr. Voljč.</p>
            </sp>
            <sp xml:id="SDZ1-Redna-04-1993-02-26.sp121">
               <speaker>DR. BOŽIDAR VOLJČ:</speaker>
               <p>Spoštovani gospod predsednik, spoštovane poslanke in poslanci. V zadnjem času, ko je razprava o znižanju teh prispevnih stopenj, se marsikdaj srečujem z očitajočim pogledom svojih kolegov, pa tudi s kar direktnimi vprašanji, ali kot resorni minister nameravam molčati še naprej v zvezi s tem vprašanjem, ali bom stopil pred javnost in v zvezi s tem tudi kaj povedal. Moram reči, da imamo v ponedeljek redno mesečno tiskovno konferenco, da bo ena točk, kjer bomo prisotne novinarje tudi obvestili o našem stališču do te prispevne stopnje. Vendar pa, ker prav danes o tem že razpravljate v parlamentu, mi dovolite, da vas o tem seznanim s stališčem našega ministrstva.</p>
               <p>V lanskem letu, ko je bila sprejeta tako visoka prispevna stopnja, ki je od vseh poslancev najbolj razburila prav gospoda Kopača, je bil namen in osnovna težnja našega ministrstva, da konsolidiramo finančno poslovanje zdravstva. Prejšnja prispevna stopnja je bila namreč taka, da ni zagotavljala toliko sredstev, da bi zdravstvo lahko svoje račune plačevalo v rednih, z zakonom predpisanih rokih. Posledica tega je bila, da je bilo zdravstvo zelo velik dolžnik svojim dobaviteljem. Dobavitelji pa sodijo v tako imenovano gospodarstvo. V tem primeru je bilo zdravstvo mlinski kamen na vratu tega gospodarstva oz. je bil res neke vrste porabnik, ki svojih računov ni mogel pravočasno plačevati.</p>
               <p>V preteklem letu smo zadevo finančno konsolidirali, večina zdravstvenih ustanov plačuje račune v zakonitem roku. Ne vsi, pravim večina. In če je bila v zaključnih računih leta 1991 izguba pravilo, vse kaže, da bo v zaključnih računih iz leta 1992 v slovenskem zdravstvu izguba izjema. Tisto, kar je mene kot resornega ministra zanimalo v izračunih prispevne stopnje, je to, ali bomo lahko to finančno likvidnost slovenskega zdravstva z novo prispevno stopnjo zagotovili tudi še vnaprej, tako da zdravstvo ne bo samo poraba, kot se ves čas govori, ampak bo lahko spodbujevalec tehnološkega in ekonomskega razvoja v Sloveniji.</p>
               <p>Če računamo, da smo v letu 1992 za vse, kar se je v zdravstvu dogajalo, porabili slabih 72 milijard tolarjev, vam povem, da prispevna stopnja, o kateri danes razpravljate, zagotavlja, da se bo zbralo za potrebe slovenskega zdravstva v letošnjem letu približno 84 milijard tolarjev, kar po moje zagotavlja nadaljevanje pozitivne politike.</p>
               <p>Če me zdaj vprašate, ali imam sploh kakšne pomisleke v zvezi s to prispevno stopnjo, vam, povem, da jih imam in da sem vam jih tudi dolžan povedati. Moj osnovni pomislek je v tem, v kolikor bo vse to res, kajti izhodišča, po katerih je Zavod  za zdravstveno zavarovanje moral pripraviti izračun nove prispevne stopnje, je dalo Ministrstvo za finance, in v kolikor se bodo ta izhodišča o ekonomskih dogajanjih v slovenski družbi v letošnjem letu uresničila, potem je vse lepo in prav. Drugi moj pomislek je v tem: prav ta zbor, v tej sestavi, je odločil, da se železnicam in pa železarnam odgodi plačilo zdravstvenih prispevkov, prispevkov za zdravstvo in še za kaj drugega. V kolikor bi se taka politika nadaljevala, potem je seveda zelo tvegano, da bomo s to prispevno stopnjo zbrali tisto količino denarja, o kateri sem prej govoril in ki izhaja iz izhodišč, koliko denarja v letošnjem letu slovensko zdravstvo potrebuje. Ta izhodišča pa je pripravilo Ministrstvo za zdravstvo.</p>
               <p>Zato predlagam, da sprejmete prispevno stopnjo, predlagano prispevno stopnjo, vendar s tem dopolnilom, da bi ob polletju, se pravi junija, že čez štiri mesece, spet v tej dvorani vsi skupaj pregledali, kakšna je dinamika zbiranja sredstev v slovenskem zdravstvu. In v kolikor bi se izkazalo, da iz takšnih ali drugačnih razlogov ta dinamika ne teče tako, kot je predvideno, da je nižja, da ponovno predlagate zvišanje prispevne stopnje.</p>
               <p>Kar se tiče očitka, da v lanskem letu toliko časa nihče ni reagiral na presežke, ki so se pojavljali, moram povedati, da Skupščina zavoda je bila iz takšnih ali drugačnih administrativnih pa tudi birokratskih zadržkov osnovana šele oktobra in da je takoj v novembru, glede na presežke, že pričela pripravljati izračun novih prispevnih stopenj.</p>
               <p>Imam seveda še eno bolečino in dolžnost in to je tisto, o čemer se pri nas presoja vsakega ministra za zdravstvo, koliko je uspešen ali neuspešen, in to so osebni dohodki v zdravstvu, med drugim, ne izključno, da ne bom delal komu krivico, vendar pa je izredno pomembna postavka ocenjevanja dela zdravstvenih ministrov v tem, koliko so sposobni svojemu resorju izboriti večji ali boljši kos kruha.</p>
               <p>Tu moram reči, da v razmerah, v katerih živimo, smo vendar vsi ministri v tej Vladi vezani na vladno politiko do plač. V okviru te politike, mora vsak minister iskati načine in pota, kako izpolniti pričakovanja svojih resorjev.</p>
               <p>V plačah v zdravstvu, moram reči, je veliko takih zadev, ki bolijo in ki bodejo v oči. Kolegi zdravniki mi pravijo, in tu jim moram dati prav, študij traja 6 let. Je eden najdaljših študijev. Z novo zdravstveno zakonodajo smo uvedli sekundariat, ki traja 2 leti. Po teh dveh letih mora sekundarij opraviti izpit, kjer mu potem komisija prizna pravico do samostojnega dela ali ne. In še edini poklic je, ki si je z novo zakonodajo nadel tudi to dolžnost, da se vsakih 7 let preverja znanje stroke. V kolikor že potem, ko si poklic opravljal, ne zadostiš zahtevam tega preverjanja, se ti tudi lahko primeri, da poklica ne moreš več opravljati.</p>
               <p>Če primerjamo to z ostalimi poklici, vidimo, da si noben poklic ni nadel tako čvrstih in tako odgovornih kontrol strokovnosti, kot so si jih nadeli slovenski zdravniki. Pri čemer pa to v njihovih osebnih dohodkih, ni v ničemer upoštevano.</p>
               <p>Moram reči, jaz sem že povedal tudi svojim kolegom v Vladi, da bom storil vse, kar morem, da bi se na tem področju razmerja nekoliko spremenila. Koliko bom pa v tem uspešen, je seveda odvisno ne samo od mene, ampak tudi od vse politike, ki jo bo Vlada v zvezi s plačami vodila.</p>
               <p>Toliko, na kratko. Povedal sem vam pošteno, nekaj o teh prispevnih stopnjah, kako gledam na te stvari. Morda bom deležen kakšnih kritičnih odmevov, vendar tako tudi v resnici mislim in menim, da s količino denarja, ki ga ta prispevna stopnja zagotavlja, pozitivni trendi v slovenskem zdravstvu lahko gredo naprej. Hvala lepa.</p>
            </sp>
            <sp xml:id="SDZ1-Redna-04-1993-02-26.sp122">
               <speaker>PODPREDSEDNIK DR. LEV KREFT:</speaker>
               <p>Hvala lepa. Nadaljujemo razpravo. Kdo še želi besedo? Prosim, gospa Danica Simšič.</p>
            </sp>
            <sp xml:id="SDZ1-Redna-04-1993-02-26.sp123">
               <speaker>DANICA SIMŠIČ:</speaker>
               <p>Gospod predsedujoči, gospe poslanke in gospodje poslanci.</p>
               <p>Moram reči, da se v bistvu pridružujem začudenju kolegice Vike Potočnikove in Mateje Kožuhove, da se odločamo za zniževanje prispevne stopnje. Še posebej po utemeljitvi, ki jo je dal gospod Košir, da je začasna skupščina to znižanje včeraj potrdila na temelju predpostavke, da bodo enako rasle plače in pa cene. Če vemo, kako se je ta zbor odločil včeraj glede plač, in če vemo, da predstavnik Vlade na eksplicitno postavljeno vprašanje gospoda Peršaka, ali bodo cene v primerjavi s plačami rasle enako ali ne, ni dobil pritrdilnega odgovora oziroma je pravzaprav slišal, da temu ne bo tako. Samo to sprašujem in preprosto pač ne razumem. Hvala lepa.</p>
            </sp>
            <sp xml:id="SDZ1-Redna-04-1993-02-26.sp124">
               <speaker>PODPREDSEDNIK DR. LEV KREFT:</speaker>
               <p>Prosim, izvolite. Besedo ima gospod Košir.</p>
            </sp>
            <sp xml:id="SDZ1-Redna-04-1993-02-26.sp125">
               <speaker>FRANC KOŠIR:</speaker>
               <p>Spoštovani predsedujoči, spoštovani zbor.</p>
               <p>Začasna skupščina se je odločila za takšno prispevno stopnjo na ponedeljkovi seji in ne na včerajšnji. Na ponedeljkovi seji, dne 22.2.1993. Izračuni so bili napravljeni kakšnih 14 dni prej. Hvala lepa.</p>
            </sp>
            <sp xml:id="SDZ1-Redna-04-1993-02-26.sp126">
               <speaker>PODPREDSEDNIK DR. LEV KREFT:</speaker>
               <p>Hvala lepa. Prosim. Besedo ima gospod Topler.</p>
            </sp>
            <sp xml:id="SDZ1-Redna-04-1993-02-26.sp127">
               <speaker>VLADIMIR TOPLER:</speaker>
               <p>Spoštovano predsedstvo, kolegi in kolegice. Jaz bi vprašal Vlado, koliko je namenila denarja za investicije v zdravstvu iz proračuna. Kajti, ko smo nižali prispevno stopnjo, je bil sprejet tudi sklep, da se za vse investicije zaveže Vlada. Zato, ko nižamo to prispevno stopnjo, mislim, da moramo ta podatek imeti. Drugače bomo razpravljali o stvareh, za katere nismo kompetentni. Hvala.</p>
            </sp>
            <sp xml:id="SDZ1-Redna-04-1993-02-26.sp128">
               <speaker>PODPREDSEDNIK DR. LEV KREFT:</speaker>
               <p>Hvala lepa. Prosim. Želite takoj odgovoriti? Dobro. Gospa Pečanova, prosim.</p>
            </sp>
            <sp xml:id="SDZ1-Redna-04-1993-02-26.sp129">
               <speaker>BREDA PEČAN:</speaker>
               <p>Hvala. Glede na pravila igre, ki veljajo v našem zboru, bi prosila, če bi nam, poslancem - preden bo odbor razpravljal o amandmaju in o sami razpravi, ki je bila v zvezi s tem predlogom zakona do sedaj, le minister ponudil nekaj podatkov.</p>
               <p>Kot je gospod Košir rekel, je bil izračun za znižanje prispevne stopnje opravljen pred približno štirinajstimi dnevi. Ali strokovnjaki, ki delajo za skupščino zavoda, niso vedeli, kakšna bo danes situacija, verjetno ne. Do predaje samega predloga oziroma sprejema sklepa so lahko vsaj slutili, kaj se bo dogajalo v razmerju med plačami in med rastjo cen? Najmanj kar je, če bo rast drobnoprodajnih cen okrog 3% - naj bi sklepali za 10 mesecev naprej - in če bo rast plač temu primerno ničelna, gre tukaj za ostajanje tudi sredstev iz te prispevne stopnje za preko 30% na koncu tega obdobja. Mislim, da bi lahko s simulacijo te situacije prišli do tega, da bi lahko ugotovili, ali je sploh smotrno zniževati prispevno stopnjo ali bi bilo mogoče bolj pametno počakati, da bi se videli prvi pravi učinki teh dveh zakonov, ki smo ju sprejemali včeraj.</p>
               <p>Kolega Henigman ni bil prisoten, vendar smo njegov amandma dobili vsi na klop. Jaz bi v zvezi z njegovim predlogom rada prosila za nekaj podatkov, ker mislim, da se le moramo odločiti na osnovi nekih podatkov. Kadar govorimo o procentih, je nekaj čisto drugega, kot če imamo vsaj grobe okvirne številke na razpolago. Gre za to, da znižanje prispevne stopnje za kmete za 3 odstotne točke, ne vem kaj pomeni. Prvo kar je, ne vem, kaj pomeni taka prispevna stopnja od katastrskega dohodka, ker kot človek iz industrije ne poznam teh razmerij, kaj pomeni katastrski dohodek, kaj pomeni odstotek od tega. Drugo kar je, ne vem, koliko povprečni kmet v Sloveniji v absolutnem znesku plačuje teh prispevkov za zdravstveno zavarovanje. Ne vem, kolikšen je delež teh prispevkov v celotnem prilivu v Zavod za zdravstveno zavarovanje. Ne vem, kaj pomeni v absolutnem znesku znižanje te prispevne stopnje za 3 odstotke. Se pravi, da je cela vrsta stvari, ki jih, ne jaz, in verjetno velika večina tu v tem prostoru, ne pozna. Zaradi tega bi prosila, če bi lahko, ali gospod Košir ali gospod minister, le nekaj podatkov navedla, da bi se lažje odločali. Hvala.</p>
            </sp>
            <sp xml:id="SDZ1-Redna-04-1993-02-26.sp130">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Zoran Thaler.</p>
            </sp>
            <sp xml:id="SDZ1-Redna-04-1993-02-26.sp131">
               <speaker>ZORAN THALER:</speaker>
               <p>Hvala lepa. Mislim, da se je ustvaril vtis, da nam je nerodno, ker znižujemo prispevno stopnjo za zdravstvo. Tisti, ki mu ni nerodno, ki je zelo za to, da se zniža in to zato, da se razbremeni gospodarstvo. Menim, da je ta vtis napačen zato, ker vtis, da ves čas znižujemo, ker ob tem ne upoštevamo dejstva, da je prejšnja skupščina - pred letom dni, se pravi, s februarja na marec drastično, enormno povišala prispevno stopnjo, to je bilo pred letom dni in je ta stopnja takrat šla na 18,15% za obvezno zdravstveno zavarovanje, kar je verjetno najvišje v Evropi, ali vsaj med najvišjimi.</p>
               <p>Če ta odlok, ki je na mizi in ga podpiram, sprejmemo, bi prišli na 13,40% zbirne stopnje. Po mojem mnenju bi slovensko gospodarstvo v situaciji, v kakršni je, zadihalo in to bi mu morali omogočiti, če bi ta stopnja prišla pod 10%. To je možno, ne s takim zdravstvom, kot ga imamo, ampak s temeljito racionalizacijo, za katero nikoli nimamo nobenega poročila, če se izvaja in na kakšen način se izvaja. V tem smislu sem za to - ko odločamo o tem - da se bolj misli na gospodarstvo, kot na neko pravilo, ki se zdaj vzpostavlja, da Skupnost za zdravstveno zavarovanje mora imeti presežek. Zakaj ne bi dovolili, da morda kdaj pade tudi malo v minus in takrat, če je res taka sila, povišamo to stopnjo.</p>
               <p>Rad bi opozoril še na eno principialno stvar, o kateri je tudi gospa Pečanova govorila. Odbor za finance je že zasedal in z glasovanjem 5 : 4 podprl amandma treh poslancev, da se zniža prispevek kmetov, za katerega je osnova katastrski dohodek, še na 15%. Skratka z 18, ker vemo, da smo do njih prišli pred mesecem dni, ko smo znižali z 22%.</p>
               <p>Kar bi rad rekel je to, da je ta osnova katastrski dohodek za moderne čase popolnoma neprimerna osnova in zavaja. Drugo. Na odboru smo slišali, da s temi procenti, ki so v absolutnih zneskih, pomenijo simbolične vsote, kmetje pokrivajo približno 14% stroškov, ki jih ta populacija naredi za svoje zdravstveno varstvo. Mi, ali pa vsi ostali zaposleni seveda zaradi tega plačujemo nekaj čez 100 % teh stroškov. Če je bilo že leta 1971, v času socializma nekako dogovorjeno, da naj bi kmetje plačevali okrog 50 % teh skupnih stroškov, ki jih ta populacija naredi, se mi zdi, da je kar malo smešno, da smo sedaj na 14 %, ko naj bi bili že vsaj z eno nogo v tržnem gospodarstvu in morda je potem res najbolje, da se ta prispevek za kmete sploh ukine. Argument za to, da se jim še zniža odstotek, je bil seveda, da nekateri ne morejo niti tega plačevati.</p>
               <p>Jaz trdim, da tudi v kmečki populaciji, seveda ne moremo govoriti na splošno, in da so tam samo reveži; kmetje so bogati in revni. Za revne naj konec koncev to plačuje občina, če res ne zmorejo, tako kot za ostale socialno ogrožene. Je pa absurdno, da kmetje in cenim takšne kmete, ki so bogati, ki živijo dobro, ki imajo konec koncev odlične avtomobile in tako naprej, plačujejo desetkrat manjše absolutne zneske za zdravstveno zavarovanje kot običajni zaposleni. Tako, da bi že sedaj rad povedal, da bom sam glasoval proti temu amandmaju, ki še znižuje to, kot rečeno, z 18 na 15 % in bo seveda treba razmisliti, da bi zakon spremenili tako, da bi se našla druga osnova tudi za kmete pri plačevanju zdravstvenega prispevka. Hvala lepa.</p>
            </sp>
            <sp xml:id="SDZ1-Redna-04-1993-02-26.sp132">
               <speaker>PODPREDSEDNIK DR. LEV KREFT:</speaker>
               <p>Hvala lepa. Če ni več razprave, bom dal besedo gospodu dr. Voljču. Se opravičujem, gospod Oman še želi besedo. Prosim.</p>
            </sp>
            <sp xml:id="SDZ1-Redna-04-1993-02-26.sp133">
               <speaker>IVAN OMAN:</speaker>
               <p>Oprostite, nisem se mislil oglasiti pri tej temi, vendar moram glede na izvajanje gospoda Thalerja vendar dati neka pojasnila.</p>
               <p>Njegove trditve deloma držijo, deloma ne. Katastrski dohodek, ki je bil, mislim, da v lanskem letu, pomnožen s faktorjem pet in še nekaj, je dejansko pomenil čisti dohodek, dejansko ekzaktno izračunan čisti dohodek na kmetiji. Torej ni neka povsem izmišljena številka, pač pa nekaj dejansko pomeni. Ker se v letošnjem letu ta številka zopet množi s faktorjem 1.46, pomeni to ponovno ugotavljanje novega dohodka, ki pa ni več realen zaradi razmerij v kmetijstvu v preteklem letu, ko so se proizvodni stroški bistveno dvignili, ne pa tudi prodajne cene kmetijskih pridelkov.</p>
               <p>Zaradi tega seveda ta prikaz ni povsem točen. Potrjujem pa navedbe gospoda Thalerja, da imamo revne in bogate kmete; to seveda drži in menim tudi, da bo potrebno poiskati drugačen način vsaj plačevanja prispevkov za zdravstveno zavarovanje. Po drugi strani seveda ne verjamem podatkom, da kmečka populacija plačuje samo 14 % porabe za socialno varstvo za to populacijo, ker vem, da je poraba na kmečkega prebivalca bistveno manjša, kot na ostale.</p>
               <p>Nimam podatkov za ta trenutek, vem pa, kako je bilo takrat, ko smo imeli parcialno kmečko zavarovanje in vem, da so bili stroški na kmečkega zavarovanca približno za polovico nižji kot na ostale zavarovance. Takrat smo vsaj na Gorenjskem izračunali, da bi, namesto da se je šlo v združitev kmečkega in delavskega zavarovanja, kmetje pri takratnih prispevkih doplačali samo 20 % in bi si lahko pokrili vse stroške. Torej, na žalost nimam podatkov za ta trenutek. Upam si pa trditi, da ta podatek o 14 % ne drži, razen, če je seveda v primerjavi z regijo Gorenjske</p>
               <p>ali mogoče ljubljanske okolice z ostalo Slovenijo tako različno. Kljub temu na 14% ne verjamem. Jaz bom sicer za ta amandma glasoval, predlagam pa še enkrat, da bo potrebno plačevanje tega prispevka postaviti za kmečko populacijo na drugačne osnove. Hvala.</p>
            </sp>
            <sp xml:id="SDZ1-Redna-04-1993-02-26.sp134">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Besedo dajem dr. Božidarju Voljču, ministru za zdravstvo.</p>
            </sp>
            <sp xml:id="SDZ1-Redna-04-1993-02-26.sp135">
               <speaker>DR. BOŽIDAR VOLJČ:</speaker>
               <p>Spoštovani! Rad bi odgovoril na tri vprašanja oz. na tri teme, ki so bile sprožene. O ostalih bosta spregovorila tako gospa dr. Mencejeva z Ministrstva za zdravstvo in gospod Košir iz zavarovalnice, ker sta v nekaterih podatkih bolj doma kot jaz.</p>
               <p>Najprej bi rad gospodu Thalerju odgovoril glede neracionalnosti v zdravstvu. Moram reči, da me ti očitki vselej znova zabolijo, pa tudi malo razburijo in to zaradi tega, ker vedno prihajajo s strani nezdravstva, pa tudi izrečeni tako, kot da zdravstvo na tem področju ni naredilo ničesar.</p>
               <p>Rad bi vam povedal, vsem skupaj, da se zdravstvo že nekaj let racionalizira samo od sebe, samo po sebi, brez zunanjih pritiskov, da obseg dejavnosti, če pogledate statistične podatke v globalu, pada, je padal od 3 do 5% letno. Če tudi pogledamo, kakšna je zaposlenost po zdravstvenih domovih, pa po zdravstvenih ustanovah, boste ugotovili, da je zaposlenost padala letno od 2-5%. Kogar zanima, naj vpraša, za koliko postelj so zmanjšali kapacitete v Kliničnem centru v zadnjih nekaj letih. Dobil bo presenetljiv odgovor. Ne rečem, da je vse v zdravstvu že racionalno. Menim tudi, da bomo morali še tudi vnaprej na problemih racionalizacije v zdravstvu delati, ampak prosim vas pa, prepustite to zdravstvu, ki bo to naredilo odgovorno, predvsem pa tako, da zdravstveno varstvo bolnikov pri tem ne bo prizadeto.</p>
               <p>Kar se tiče stopenj bruto domačega produkta, bi rekel, da  je zelo popularno operirati z njihovimi številkami. Malo manj razveseljivo pa je, ko preračunate, kaj to v praksi pomeni. 8% bruto domačega proizvoda v Sloveniji predstavlja trenutno okoli 600 mark letno na zavarovanca za zdravstvene potrebe. Isti odstotek recimo v Nemčiji predstavlja približno 2000 mark, pri čemer bi rad povedal, da je potrebno tudi v Sloveniji vse materiale, ki jih zdravstvo potrebuje in večino teh materialov mora uvažati, plačati po isti ceni, kot jih plačuje recimo nemško zdravstvo. In da imamo pri nas zelo visok nivo zdravstvenega varstva, ki ga, takega kot je, lahko v dobršnji meri vzdržujemo tudi s podplačanimi ljudmi. To ne velja samo za zdravstvo, velja tudi za kulturo, velja za šolstvo in za vsa področja naših dejavnosti. Slovenija, država kakršna je, si seveda ne more privoščiti in si še dolgo ne bo mogla privoščiti, da bi delo svojih ljudi plačevala tako kot to delajo tiste države, ki imajo recimo bruto domači prihodek nekajkrat višji, kot ga imamo pri nas doma.</p>
               <p>Gospodu kolegu Toplerju bi odgovoril glede investicij takole. V lanskem letu so bile investicije še pastorka slovenskega zdravstva, kajti prva naloga lanskoletne zdravstvene politike je bila, kot sem povedal, konsolidirati kolikor toliko zdravstvo finančno, da preneha biti breme družbe, ampak postane njen normalni del in velik finančni sistem, ki v veliki meri lahko prispeva k slovenski ekonomiji. V letošnjem letu pa je prav oprema ena od bistvenih nalog našega ministrstva. Moram vam povedati, da trenutno iščemo z ministrom za finance, gospodom Gasparijem, možnost, kako bi v ta namen namenili bistveno več sredstev, kot lansko leto. Seveda bodo vse te investicije kontrolirane glede na normative in standarde, ki jih bomo s planom predstavili. Ravno danes upam, da so se vsi predsedniki razširjenih strokovnih kolegijev, ki so se na našem ministrstvu prav zaradi normativov in standardov sestali, zedinili v tolikšni meri, da bomo lahko plan predložili v sprejem skupščini. Prav normativi in standardi so namreč tisti, ki so do sedaj onemogočali,  da bi ta plan predstavili.</p>
               <p>Potem še to, kar ste vprašali. Ali ni nemara bolje počakati z ozirom na včeraj sprejeti zakon o plačah, da bomo videli, kaj se bo v resnici dogajalo? Strinjam se z vami in mislim, da je tisti pomislek, ki sem rekel, da ga imam in da prav zaradi tega predlagam, da bi se že čez tri mesece ponovno videli in o tem razpravljali, približno v isto smer  usmerjen. Rad bi povedal, da je januarska prispevna stopnja bila še 18,15 in da se je zbralo okoli 2 milijardi presežkov spet in da so ti presežki razlog, zakaj je tudi izračunana prispevna stopnja nižja, kot bi si vsi skupaj želeli.</p>
            </sp>
            <sp xml:id="SDZ1-Redna-04-1993-02-26.sp136">
               <speaker>PODPREDSEDNIK DR. LEV KREFT:</speaker>
               <p>Hvala lepa. Se opravičujem, prej nisem videl prijave. Prosil bi še gospo poslanko Logarjevo, da prevzame besedo, potem pa boste še, aha gospa Mencejeva bo odgovarjala.</p>
            </sp>
            <sp xml:id="SDZ1-Redna-04-1993-02-26.sp137">
               <speaker>MIHAELA LOGAR:</speaker>
               <p>Jaz se tudi opravičujem, ker se moram povrniti zdaj v bistvu na prispevno stopnjo za kmete. Gospod Oman je določene stvari že povedal in na koncu je pristavil, da ve, kako je približno s tem kmeti na Gorenjskem, koliko so uporabniki zdravstvenih storitev. Jaz mu lahko zatrdim, da tudi kmetje iz ljubljanske okolice ali kmetje iz Prekmurja ali kmetje s Primorske niso zelo dobri odjemalci zdravstvenih storitev razen glede na to, da so nekoliko bolj izpostavljena generacija oz. tudi statusno zaradi določenih nesreč. Obenem bi pa prosila gospoda Thalerja, če nam omogoči vpogled v materiale in v podatke, s katerimi je razpolagal in verjetno se bomo tudi vsi ostali lažje odločili za glasovanje, za zmanjšanje stopnje, če bomo videli take podatke. Hvala lepa.</p>
            </sp>
            <sp xml:id="SDZ1-Redna-04-1993-02-26.sp138">
               <speaker>PODPREDSEDNIK DR. LEV KREFT:</speaker>
               <p>Hvala lepa. Prosim, gospod Potočnik.</p>
            </sp>
            <sp xml:id="SDZ1-Redna-04-1993-02-26.sp139">
               <speaker>FRANC POTOČNIK:</speaker>
               <p>Dovolite mi, gospa Pečanova, da vam čisto na enostavnem primeru razložim, kaj to pomeni, katastrski dohodek, ta prispevek in tako naprej.</p>
               <p>Katastrski dohodek, izračunan po tej metodologiji kot je, za letošnje leto znaša okoli 20 tisoč tolarjev po hektarju. Če je to 10 ha kmetija, pomeni to 200.000 tolarjev katastrskega dohodka letno. 18% prispevna stopnja pomeni 36.000 tolarjev. 36.000 tolarjev je po odkupni ceni mleka 22 tolarjev 1700 litrov mleka. Če bi ob normalnih razmerah materialni stroški pri odkupni ceni znašali 50%, bi bilo to 3400 litrov mleka za zdravstveno zavarovanje letno. V situaciji pa, ko odkupna cena pokriva okrog 65% stroškov, je to približno 20% nad pokritimi materialnimi stroški, kar pomeni pri takšni kmetiji za zdravstveno zavarovanje pri 18% prispevni stopnji 8500 litrov mleka letno. To je taka enostavna obrazložitev. Hvala.</p>
            </sp>
            <sp xml:id="SDZ1-Redna-04-1993-02-26.sp140">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo preden dam besedo zastopnikom Zavoda? Besedo ima Marija Mencej iz Ministrstva za zdravstvo.</p>
            </sp>
            <sp xml:id="SDZ1-Redna-04-1993-02-26.sp141">
               <speaker>DR. MARIJA MENCEJ:</speaker>
               <p>Hvala za besedo. Samo par stvari bi rada dodatno pojasnila. Bojim se, da s temi podatki, ki jih imam na razpolago, ne boste preveč zadovoljni.</p>
               <p>Gre namreč za to, da je težko primerjati situacijo, ki je veljala v začetku 70 let, ko je prišlo do te referendumske odločitve v Sloveniji, da se zavarovanji združita.</p>
               <p>Takrat so bile namreč pravice kmečkih zavarovancev bistveno bistveno manjše zaradi tega tudi poraba neprimerljiva oziroma drugačna. No poraba, se pravi, uporaba zdravstvenih storitev, tako, da te primerjave niso možne. Kasneje pa teh primerjav ni bilo več, ker je bilo zdravstveno zavarovanje oziroma zdravstveno varstvo vseh kategorij na drug način predstavljeno, združeno in obiski pri zdravnikih itd. niso na ta način bili vodeni.</p>
               <p>Zavod za zdravstveno zavarovanje bo po novem zakonu in novem sistemu, po vrstah zavarovancev, moral oziroma je že začel postavljati informacijski sistem in računam, da bomo že verjetno ob polletju, ali pa najkasneje ob letu, imeli zelo natančne podatke o tem, kako je s koriščenjem zdravstvenih storitev in drugih izdatkov za zdravstvo, za posamezne kategorije zavarovancev.</p>
               <p>V podatkih, ki jih pa imamo in jih lahko v bistvu izračunamo, na eni strani iz sredstev, ki so se natekla iz veljavne prispevne stopnje, ki je do vključno januarja letos, pa tri leta nazaj, znašala enako 22% od katastrskega dohodka, se je v lanskem letu nateklo približno 0,2% v strukturi iz teh prispevkov, medtem ko je zavezancev, to se pravi zavarovanih oseb, ki živijo od kmetijske dejavnosti, 5,6% Že to razmerje kaže, da gre tukaj za veliko, skratka za majhno pokrivanje najbrž tistih nekih povprečnih stroškov.</p>
               <p>Po oceni Zavoda za zdravstveno zavarovanje Slovenije je približno 4% povprečnega stroška pokritega z individualnim povprečnim prispevkom za zdravstveno zavarovanje. V drugih, mislim 16 itd., je izračunano na nek drug način. Gre pa pri tem za to, da je katastrski dohodek v povprečju izredno majhen in da je velika večina v razredu, ki je pod tistim, kar bi recimo pomenilo neke prispevke, ki so primerljivi s prispevki za najmanjše plače.</p>
               <p>Za ilustracijo. Lansko leto je bila vstopna meja katastrskega dohodka za zdravstveno zavarovanje 25 tisoč tolarjev na kmetijo. In prispevek iz takšnega katastrskega dohodka je znašal 5.500 tolarjev. Medtem ko je bil v lanskem letu veljavni pavšalni prispevek za tiste, za katere plačuje to občinski proračun, 10.800 letno. S tem najnižjim katastrskim dohodkom je v strukturi, kot sem rekla, zelo veliko.</p>
               <p>To bi še rada povedala. Prispevna stopnja, ki velja sedaj od prvega februarja in znaša 18% od katastrskega dohodka, je veljavna še v mesecu februarju. Tri leta nazaj in letošnji januar je veljala enaka prispevna stopnja, 22% katastrskega dohodka.</p>
               <p>Mislim, da je treba še to povedati, da ni zdravstveno zavarovanje tisto, pri katerem bi morali reševati neskladja v cenah in v dejanskem dohodku iz kmetijske dejavnosti. Najbrž bi že  v prihodnje v resnici morali sistemske stvari spremeniti, ampak ne na strani zdravstvenega zavarovanja, ampak na strani dohodka iz kmetijstva in vrednotenja tega dela.</p>
               <p>Če bi potrebovali še kakšne bolj natančne podatke, prosim za nek odlog. Sicer smo pa na neko podobno pobudo, ki jo je dal gospod Metelko, konec lanskega leta v prejšnji skupščini, skupaj z Zavodom za zdravstveno zavarovanje, približno to povedali v odgovoru, kot sem na kratko poskušala sedaj. Hvala lepa.</p>
            </sp>
            <sp xml:id="SDZ1-Redna-04-1993-02-26.sp142">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Prosim, gospod Thaler.</p>
            </sp>
            <sp xml:id="SDZ1-Redna-04-1993-02-26.sp143">
               <speaker>ZORAN THALER:</speaker>
               <p>Glede na opozorilo gospe Logarjeve, da naj pač te številke predstavim; sedaj so bile z dosti avtoritativnega mesta predstavljene. Oproščam se, ker sem se zmotil za desetkrat oziroma za tri in polkrat. Pri 22 % prispevku na katastrski dohodek je bilo med 3 in 4 % pokritje; sedaj pri eventualno 15 %, tako kot predlaga amandma, bo še za tretjino manj, se pravi še za 1 % manj, nekje pri 3 %.</p>
               <p>Pokritje udeležbe kmetov, bogatih in revnih; za revne sem rekel, naj plačuje občina, če sami ne zmorejo; bogatih in revnih v skupni vreči 3 % pokriva to, kar porabijo. Hvala lepa.</p>
            </sp>
            <sp xml:id="SDZ1-Redna-04-1993-02-26.sp144">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo sodelovati v razpravi? Prosim, gospod Frim.</p>
            </sp>
            <sp xml:id="SDZ1-Redna-04-1993-02-26.sp145">
               <speaker>STANE FRIM:</speaker>
               <p>Spoštovani predsednik, spoštovani poslanci. Ker je bilo že toliko govora o številkah, bi navrgel samo še eno primerjavo za ilustracijo. Ta kmetija, ki jo je gospod Potočnik omenjal, ki je z 10 ha zemlje, plača lastnik kmetije na leto 36.000,00 tolarjev, medtem ko delavec, ki prejema minimalni osebni dohodek, plača 18.177,00 tolarjev. Mislim to za primerjavo. Seveda je pa res, da kmetije z 10 ha zemlje niso toliko donosne kot je hipotetični katastrski dohodek, ki je izračunan in ki je bil v preteklih letih tako naravnan in menim, da res s sedanjim stanjem v kmetijstvu ta odraža mogoče celo večji znesek kot pa ta katastrski dohodek, ki je osnova, znaša hipotetično večji dohodek kot ga kmetija danes dosega. Hvala.</p>
            </sp>
            <sp xml:id="SDZ1-Redna-04-1993-02-26.sp146">
               <speaker>PODPREDSEDNIK DR. LEV KREFT:</speaker>
               <p>Hvala lepa. Še kdo? Ugotavljam, da smo za sedaj razpravo izčrpali, nismo pa še v dvorani prejeli poročila Odbora za javne finance in kreditno-monetarno politiko, ki se je sicer sestal in obravnaval oba amdnaja. Želite poročati, gospod Kopač? Prosim.</p>
            </sp>
            <sp xml:id="SDZ1-Redna-04-1993-02-26.sp147">
               <speaker>JANEZ KOPAČ:</speaker>
               <p>Jaz imam sicer en izvod, vem pa, da se kopirajo še ostali, ni pa kaj dosti novega za dodati glede na razpravo, ki je bila ravnokar tukaj vodena.</p>
               <p>Odbor za javne finance in kreditno-monetarno politiko</p>
               <p>se je sestal, obravnaval je oba amandmaja k temu odloku. Eden je amandma poslanca Benjamina Henigmana, ki govori, da se stopnja 18%, ki gre za zdravstveni prispevek glede na katastrski dohodek, zniža na 16,2% in drugi amandma dveh poslancev, gospoda Alojzija Metelka in Janeza Podobnika, ki govori o tem, da se ta prispevek zniža z 18% katastrskega dohodka na 15% katastrskega dohodka.</p>
               <p>Potem, po približno tovrstni razpravi in približno enakih argumentih, kot so bili izrečeni v razpravi, ki ste ji bili priča, je odbor glasoval. Na samem odboru je bilo 9 prisotnih, 5 jih je bilo za amandma gospoda Metelka in Podobnika; torej znižanje iz 18% na 15%, štirje pa smo bili proti. Posledično nismo niti glasovali več o amandmaju Benjamina Henigmana. Smo pa potem dodali - v primeru da bi to bilo sprejeto - odbor predlaga še svoj amandma, ta amandma pa govori pravzaprav o uravnoteženosti. Če se zmanjša prispevek obveznega zdravstvenega zavarovanja za kmete, se mora seveda povečati za zaposlene. Zato smo vložili amandma, v primeru, da je torej tisti sprejet in ta amandma je v poročilu naveden. Govori o tem, da bi se zbirna stopnja povišala s 13,40% na 13,41% oziroma za delodajalca in za delojemalca, za vsakega posebej, od 6,40% na 6,405%. To temelji na približnem izračunu, ki sem ga jaz tam na hitro naredil ob pomoči gospoda Koširja iz skupščine Zavoda za zdravstveno zavarovanje.</p>
               <p>Naj vas opozorim še na en redakcijski popravek, ki je vsebovan v poročilu, ni pa nobene vsebinske narave. Skratka, v poročilo smo ga dali zato, da bo uradni zaznamek, kar se tiče objave v Uradnem listu, nanaša pa se na neke narobe zapisane besede. Hvala lepa.</p>
            </sp>
            <sp xml:id="SDZ1-Redna-04-1993-02-26.sp148">
               <speaker>PODPREDSEDNIK DR. LEV KREFT:</speaker>
               <p>Hvala lepa. Zahvaljujem se za to poročilo, hkrati pa glede na to, da še niste vsi v pisni obliki, kolikor sem obveščen, tega poročila dobili, predlagam, da to točko prekinemo in nadaljujemo tudi z razpravo o poročilu takrat, ko bomo vsi v pisni obliki poročilo imeli in potem preidemo k odločanju, glede na to, da imamo že dovolj točk za odločanje  odprtih in pripravljenih, ura pa je tudi že krepko čez 16. Imate drugačen predlog gospod Zagožen? Dobro. Hvala lepa. Prekinjam to točko.</p>
               <p>Prehajamo k <title>40. TOČKI DNEVNEGA REDA</title>, to je <title>PREDLOG ODLOKA O ORGANIZACIJI IN DELU SLUŽB DRŽAVNEGA ZBORA</title>.</p>
               <p>Predlog odloka je Državnemu zboru predložila Komisija za volitve, imenovanja in administrativne zadeve - prejeli ste ga na klop. Želi poročevalec komisije besedo? Prosim, gospod Anderlič.</p>
            </sp>
            <sp xml:id="SDZ1-Redna-04-1993-02-26.sp149">
               <speaker>TONE ANDERLIČ:</speaker>
               <p>Spoštovani! Predlog je nastajal na pobudo in tudi sugestije strokovnih služb v Državnem zboru, kakor tudi poslanskih skupin. V veliki meri je komisija pripombe upoštevala, s tem da je od prvotnega predloga dodala nov, 33. člen odloka, ki govori o tem, da naj bi sekretarje delovnih teles določil generalni sekretar po usklajenem predlogu predsednika delovnega telesa in sekretarja zborov. O tem je bilo tudi nekaj razprave, ko je komisija na nek način že zaključila svoje delo in je tako določilo, kot smo ga zdaj oblikovali, nekako tudi podprto.</p>
               <p>Bilo je še nekaj razprav v zvezi s tem, kako naj se imenuje vodja služb Državnega zbora v začasnem poslovniku in kjer je določeno - tudi v razpravi je bilo nekako mnenje - da naj ostane generalni sekretar in naj ne bo vodja služb zbora, torej po vsebini je ta funkcija popolnoma ločena od funkcije sekretarja zbora, kar je v nekem trenutku bilo najbolj bistveno vprašanje, kako razmejiti pristojnosti med generalnim sekretarjem in sekretarjem Državnega zbora. Z razlago in tudi s kasnejšimi opredelitvami v organigramu služb Državnega zbora se bodo te stvari do take mere razjasnile, da do prekrivanja odgovornosti in pristojnosti ne bo prihajalo.</p>
               <p>Danes sem prejel amandmaje poslanske skupine Slovenske krščanske demokracije, čeprav nosi datum 24.2.1993 - ne vem, ali je to kje na poti ostalo - k 12. in 29. členu. Glede na to, da je bila predvidena razprava na zboru danes, potem nisem skliceval komisije. Eventualno, če pa bo še kaj amandmajev oblikovanih v razpravi, bi se potem komisija opredelila tudi do teh dveh amandmajev, skupaj z ostalimi, če bodo podani ob tej razpravi. Sicer pa predlagam, da razpravljate in sprejmete ta predlog, ki ga je komisija predlagala. Hvala.</p>
            </sp>
            <sp xml:id="SDZ1-Redna-04-1993-02-26.sp150">
               <speaker>PODPREDSEDNIK DR. LEV KREFT:</speaker>
               <p>Hvala lepa. Omenjena dva amandmaja smo prejeli tudi v pisni obliki. Ugotavljam, da so zastopane vse poslanske skupine in pričenjam razpravo.</p>
               <p>Kdo želi besedo? Prosim, gospod Polajnar.</p>
            </sp>
            <sp xml:id="SDZ1-Redna-04-1993-02-26.sp151">
               <speaker>IGNAC POLAJNAR:</speaker>
               <p>Hvala lepa gospod podpredsedujoči. Ker sta bila omenjena amandmaja naše poslanske skupine, naj obvestim zbor, da amandmajev nimamo, ker smo se posvetovali s pravnimi strokovnjaki in ugotovili, da bi ta dva amandmaja ne pomenila tisto, kar smo si  mi zamislili, tako da ne bi dosegla učinka, kakršnega smo hoteli doseči. Hvala.</p>
            </sp>
            <sp xml:id="SDZ1-Redna-04-1993-02-26.sp152">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo razpravljati? Prosim, gospod Pregelj.</p>
            </sp>
            <sp xml:id="SDZ1-Redna-04-1993-02-26.sp153">
               <speaker>ŽARKO PREGELJ:</speaker>
               <p>Spoštovani! Edini predlog oziroma pripombo, ki je v tistem delu - ki se je nanašal na pristojnosti in podobne zadeve, v zvezi z generalnim sekretarjem - dobesedno prepisan iz prejšnjega odloka, na katerega sem imel včeraj pripombe. Mislim, da bi bilo treba drugače napisati 126., 127., 128. in 129. člen. So zelo formalistično naštete pristojnosti, hkrati pa je to taka dikcija, ki dopušča vse mogoče, tudi tista nesrečna odredba o prepovedi točenja alkoholnih pijač.</p>
               <p>Dejansko je to način pisanja določenih pravilnikov, odlokov, ki ne precizira posameznih zadolžitev in jasno, potem je mogoče vse. S takim načinom ni kaj z amandmaji popravljati, ker je treba na novo napisati. Hvala lepa.</p>
            </sp>
            <sp xml:id="SDZ1-Redna-04-1993-02-26.sp154">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne. S tem zaključujem razpravo, glede na to, da sta bila edina dva vložena amandmaja, umaknjena. Nimamo glasovanja o amandmajih. Ker je to točka po 38. dalje, za katere smo rekli, da bomo neposredno odločali, poleg tega, da smo že v popoldanskem delu seje, prehajam na glasovanje o predlogu odloka v organizaciji in delu služb Državnega zbora Republike Slovenije v celoti. Ugotovimo sklepčnost. (58 prisotnih.)</p>
               <p>Kdo je za predlog odloka?</p>
               <p>Kdor je za, naj glasuje! (46 poslancev.) Je kdo proti? (5 poslancev.)</p>
               <p>Ugotavljam, da je glasovanje končano in da je predlog odloka sprejet. S tem zaključujem to točko dnevnega reda.</p>
               <p>Prehajamo k <title>41. TOČKI DNEVNEGA REDA</title>, to je <title>PREDLOG ODLOKA O NAČINU UPORABE POSAMEZNIH DOLOČB ZAKONA O DELAVCIH V DRŽAVNIH ORGANIH</title>.</p>
               <p>Predlog odloka je Državnemu zboru predložila Komisija za volitve, imenovanja in administrativne zadeve. Prejeli ste ga na klop. Želi poročevalec komisije besedo? Prosim, gospod Anderlič.</p>
            </sp>
            <sp xml:id="SDZ1-Redna-04-1993-02-26.sp155">
               <speaker>TONE ANDERLIČ:</speaker>
               <p>Spoštovani! Ta odlok je doživel kar precej sprememb od same zasnove, zato sem dolžan povedati, zakaj je ostalo samo še sedem členov. Zaradi posebne narave dela oziroma položaja posameznih državnih organov, zakona o delavcih v državnih organih, ki v 74. členu daje pooblastila tem organom, da s svojim aktom določijo način uporabe posameznih določb zakona, tako mora tudi Državni zbor sebi urediti te zadeve. S tem odlokom pa se urejajo samo tista vprašanja, ki se nanašajo na strokovne službe Državnega zbora in ni mogoče direktno uporabljati zakona o delavcih v državnih organih. Poleg tega bo, kot sem že prej rekel pri prejšnjem zakonu, še nekaj izvedbenih prepisov, vključno z določitvijo razmerij pri plačah in ostalih nadomestilih, ko bosta</p>
               <p>generalni sekretar in Komisija za volitve, imenovanja in administrativne zadeve, ki dobiva te določene pristojnosti vse te stvari pripravila in se bodo stvari po teh aktih tudi naprej urejale.</p>
               <p>Menimo, da je nepotrebno, da bi prepisovali posamezne določbe zakona, ampak da se uredi le tisto, kar je najnujneje potrebno zaradi preglednosti in učinkovitosti. Predlagam, da sprejmete odlok. Amandmajev do zdaj nismo prejeli. Hvala.</p>
            </sp>
            <sp xml:id="SDZ1-Redna-04-1993-02-26.sp156">
               <speaker>PODPREDSEDNIK DR. LEV KREFT:</speaker>
               <p>Hvala lepa. Ugotavljam, da so zastopane vse poslanske skupine in pričenjam razpravo. Kdo želi besedo? (Nihče.) Ker ne želi nihče razpravljati, zaključujem razpravo in prehajamo na glasovanje. Amandmajev ni.</p>
               <p>Dajem na glasovanje predlog odloka o načinu uporabe posameznih določb zakona o delavcih v državnih organih v celoti. Najprej ugotovimo sklepčnost. (61 prisotnih.)</p>
               <p>Kdo je za predlog odloka?</p>
               <p>Kdor je za, naj glasuje! (53 poslancev.) Je kdo proti? (1 poslanec.)</p>
               <p>Ugotavljam, da je glasovanje končano in da je predlog odloka sprejet, s čimer zaključujem to točko dnevnega reda.</p>
               <p>Prehajamo na <title>42. TOČKO DNEVNEGA REDA</title>, to so <title>PREDLOGI KOMISIJE ZA VOLITVE, IMENOVANJA IN ADMINISTRATIVNE ZADEVE</title>.</p>
               <p>K tej točki smo povabili tudi predsednika Sodnega sveta Republike Slovenije, Javnega tožilca Republike Slovenije, predstavnika Zavoda za zdravstveno varstvo Republike Slovenije in tiste, ki so že v dvorani lepo pozdravljam. Ostali bodo verjetno, če čakajo na to točko, še prišli.</p>
               <p>Predloge Sodnega sveta Republike Slovenije in Javnega tožilstva Republike Slovenije ter predlog in mnenja Komisije za volitve, imenovanja in administrativne zadeve k posameznim imenovanjem in razrešitvam ste prejeli.</p>
               <p>Prehajamo na obravnavo in sklepanje o posameznih predlogih. Ugotavljam, da so zastopane vse poslanske skupine.</p>
               <p>Začenjam s podtočko a), to je <title>PREDLOG SODNEGA SVETA REPUBLIKE SLOVENIJE ZA IZVOLITEV IN RAZREŠITEV SODNIKOV TEMELJNIH SODIŠČ V REPUBLIKI SLOVENIJI</title>. Predloge Sodnega sveta ste prejeli s sklicem. Sodni svet predlaga, da Državni zbor izvoli:</p>
               <p>- Marka Brišnika in Natašo Gregorič za sodnika Temeljnega sodišča v Celju.</p>
               <p>- Mitja Bartenia za sodnika Temeljnega sodišča v Ljubljani.</p>
               <p>- Benjamina Aureja za sodnika Temeljnega sodišča v Mariboru.</p>
               <p>- Albino Krulc za sodnico Temeljnega sodišča v Novem mestu.</p>
               <p>Razreši:</p>
               <p>- Miroslavo Jovanovi} sodniške funkcije Temeljnega sodišča v Kopru.</p>
               <p>- Mira Bregarja sodniške funkcije Temeljnega sodišča v Ljubljani.</p>
               <p>- Eriko Horvat sodniške funkcije Temeljnega sodišča v Mariboru.</p>
               <p>- Darjo Lazar sodniške funkcije Temeljnega sodišča v Novem mestu, in</p>
               <p>- Janeza Jegliča sodniške funkcije Temeljnega sodišča v Ljubljani.</p>
               <p>Predloge je obravnavala Komisija za volitve, imenovanja in administrativne zadeve. Mnenje ste prejeli s sklicem. Želi poročevalec komisije besedo? (Ne.) Pričenjam razpravo. Kdo želi besedo? (Nihče.) Zaključujem razpravo in prehajamo na glasovanje.</p>
               <p>Na glasovanje dajem predlog, da se gospod Marko Brišnik izvoli za sodnika Temeljnega sodišča v Celju. Prosim, da ugotovimo sklepčnost. (60 prisotnih.)</p>
               <p>Kdor je za, naj glasuje! (61 poslancev.) Je kdo proti? (Nihče.)</p>
               <p>Ugotavljam, da je glasovanje končano in da je zbor izvolil gospoda Marka Brišnika za sodnika Temeljnega sodišča v Celju.</p>
               <p>Na glasovanje dajem predlog, da se gospa Nataša Gregorič izvoli za sodnico Temeljnega sodišča v Celju. Prosim, da ugotovimo sklepčnost.</p>
               <p>Kdor je za, naj glasuje! (58 poslancev.) Je kdo proti? (Nihče.)</p>
               <p>Ugotavljam, da je glasovanje končano in da je zbor izvolil gospo Natašo Gregorič za sodnico Temeljnega sodišča v Celju.</p>
               <p>Na glasovanje dajem predlog, da se gospod Mitja Bartenio izvoli za sodnika Temeljnega sodišča v Ljubljani.</p>
               <p>Prosim, da ugotovimo sklepčnost.</p>
               <p>Kdor je za, naj glasuje! (60 poslancev.) Je kdo proti? (Nihče.)</p>
               <p>Ugotavljam, da je glasovanje končano in da je zbor izvolil gospoda Mitjo Bartenia za sodnika Temeljnega sodišča v Ljubljani.              </p>
               <p>Na glasovanje dajem predlog, da se gospod Benjamin Aver izvoli za sodnika Temeljnega sodišča v Mariboru.</p>
               <p>Prosim, da ugotovimo sklepčnost.</p>
               <p>Kdor je za, naj glasuje! (60 poslancev.) Je kdo proti? (Nihče.)  </p>
               <p>Ugotavljam, da je glasovanje končano in da je zbor izvolil gospoda Benjamina Averja za sodnika Temeljnega sodišča v Mariboru.                                              </p>
               <p>Dalje. Na glasovanje dajem predlog, da se gospo Albino Krulc izvoli za sodnico Temeljnega sodišča v Novem mestu.</p>
               <p>Prosim, da ugotovimo sklepčnost.</p>
               <p>Kdor je za, naj glasuje! (62 poslancev.) Je kdo proti? (1 poslanec.)</p>
               <p>Ugotavljam, da je glasovanje končano in da je zbor izvolil gospo Albino Krulc za sodnico Temeljnega sodišča v Novem mestu.</p>
               <p>Na glasovanje dajem predlog, da se razreši gospo Miroslavo Jovanovič, sodnico Temeljnega sodišča v Kopru.</p>
               <p>Prosim, da ugotovimo sklepčnost.</p>
               <p>Kdor je za, naj glasuje! (61 poslancev.) Je kdo proti? (Nihče.)</p>
               <p>Ugotavljam, da je glasovanje končano in da je zbor razrešil gospo Miroslavo Jovanovič dolžnosti sodnice Temeljnega sodišča v Kopru.                          </p>
               <p>Na glasovanje dajem predlog, da se razreši gospoda Mira Bregarja, sodnika Temeljnega sodišča v Ljubljani.          </p>
               <p>Ugotovimo sklepčnost.</p>
               <p>Kdor je za, naj glasuje! (62 poslancev.) Je kdo proti? (1 poslanec.)</p>
               <p>Ugotavljam, da je glasovanje končano in da je zbor razrešil gospoda Mira Bregarja dolžnosti sodnika Temeljnega sodišča v  Ljubljani.                                              </p>
               <p>Na glasovanje dajem predlog, da se razreši gospo Eriko Horvat, sodnico Temeljnega sodišča v Mariboru.</p>
               <p>Prosim, da ugotovimo sklepčnost.</p>
               <p>Kdor je za, naj glasuje! (62 poslancev.) Je kdo proti? (1 poslanec.)                                                </p>
               <p>Ugotavljam, da je glasovanje končano in da je zbor razrešil gospo Eriko Horvat dolžnosti sodnice Temeljnega sodišča v Mariboru.</p>
               <p>Dalje. Na glasovanje dajem predlog, da se razreši gospo Darjo Lazar, sodnico Temeljnega sodišča v Novem mestu.</p>
               <p>Ugotovimo sklepčnost.</p>
               <p>Kdor je za, naj glasuje! (58 poslancev.) Je kdo proti? (1  poslanec.)</p>
               <p>Ugotavljam, da je glasovanje končano in da je zbor razrešil gospo Darjo Lazar dolžnosti sodnice Temeljnega sodišča v Novem mestu.</p>
               <p>Na glasovanje dajem predlog, da se razreši gospoda Janez Jegliča, sodnika Temeljnega sodišča v Ljubljani.</p>
               <p>Prosim, da ugotovimo sklepčnost.</p>
               <p>Kdor je za, naj glasuje! (56 poslancev.) Je kdo proti? (1 poslanec.)</p>
               <p>Ugotavljam, da je glasovanje končano in da je zbor razrešil gospoda Janeza Jegliča dolžnosti sodnika Temeljnega sodišča v Ljubljani.</p>
               <p>Prehajamo k <title>PODTOČKI B)</title>, in sicer: <title>PREDLOG ZA RAZREŠITEV NAMESTNIKA JAVNEGA TOLŽILCA TEMELJNEGA JAVNEGA TOŽILSTVA V LJUBLJANI</title>.</p>
               <p>Predlog za razrešitev namestnika javnega tožilca, Temeljnega javnega tožilstva v Ljubljani, sta predložila gospoda Milan Benko in gospod Milan Štrukelj. Prejeli ste ju z dopisom z dne 19. februarja 1993.</p>
               <p>Republiški javni tožilec je s predlogoma za razrešitev soglašal, ker je menil, da ni razlogov, da se jima ne ugodi. Predloge je obravnavala Komisija za volitve, imenovanja in administrativne zadeve, mnenje pa ste prejeli z dopisom z dne 19. februarja 1993.</p>
               <p>Želi poročevalec komisije besedo? (Ne.)</p>
               <p>Ugotavljam, da so zastopane vse poslanske skupine in pričenjam razpravo.</p>
               <p>Kdo želi besedo? (Nihče.) S tem zaključujem razpravo in prehajamo na glasovanje.</p>
               <p>Se opravičujem. Prosim, gospod Zlobec.</p>
               <p>Torej ugotavljam, da kljub temu ni razprave in dajem na glasovanje predlog, da se gospoda Milana Benka razreši funkcije namestnika javnega tožilca na Temeljnem javnem tožilstvu v Ljubljani.</p>
               <p>Prosim, da ugotovimo sklepčnost. (63 prisotnih.)</p>
               <p>Kdor je za, naj glasuje! (57 poslancev.) Je kdo proti? (2 poslanca.)</p>
               <p>Ugotavljam, da je glasovanje končano in da je zbor razrešil gospoda Milana Benka funkcije namestnika javnega tožilca na Temeljnem javnem tožilstvu v Ljubljani.</p>
               <p>Na glasovanje dajem predlog, da se gospoda Milana Štruklja razreši funkcije namestnika javnega tožilca na Temeljnem javnem tožilstvu v Ljubljani.</p>
               <p>Prosim, da ugotovimo sklepčnost.</p>
               <p>Kdor je za, naj glasuje! (57 poslancev.) Je kdo proti? (4 poslanci.)</p>
               <p>Ugotavljam, da je glasovanje končano in da je zbor razrešil gospoda Milana Štruklja funkcije namestnika javnega tožilca na Temeljnem javnem tožilstvu v Ljubljani.</p>
               <p>Prehajamo k nadaljevanju te podtočke, to je predlog za razrešitev namestnikov javnega tožilca temeljnega javnega tožilstva v Ljubljani, gospoda Emila Bukovca, Zdenka Cujnika in Borivoja Rozmana. Ta predlog je obravnavala Komisija za volitve, imenovanja in administrativne zadeve. Poročilo smo prejeli v pisni obliki. Sprašujem poročevalca komisije, če želi besedo? Prosim, gospod Anderlič.</p>
            </sp>
            <sp xml:id="SDZ1-Redna-04-1993-02-26.sp157">
               <speaker>TONE ANDERLIČ:</speaker>
               <p>Spoštovani! Komisija je v istem paketu obravnavala predlog za razrešitev, tako namestnika javnega tožilca gospoda Benka Štruklja, kakor tudi Emila Bukovca, Zdenka Cuknja in Borivoja Rozmana. Vendar k predlogu za razrešitev  gospoda Bukovca, Cujnika in Rozmana ni imela mnenja Republiškega javnega tožilca, čeprav v 33. členu zakona o javnem tožilstvu mora seveda tam še skupščina v tem zakonu, sedaj pa je to Državni zbor, obravnavati in tudi razrešiti namestnika javnega tožilca ali javnega tožilca, če to sam zahteva. Na tej seji smo imeli precej dolgo razpravo in člani komisije so imeli pomisleke o tem, da bi ob predlogu za razrešitev omenjenih treh namestnikov javnega tožilca Temeljnega javnega tožilstva v Ljubljani razpravljali brez utemeljitve proučitve razlogov, ki jih navajajo pri utemeljitvah za razrešitev in drugih ugotovitev glede razmer v Temeljnem javnem tožilstvu v Ljubljani. Vi ste te navedbe pisno prejeli zraven sklica oz. s pošto, ki jo imate. Menili so, da so navedbe, člani komisije namreč, da so navedbe o metodah in načinu dela Temeljnega javnega tožilstva v Ljubljani tako obremenjujoče, da bi jih Javni tožilec Republike Slovenije kot predstojnik organa moral proučiti in ustrezno ukrepati. Znane so v tej zvezi tudi javne polemike.</p>
               <p>Prav tako so menili, da navedbe v zahtevah za razrešitev namestnikov javnega tožilca Temeljnega javnega tožilstva v Ljubljani, tako ob zamenjavi vodstva na tem tožilstvu, češ da so prevladali drugi nestrokovni kriteriji in da je bil nezakonito ukinjen oddelek za pregon kaznivih dejanj v gospodarstvu, in to v času povečanja gospodarskega kriminala, vse to zahteva temeljito proučitev, seveda ne samo Komisije za volitve, imenovanja in administrativne zadeve, pač pa tudi drugih ustreznih organov oz. delovnih teles Državnega zbora. Člani komisije zato niso sprejeli obrazložitve Javnega tožilca Republike Slovenije, da gredo ti namestniki javnega tožilca Temeljnega javnega tožilstva v Ljubljani pač na druga delovna mesta in da o problematiki ni bil seznanjen, čeprav so te polemike oz. ta problematika javnosti bila predvsem v lanskem polletju in lanski jeseni precej obravnavana. Nekateri člani komisije so takrat menili, da bi bilo potrebno in ker je njihova volja in ker je zakon tak, razrešiti, vendar so to na prvi seji komisije ni izvolili oz. nismo izoblikovali takega predloga, pač pa smo v zvezi s tem oblikovali sklep, ki ga predlagamo tudi Državnemu zboru in predlagamo, da ga sprejme.</p>
               <p>Komisija predlaga, da Ministrstvo za pravosodje in Javni tožilec Republike Slovenije pripravita poročilo v zvezi z navedbami v predlogih Emila Bukovca, Zdenka Cujnika in Borivoja Rozmana za razrešitev dolžnosti namestnika javnega tožilca Temeljnega javnega tožilstva v Ljubljani in ga predloži novoustanovljenemu Odboru za notranje zadeve in pravosodje.</p>
               <p>Prav tako smo menili, da se zaradi aktualnih problemov, ki se pojavljajo v javnem tožilstvu, to poročilo pripravi do 15. marca 1993 in ga na tej osnovi potem predloži Državnemu zboru za sejo v mesecu marcu. Medtem oz. med to sejo in sejo Državnega zbora se je komisija še enkrat sestala in sprejela stališče, da zaradi tega, ker želijo ti namestniki javnega tožilca nadaljevati kariero kot advokati in bi se lahko zgodilo, oz. eden gre za asistenta na neko šolo, da ne dobijo pisnega sklepa o zaključku mandata in s tem seveda jim je to nadaljevanje kariere onemogočeno. Zato predlaga Državnemu zboru, da v skladu s 1. odstavkom 33. člena zakona o javnem tožilstvu vendarle razreši gospoda Emila Bukovca, Zdenka Cujnika in Borivoja Rozmana. Komisija tudi meni, da s tem ne bo zmanjšan pomen razlogov, zaradi katerih je potrebno opraviti temeljito razpravo v zvezi s pojavi v javnem tožilstvu po poročilu, ki naj bi ga dobili od Ministrstva za pravosodje in pa seveda od javnega tožilca.</p>
               <p>Po tej  seji komisije smo prejeli tudi v komisiji v vednost javno pismo, ki ste ga verjetno v sredstvih javnega obveščanja vsi prebrali, kjer je podpisanih še 20 namestnikov javnega tožilca, ki seveda se v dobršnji meri kritično ali pa precej grobo pritožujejo nad delom v javnem tožilstvu. Mislimo, da je še toliko bolj zaradi tega potrebno tudi ta dva dodatna sklepa, poleg razrešitve sprejeti in to problematiko obravnavati. Hvala.</p>
            </sp>
            <sp xml:id="SDZ1-Redna-04-1993-02-26.sp158">
               <speaker>PODPREDSEDNIK DR. LEV KREFT:</speaker>
               <p>Hvala lepa. Ugotavljam, da so zastopane vse poslanske skupine in odpiram razpravo. Kdo želi besedo prosim? Gospod Jaša Zlobec, prosim.</p>
            </sp>
            <sp xml:id="SDZ1-Redna-04-1993-02-26.sp159">
               <speaker>JAŠA L. ZLOBEC:</speaker>
               <p>Predlagam, da sprejmemo razrešitev teh treh namestnikov javnega tožilca. Obenem predlagam, da Državni zbor sprejme sklep komisije in doseže, da v najkrajšem času dobimo razlago, tako pravosodnega ministra, kot republiškega javnega tožilca in ljubljanskega javnega tožilca. Če ta zbor ne sprejme nase te odgovornosti, je ne more sprejeti nihče in pridemo v popolno blokado - pravno praznino, v kateri obstaja neka veja oblasti, ki je brez kontrole. Moramo se zavedati, da smo mi edini nadzor nad javnim tožilstvom. Ne glede na to, če bo kdo govoril, da se stvar politizira, je ta izgovor popolnoma ničen. Mi moramo priti stvari do dna, če hočemo ohraniti zaupanje v normalno delovanje sodstva.</p>
            </sp>
            <sp xml:id="SDZ1-Redna-04-1993-02-26.sp160">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da nihče. Zaključujem razpravo.</p>
               <p>Prehajamo na glasovanje.</p>
               <p>Na glasovanje dajem predog, da se gospoda Emila Bukovca razreši funkcije namestika javnega tožilca na Temeljnem javnem tožilstvu v Ljubljani. Ugotovimo sklepčnost?</p>
               <p>Kdor je za, naj glasuje! (52 poslancev.) Je kdo proti? (8 poslancev.)</p>
               <p>Ugotavljam, da je glasovanje končano in da je zbor razrešil gospoda Emila Bukovca funkcije namestnika javnega tožilca na Temeljnem javnem tožilstvu v Ljubljani.</p>
               <p>Dajem na glasovanje predlog, da se gospoda Zdenka Cujnika razreši funkcije namestnika javnega tožilca na Temeljnem javnem tožilstvu v Ljubljani. Prosim, da ugotovimo sklepčnost?</p>
               <p>Kdor je za, naj glasuje! (50 poslancev.) Je kdo proti? (8 poslancev.)</p>
               <p>Ugotavljam, da je glasovanje končano in da je zbor razrešil gospoda Zdenka Cujnika funkcije namestnika javnega tožilca na Temeljnem javnem tožilstvu v Ljubljani.</p>
               <p>Dajem na glasovanje predlog, da se gospoda Borivoja Rozmana razreši funkcije namestnika javnega tožilca na Temeljnem javnem tožilstvu v Ljubljani. Ugotovimo sklepčnost.</p>
               <p>Kdor je za, naj glasuje! (48 poslancev.) Je kdo proti? (9 poslancev.)</p>
               <p>Ugotavljam, da je glasovanje končano in da je zbor razrešil gospoda Borivoja Rozmana funkcije namestnika javnega tožilca na Temeljnem javnem tožilstvu v Ljubljani.</p>
            </sp>
            <stage type="time">(Iz dvorane se oglaša gospod Jaša Zlobec - se slabo sliši: ... da bi sprejeli sklep, da zahtevamo od republiškega javnega tožilca poročilo ...)</stage>
            <sp xml:id="SDZ1-Redna-04-1993-02-26.sp161">
               <speaker>PODPREDSEDNIK DR.LEV KREFT:</speaker>
               <p>Dobro, jaz sem razumel poročilo, tako kot piše v njem, da je komisija v zvezi s to problematiko sprejela sklep. Se pravi, da komisija predlaga, da tudi zbor sprejme ta sklep v tem istem besedilu? Potem je treba besedilo popraviti, da zbor sprejema sklep, da Ministrstvo za pravosodje in javni tožilec .. in tako naprej. - Ali vam preberem celoten sklep, ali imate pisno gradivo pri roki? Vseeno vam ga bom prebral.</p>
               <p>"Zbor sprejema sklep, da Ministrstvo za pravosodje in Javni tožilec Republike Slovenije pripravita poročilo v zvezi z navedbami o predlogih Emila Bukovca, Zdenka Cujnika in Borivoja Rozmana za razrešitev dolžnosti namestnikov javnega tožilca Temeljnega javnega tožilstva v Ljubljani, ki ga predložita novoustanovljenemu Odboru za notranje zadeve in pravosodje. Celovito poročilo o tej problematiki naj odbor pripravi do 15. marca 1993 in ga predloži Državnemu zboru na sejo v mesecu marcu 1993."</p>
               <p>Prosim, besedo ima gospod Pukl.</p>
            </sp>
            <sp xml:id="SDZ1-Redna-04-1993-02-26.sp162">
               <speaker>VITODRAG PUKL:</speaker>
               <p>Spoštovani. Jaz bi samo predlagal dopolnitev tega sklepa, da se isto dolžnost naloži tudi tožilcu, ljubljanskemu. Mislim, da je naloženo samo republiškemu tožilcu in pa ministru za pravosodje, da bi pa naš odbor lahko obravnaval v celoti, je potrebno, da bi tudi Miklavčič dal isto poročilo.</p>
            </sp>
            <sp xml:id="SDZ1-Redna-04-1993-02-26.sp163">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo o tem sklepu sodelovati v razpravi?</p>
               <p>Sklep se dopolni tako, da se glasi:"na Ministrstvo za pravosodje, Javnega tožilca Republike Slovenije in Javnega tožilca v Ljubljani."                      </p>
               <p>Če ni več razprave, dajem ta sklep na glasovanje.</p>
               <p>Prosim ugotovimo sklepčnost.</p>
               <p>Kdor je za, naj glasuje! (52 poslancev.) Je kdo proti? (7 poslancev.)</p>
               <p>Ugotavljam, da je s tem glasovanje končano in ugotavljam, da je zbor ta sklep sprejel.</p>
               <p>Prehajamo k podtočki c), to je <title>SOGLASJE K IMENOVANJU VRŠILCA DOLŽNOSTI DIREKTORJA ZAVODA ZA ZDRAVSTVENO VARSTVO SLOVENIJE</title>. Predlog akta o soglasju je zboru predložila Komisija za volitve, imenovanja in administrativne zadeve.</p>
               <p>Komisija predlaga, da Državni zbor da soglasje k imenovanju gospoda Franca Koširja za vršilca dolžnosti direktorja Zavoda za zdravstveno varstvo Slovenije.</p>
               <p>Želi poročevalec komisije besedo? Gospod Anderlič, prosim.</p>
            </sp>
            <sp xml:id="SDZ1-Redna-04-1993-02-26.sp164">
               <speaker>TONE ANDERLIČ:</speaker>
               <p>V zvezi s tem predlogom je pač treba povedati, da skupščina oziroma Zavod za zdravstveno zavarovanje Slovenije nima statuta oziroma ima začasni statut, in so vsi roki potekli tako za sprejem statuta, kakor tudi za razpis in redno imenovanje direktorja. Glede na te razloge, komisija ni videla druge možnosti, kot da vendar predlaga Državnemu zboru, da da soglasje k imenovanju direktorja za dobo največ 6 mesecev in v tem času mora zavod sprejeti statut in razpisati funkcijo direktorja v normalni proceduri, tako kot zakon nalaga.</p>
               <p>Glede na to, da je na komisiji bilo tudi več razprav v zvezi z razmerami v zavodu in vprašanja, ki so se v teh treh, štirih dneh pojavile tudi na tem zboru, komisija predlaga, da zbor naloži Zavodu za zdravstveno zavarovanje Slovenije, da pripravi celovito poročilo, v katerem bo zajeto poslovaje zavoda, tako o vsebinskem, organizacijskem, finančnem in drugih pogledih in ga potem tudi obravnava.</p>
               <p>Predlagam, da damo soglasje in da sprejmemo ta dodatni sklep. Hvala.</p>
            </sp>
            <sp xml:id="SDZ1-Redna-04-1993-02-26.sp165">
               <speaker>PODPREDSEDNIK DR. LEV KREFT:</speaker>
               <p>Ugotavljam, da so zastopane vse poslanske skupine in odpiram razpravo. Prosim, kdo želi besedo.</p>
               <p>Gospa Vika Potočnik, prosim.</p>
            </sp>
            <sp xml:id="SDZ1-Redna-04-1993-02-26.sp166">
               <speaker>VIKTORIJA POTOČNIK:</speaker>
               <p>Spoštovane poslanke in poslanci. Samo na predlog tega sklepa imam dopolnitev, ker se je namreč moja diskusija ob zakonu o prispevni stopnji nanašala na to, da naj tega ne dela Zavod za zdravstveno varstvo, ampak Služba družbenega knjigovodstva. V kolikor bomo sedaj sprejemali ta sklep predlagam, da vključimo tukaj tudi Službo družbenega knjigovodstva.</p>
               <p>Običajno poročila, ki se delajo v svoji hiši, ne pokažejo na vse smeti, ali pa še kaj drugega. Ali pa se jih da lahko hitro pod prag. Zato predlagam, da se, če sprejmemo sedaj ta sklep, dopolni, da to poročilo oziroma naj preveri poslovanje tudi Služba družbenega knjigovodstva. Hvala.</p>
            </sp>
            <sp xml:id="SDZ1-Redna-04-1993-02-26.sp167">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo sodelovati v razpravi? V kolikor ne, zaključujem razpravo in dajem najprej na glasovanje predlog gospe Potočnikove, da se doda, torej amandma k sklepu, da se sklepu doda še naročilo Službi družbenega knjigovodstva za pripravo celovitega poročila.</p>
               <p>Prosim, da ugotovimo sklepčnost.</p>
               <p>Kdor je za, naj glasuje! (61 poslancev.) Je kdo proti? (1 poslanec.)</p>
               <p>Ugotavljam, da smo s tem amandma sprejeli. Res sem malo zamešal vrstni red. Najprej bi moral o imenovanju dati na glasovanje. Ampak, če smo že začeli, predlagam, da končamo in dajem sedaj sklep v celoti na glasovanje.</p>
               <p>Prosim, da ugotovimo sklepčnost.</p>
               <p>Kdor je za, naj glasuje! (55 poslancev.) Je kdo proti? (6 poslancev.)</p>
               <p>Ugotavljam, da je sklep v celoti sprejet.</p>
               <p>Prehajam na glasovanje o predlogu za soglasje k imenovanju gospoda Koširja za vršilca dolžnosti direktorja Zavoda za zdravstveno zavarovanje Slovenije. Tudi tokrat ugotovimo sklepčnost. Prosim.</p>
               <p>Kdor je za, naj glasuje! (43 poslancev.) Je kdo proti? (14 poslancev.)</p>
               <p>Ugotavljam, da je glasovanje končano in da je zbor dal soglasje k imenovanju gospoda Koširja za vršilca dolžnosti direktorja Zavoda za zdravstveno zavarovanje Slovenije.</p>
               <p>Prehajam k podtočki d), to je <title>PREDLOG ZA IZVOLITEV PODPREDSEDNIKA V KOMISIJI ZA VOLITVE, IMENOVANJA IN ADMINISTRATIVNE ZADEVE</title>.</p>
               <p>Predlog za izvolitev je zboru predložila Komisija za volitve, imenovanja in administrativne zadeve. Z dopisom, dne 19.2.1993, ste predlog sprejeli.</p>
               <p>Komisija zboru predlaga, da se gospoda Janeza Podobnika izvoli za podpredsednika Komisije za volitve, imenovanja in administrativne zadeve.</p>
               <p>Želi besedo poročevalec komisije? (Ne želi.)</p>
               <p>Ugotavljam, da so zastopane vse poslanske skupine in pričenjam razpravo. Kdo želi besedo? Ugotavljam, da nihče, zato zaključujem razpravo in dajem na glasovanje predlog za izvolitev gospoda Janeza Podobnika za podpredsednika Komisije za volitve, imenovanja in administrativne zadeve.</p>
               <p>Prosim, da ugotovimo sklepčnost.</p>
               <p>Kdor je za, naj glasuje! (59 poslancev.) Je kdo proti? (5 poslancev.)</p>
               <p>Ugotavljam, da je glasovanje končano in da je zbor izvolil gospoda Janeza Podobnika za podpredsednika Komisije za volitve, imenovanja in administrativne zadeve.</p>
               <p>Prehajamo na podtočko e), to je <title>PREDLOG ZA IMENOVANJE SEKRETARJA SEKRETARIATA ZA ZAKONODAJO IN PRAVNE ZADEVE</title>. Predlog za imenovanje, je zboru predložila Komisija za volitve, imenovanja in administrativne zadeve. Prejeli ste ga na klop.</p>
               <p>Komisija zboru predlaga, da gospoda Milana Baškoviča imenuje za sekretarja Sekretariata za zakonodajo in pravne zadeve.</p>
               <p>Želi poročevalec komisije besedo? (Ne.)</p>
               <p>Pričenjam razpravo, glede na to, da so zastopane v dvorani vse poslanske skupine in prosim, kdo želi besedo. Nihče. Zato zaključujem razpravo in dajem na glasovanje predlog za imenovanje gospoda Milana Baškoviča za sekretarja Sekretariata za zakonodajo in pravne zadeve.</p>
               <p>Prosim, da ugotovimo sklepčnost.</p>
               <p>Kdor je za, naj glasuje! (57 poslancev.) Je kdo proti? (2 poslanca.)</p>
               <p>Ugotavljam, da je glasovanje končano in da je zbor imenoval gospoda Milana Baškoviča za sekretarja Sekretariata za zakonodajo in pravne zadeve.</p>
               <p>Podtočka f), to je <title>PREDLOG ZA IMENOVANJE GENERALNEGA SEKRETARJA</title>.</p>
               <p>Predlog za imenovanje je zboru predložila Komisija za volitve, imenovanja in administrativne zadeve. Prejeli ste ga na klop.</p>
               <p>Komisija zboru predlaga, da gospoda Bogdana Biščaka imenuje za generalnega sekretarja. Želi poročevalec komisije besedo? (Ne.)</p>
               <p>Ugotavljam, da so zastopane vse poslanske skupine in pričenjam razpravo. Kdo želi besedo?</p>
               <p>Ugotavljam, da nihče in s tem zaključujem razpravo ter dajem na glasovanje predlog za imenovanje gospoda Bogdana Biščaka za generalnega sekretarja.</p>
               <p>Prosim, da ugotovimo sklepčnost.</p>
               <p>Kdor je za, naj glasuje! (56 poslancev.) Je kdo proti? (4 poslanci.)</p>
               <p>Ugotavljam, da je glasovanje končano in da je zbor imenoval gospoda Bogdana Biščaka za generalnega sekretarja.</p>
               <p>Potem smo to točko končali in seveda kot je pri taki točki na mestu, čestitam vsem, ki so bili danes izvoljeni, vsem, ki so bili razrešeni se zahvaljujem za njihovo dosedanje delo.</p>
               <p>Dodatno smo dobili in razširili dnevni red pri tej točki še s podtočkama g) in h). Zato seveda te točke ne morem še zaključiti, pa tudi čestitke bom še ponovil.</p>
               <p>Torej, prehajamo k podtočki g), to je <title>PREDLOG ZA RAZREŠITEV ČLANA V KOMISIJI ZA VOLITVE, IMENOVANJA IN ADMINISTRATIVNE ZADEVE</title>. Predlog za imenovanje je zboru predložila Komisija za volitve, imenovanja in administrativne zadeve. Prejeli ste ga na klop. Komisija zboru predlaga, da gospoda Janeza Podobnika razreši člana Komisije za volitve, imenovanja in administrativne zadeve. Želi poročevalec komisije besedo? (Ne.)</p>
               <p>Ugotavljam, da so zastopane vse poslanske skupine in pričenjam razpravo. Kdo želi besedo? (Nihče.) Hvala lepa. Ker ne želi nihče razpravljati, zaključujem razpravo in dajem na glasovanje predlog za razrešitev gospoda Janeza Podobnika z mesta člana Komisije za volitve, imenovanja in administrativne zadeve. Prosim, da ugotovimo sklepčnost.</p>
               <p>Kdor je za, naj glasuje! (55 poslancev.) Je kdo proti? (1 poslanec.)</p>
               <p>Ugotavljam, da je glasovanje končano in da je zbor razrešil gospoda Janeza Podobnika člana Komisije za volitve, imenovanja in administrativne zadeve.</p>
               <p>Prehajamo k podtočki h), to je <title>PREDLOG ZA RAZREŠITEV IN IZVOLITEV PREDSEDNIKA MANDATNO-IMUNITETNE KOMISIJE</title>. Predlog za razrešitev in imenovanje je zboru predložila Komisija za volitve, imenovanja in administrativne zadeve. Prejeli ste ga na klop. Komisija na predlog poslanske skupine Slovenskih krščanskih demokratov zboru predlaga, da gospoda  Miroslava Mozetiča razreši dolžnosti predsednika Mandatno-imunitetne komisije Državnega zbora in za predsednico izvoli gospo Nado Skuk. Želi poročevalec komisije besedo? (Ne.) Hvala lepa.</p>
               <p>Pričenjam razpravo. Kdo želi besedo? (Nihče.) Hvala lepa. S tem zaključujem razpravo in prehajamo h glasovanju.</p>
               <p>Najprej dajem na glasovanje predlog za razrešitev gospoda Miroslava Mozetiča dolžnosti predsednika Mandatno-imunitetne komisije. Prosim, da ugotovimo sklepčnost.</p>
               <p>Kdor je za, naj glasuje! (62 poslancev.) Je kdo proti? (Nihče.)</p>
               <p>Ugotavljam, da je glasovanje končano in da je zbor razrešil gospoda Miroslava Mozetiča dolžnosti predsednika Mandatno-imunitetne komisije.</p>
               <p>Na glasovanje dajem predlog za imenovanje gospe Nade Skuk za predsednico Mandatno imunitetne komisije. Prosim, da ugotovimo sklepčnost.</p>
               <p>Kdor je za, naj glasuje! (55 poslancev.) Je kdo proti? (2 poslanca.)</p>
               <p>Ugotavljam, da je glasovanje končano ter da je zbor izvolil gospo Nado Skuk za predsednico Mandatno imunitetne komisije.</p>
               <p>Seveda izvoljenim čestitam, kolegici in kolegu in tudi razrešenima se zahvaljujem za dosedanje delo.</p>
               <p>Zdaj pa prehajamo k odločanju o preostalih točkah dnevnega reda, ki smo jih po večini prekinili v stanju zaključene razprave in pričakovanju glasovanja. Gre od 11. točke dalje, zato prehajam na <title>11. TOČKO DNEVNEGA REDA</title>, to je <title>PREDLOG ZAKONA O SPREMEMBI ZAKONA O OBRESTNI MERI ZAMUDNIH OBRESTI.</title>
               </p>
               <p>Pri tem zakonu amandmajev ni bilo. Poročilo smo prejeli. Želi poročevalec besedo? (Ne.) Glede na to, prehajamo k glasovanju.</p>
               <p>Ker ni amandmajev, dajem na glasovanje  predlog zakona o spremembi zakona o obrestni meri zamudnih obresti v celoti. Prosim, da ugotovimo sklepčnost.</p>
               <p>Kdor je za, naj glasuje! (54 poslancev.) Je kdo proti? (Nihče.)</p>
               <p>Ugotavljam, da je glasovanje končano in da je bil sprejet zakon o spremembi zakona o obrestni meri zamudnih obresti v celoti.</p>
               <p>Prehajamo k <title>12. TOČKI DNEVNEGA REDA</title>, to je <title>PREDLOG ZA IZDAJO ZAKONA O SPREMEMBI IN DOPOLNITVI ZAKONA O ZDRAVSTVENEM VARSTVU IN ZDRAVSTVENEM ZAVAROVANJU S PREDLOGOM ZAKONA</title>.</p>
               <p>Prejeli smo amandmaje, in sicer dva k 1. in enega k 2. členu.</p>
               <p>Delovno telo je amandmaje obravnavalo - o tem smo dobili pisno poročilo. Ali želi predstavnik delovnega telesa besedo? - Ne. Hvala lepa.</p>
               <p>S tem prehajamo h glasovanju. Pregled amandmajev imam sam pred seboj, vi pa ga lahko spremljate na poročilu, ki ste ga prejeli.</p>
               <p>Torej, prvi amandma se glasi: za 1. členom se doda nov 1/a člen, ki se glasi: "1/a člen - V prvem odstavku 22. člena zakona se v 4. vrstici za besedami "do konca rednega šolanja" postavi pika in črta nadaljnje besedilo do konca tega odstavka. Drugi odstavek tega člena se črta." - Predlagatelj je začasno delovno telo za delo in socialne zadeve. Vlada amandmaja ne podpira. Ta amandma dajem na glasovanje.</p>
               <p>Prosim, da ugotovimo sklepčnost!</p>
               <p>Svoj glas bo obrazložil gospod Janez Podobnik.</p>
            </sp>
            <sp xml:id="SDZ1-Redna-04-1993-02-26.sp168">
               <speaker>JANEZ PODOBNIK:</speaker>
               <p>Mislim, da je potrebno povedati naslednje: to je v bistvu pobuda, ki jo je dala študentska vlada, študentski minister za socialo in zdravstvo; podpisan je bil Uroš Slamič. Takrat, ko je začasno delovno telo razpravljalo o pobudi za ta amandma, ni bil prisoten predstavnik Vlade, kasneje pa je v razgovoru gospod Voljč povedal, zakaj tega amandmaja Vlada ne podpira. Jaz mislim, da je to zelo pomembno, ker takrat na delovnem telesu nismo imeli vseh informacij. To se pravi, da Vlada ne podpira, da se doda ta možnost, da bi tudi študentje, ki so starejši kot 26 let, imeli brezplačno zdravstveno varstvo.</p>
               <p>Prosil bi gospoda ministra, če bi obrazložil stališče Vlade, zakaj ta amandma ne podpira. Vidim pa, da je gospod Voljč pravkar odšel.</p>
            </sp>
            <sp xml:id="SDZ1-Redna-04-1993-02-26.sp169">
               <speaker>PODPREDSEDNIK DR.LEV KREFT:</speaker>
               <p>Smo pri pojasnjevanju glasu. Razprava ob tej točki dnevnega reda je bila zaključena.  (Govorjenje v dvorani - se ne sliši.)</p>
            </sp>
            <sp xml:id="SDZ1-Redna-04-1993-02-26.sp170">
               <speaker>JAŠA L. ZLOBEC:</speaker>
               <p>Če ni predstavnika Vlade, potem pomeni, da je stališče Vlade .. (oglašanje iz dvorane) .. Ja, zakaj pa ne pove!?</p>
            </sp>
            <sp xml:id="SDZ1-Redna-04-1993-02-26.sp171">
               <speaker>PODPREDSEDNIK DR. LEV KREFT:</speaker>
               <p>Saj sem razložil, gospod Zlobec. Razprave ni več. Sam pa sem povedal, da Vlada ne podpira amandmaja. - Prosim, če ponovite.</p>
            </sp>
            <sp xml:id="SDZ1-Redna-04-1993-02-26.sp172">
               <speaker>JANEZ PODOBNIK:</speaker>
               <p>Se opravičujem, vendar mislim, da je to zelo pomemben amandma. Toda kot sem jaz razumel iz obrazložitve gospoda Voljča, kljub temu, če tega amandmaja ne sprejmemo, obstaja možnost, da imajo tudi po drugem zakonu študentje, ki so starejši od 26. leta, prav tako brezplačno zdravstveno varstvo, seveda pod določenimi pogoji, ki pa jih drug zakon točno opredeljuje.</p>
            </sp>
            <sp xml:id="SDZ1-Redna-04-1993-02-26.sp173">
               <speaker>PODPREDSEDNIK DR. LEV KREFT:</speaker>
               <p>Dobro, to je bilo sicer potrebno predhodno urediti, preden smo prišli h glasovanju, da Vlada - če želi - seveda obrazloži, zakaj tega amandmaja ne podpira.</p>
               <p>Besedo ima dr. Marija Mencej iz Ministrstva za zdravstvo.</p>
            </sp>
            <sp xml:id="SDZ1-Redna-04-1993-02-26.sp174">
               <speaker>DR.MARIJA MENCEJ:</speaker>
               <p>Hvala lepa za besedo. Rada bi samo povedala, da ste verjetno na mizo dobili obrazložitev, ki je dosti obširna. Vlada meni, da razlogi za ta amandma v bistvu ne morejo rešiti tega na način, kot ga je študentska vlada predlagala. Ugotavljamo, da 22. člen, ki v bistvu samo omogoča status družinskega člana z zavarovancem - se pravi, daje pravico študentu, da je družinski član še v določenem starostnem obdobju, dokler se redno šola - da ta člen omogoča že sedaj, če je iz upravičenih razlogov študij podaljšan, da se tudi ta starostna meja podaljša. Upravičeni razlogi po zakonu pa so: študij, ki traja pet ali šest let, ne pa štiri, kot je na večini fakultet; potem daljše bolezni, poškodbe, porod in odsotnost zaradi služenja vojaškega roka. To so razlogi, zaradi katerih se upravičeno lahko ta starostna meja podaljša. V primerih, ko pa ti pogoji niso izpolnjeni, pa menimo, da ne bi bilo prav, da se to podaljšuje kar v nedogled.</p>
               <p>Drugo pa, kar predlaga Vlada študentski vladi, je, da se skupaj z zakonom, ob sprejemanju zakona o visokem šolstvu, ki bo verjetno na novo uredil tudi status študenta, da se ob tem določi tudi, kako je s pravicami iz zdravstvenega zavarovanja. Namreč, sedanji naš zakon o zdravstvenem varstvu in zdravstvenem zavarovanju daje popolno zdravstveno varstvo otrokom, dokler so otroci. Če se pa nekdo odloči za študij npr. kasneje, po neki prekinitvi, ko je vmes v delovnem razmerju, je pa to v resnici treba urediti na nek drug način. In hitri postopek, ki smo ga predlagali za ta zakon zaradi razlogov, ki so navedeni, mislimo, da ni ustrezen za urejanje takšnih vprašanj. - Hvala.</p>
            </sp>
            <sp xml:id="SDZ1-Redna-04-1993-02-26.sp175">
               <speaker>PODPREDSEDNIK DR. LEV KREFT:</speaker>
               <p>Hvala lepa. Glede na to, da smo sicer to mnenje dobili tudi v pismeni obliki od Vlade, lahko ponovno preidemo k glasovanju.</p>
               <p>Prosim, da ponovno ugotovimo sklepčnost!</p>
               <p>Na glasovanje dajem torej amandma, ki sem ga že prebral.</p>
               <p>Kdor je za, naj glasuje! (35 poslancev.) Je kdo proti? (20 poslancev.)</p>
               <p>Ugotavljam, da je glasovanje končano in da je drugi amandma, da se za 1. členom doda nov 1/a člen, sprejet.</p>
               <p>2. amandma. Za 1.a členom se doda nov 1/b člen, ki se glasi: V 2. točki 49. člena zakona se v drugi alinei beseda "in" nadomesti z besedo "do". Tako spremenjena druga alinea se v celoti glasi - "Pravne in fizične osebe, pri katerih so zavarovanci iz 1. do 9. točke 17. člena tega zakona na usposabljanju oziroma delu". Predlagatelj je začasno delovno telo za delo in socialne zadeve. Vlada amandma podpira.</p>
               <p>Prosim, da ugotovimo sklepčnost.</p>
               <p>Kdor je za, naj glasuje! (58 poslancev.) Je kdo proti? (1 poslanec.)</p>
               <p>Ugotavljam, da je glasovanje končano in da je amandma za nov 1/b člen sprejet.</p>
               <p>Imamo še amandma k 2. členu. V drugi vrsti tega člena se datum 31.12.1993 spremeni in nadomesti tako, da se glasi 30.6.1993. Predlagatelj je začasno delovno telo za delo in socialne zadeve. Vlada amandmaja ne podpira.</p>
               <p>Prosim, da ugotovimo sklepčnost. Trenutek. Še enkrat moramo, se opravičujem.</p>
               <p>Kdor je za, naj glasuje! (17 poslancev.) Je kdo proti? (33 poslancev.)</p>
               <p>Ugotavljam, da je glasovanje končano in da ta nov amandma ni sprejet.</p>
               <p>S tem smo končali glasovanje o amandmajih in na glasovanje dajem predlog za izdajo zakona o spremembi in dopolnitvi zakona o zdravstvenem varstvu in zdravstvenem zavarovanju s predlogom zakona v celoti.</p>
               <p>Prosim, da ugotovimo sklepčnost.</p>
               <p>Kdor je za, naj glasuje! (60 poslancev.) Je kdo proti? (Nihče.)</p>
               <p>Ugotavljam, da je glasovanje končano in da smo predlog zakona o spremembi in dopolnitvi zakona o zdravstvenem varstvu in zdravstvenem zavarovanju s tem sprejeli, tako da lahko zaključim to točko dnevnega reda.</p>
               <p>Prehajamo k nadaljevanju <title>13. TOČKE DNEVNEGA REDA</title>, to je <title>PREDLOG ZAKONA O JAMSTVU REPUBLIKE SLOVENIJE ZA NAJETE KREDITE ZA DOKONČANJE GRADNJE SLOVENSKEGA DELA HIDROELEKTRARNE GOLICA</title>.</p>
               <p>Imeli smo dva amandmaja in pa predlog sklepov gospoda Toplerja. Prejeli ste tudi stališče začasnega delovnega telesa, poročilo. Želi poročevalec delovnega telesa besedo? (Ne.) Želi besedo predstavnik predlagatelja predloga zakona? (Ne.) Želi kdo od vlagatelja amandmajev besedo glede na poročilo in na mnenje? Prosim, gospod Jagodnik.</p>
            </sp>
            <sp xml:id="SDZ1-Redna-04-1993-02-26.sp176">
               <speaker>JOŽE JAGODNIK:</speaker>
               <p>Želim povedati, da bom ostal pri svojih dveh amandmajih, pri tem seveda tvegam; tvega pa tudi Odbor za gospodarstvo in ker je takšna komunikacija boljša kot pismena, dovolite, da preberem razloge.</p>
               <p>Moj razlog je bil, da se med obema partnerjema pripravi tudi posebna pogodba, ki se bo nanašala na obveznosti odplačila najetega kredita. Razlaga odbora pa je: V kolikor bi za kreditojemalca določil EGS d.d., razvoj in inženiring, bi morala oba partnerja spremeniti posebno pogodbo, ki bi se nanašala na obveznosti plačila najetja kredita.</p>
               <p>Toliko v presojo. Namreč zdi se mi, da bi s tem amandmajem oziroma z odklonitvijo amandmaja povzročili veliko škodo nekemu segmentu znotraj elektro gospodarstva. Ceno za ta kredit -pa pustimo vse tisto, kar smo seveda v razpravi slišali - bo tako ali tako plačal potrošnik.</p>
               <p>In zadnje. S tem seveda pristajamo polagoma na nov segment centralizacije v slovenskem prostoru. Meni bo žal, ko se bo v prihodnje to tudi ponavljalo in bom tudi takrat glasoval zoper. Hvala lepa.</p>
            </sp>
            <sp xml:id="SDZ1-Redna-04-1993-02-26.sp177">
               <speaker>PODPREDSEDNIK DR. LEV KREFT:</speaker>
               <p>Hvala lepa. Prehajamo h glasovanju o predloženih dveh amandmajih. Prosim, gospod Avberšek.</p>
            </sp>
            <sp xml:id="SDZ1-Redna-04-1993-02-26.sp178">
               <speaker>FRANC AVBERŠEK:</speaker>
               <p>Gospe in gospodje poslanci. Glede na obrazložitev, ki je bila podana, jaz pa imam nasprotno, bom podal in utemeljil tudi svoj glas.</p>
               <p>Torej predlog je bil, da je kreditojemalec EGS d.d., razvoj in inženiring Maribor, ne pa ELES. Torej jaz poznam ta problem in moram reči, da se s tem ne morem strinjati. ELES ima za seboj celotno elektro gospodarstvo, ki seveda lahko poravna  ta kredit, EGS Maribor pa tega ne more poravnati. EGS Maribor tudi ni pravni naslednik prejšnjega EGS, ki je razpadel in so nastala povsem drugačna razmerja, zato podpiram predlog zakona kot ga je predlagala Vlada in bom glasoval proti amandmaju. Se pa v celoti strinjam s sklepom, ki so ga predlagali Zeleni. Hvala lepa.</p>
            </sp>
            <sp xml:id="SDZ1-Redna-04-1993-02-26.sp179">
               <speaker>PODPREDSEDNIK DR. LEV KREFT:</speaker>
               <p>Hvala lepa. Obrazložitev glasu? Prosim, gospod Kopše.</p>
            </sp>
            <sp xml:id="SDZ1-Redna-04-1993-02-26.sp180">
               <speaker>JOŽEF KOPŠE:</speaker>
               <p>Kolegice in kolegi. Glasoval bom za predloženi amandma iz razloga, ker je bil umetno razformiran EGS v Mariboru in je z medsebojno pogodbo, ki jo je citiral gospod Jagodnik, to možno rešiti. Še enkrat ponavljam, glasoval bom za.</p>
            </sp>
            <sp xml:id="SDZ1-Redna-04-1993-02-26.sp181">
               <speaker>PODPREDSEDNIK DR. LEV KREFT:</speaker>
               <p>Hvala lepa. Prosim, gospod Černelič.</p>
            </sp>
            <sp xml:id="SDZ1-Redna-04-1993-02-26.sp182">
               <speaker>FRANC ČERNELIČ:</speaker>
               <p>Glasoval bom proti amandmaju, ker menim, da gre na ta način samo za povečevanje obremenitve preko posrednika. Hvala.</p>
            </sp>
            <sp xml:id="SDZ1-Redna-04-1993-02-26.sp183">
               <speaker>PODPREDSEDNIK DR. LEV KREFT:</speaker>
               <p>Hvala lepa. Prosim, gospod Pučnik. Ne. Hvala lepa. Ni več. Prosim, da ugotovimo sklepčnost.</p>
               <p>Na glasovanje dajem torej amandma k 1. členu, da se ime firme ELES nadomesti z EGS, razvoj in inženiring, d.d. Maribor, Vetrinjska ulica 2.</p>
               <p>Kdor je za, naj glasuje! (26 poslancev.) Je kdo proti? (28 poslancev.)</p>
               <p>Ugotavljam, da je glasovanje končano in da amandma ni sprejet.</p>
               <p>Prehajamo na glasovanje k 2. amandmaju. Je sicer iste vrste.</p>
               <p>Prosim, da ugotovimo sklepčnost.</p>
               <p>Kdor je za, naj glasuje! (19 poslancev.) Je kdo proti? (21 poslancev.)              </p>
               <p>Dobro, predlagam, da ponovimo glasovanje. Prosim, da ponovno ugotovimo sklepčnost. (57 prisotnih.)</p>
               <p>Kdor je za, naj glasuje! Glasujemo o drugem amandmaju k drugemu odstavku 2. člena tega zakona, ki je istoveten amandmaju k 1. členu, in sicer, da se ime firme nadomesti s firmo EGS, razvojni inženiring Maribor, Vetrinska ulica 2. Predlagatelj ga ni umaknil. Lahko glasujemo? Prosim, da glasujemo še o tem drugem amandmaju. Ugotovimo sklepčnost.</p>
               <p>Kdor je za, naj glasuje! (21 poslancev.) Je kdo proti? (38 poslancev.)</p>
               <p>Ugotavljam, da je glasovanje končano in da amandma ni bil sprejet.</p>
               <p>S tem smo izčrpali amandmaje k temu predlogu zakona in dajem na glasovanje predlog zakona o jamstvu Republike Slovenije za najete kredite za dokončanje gradnje slovenskega dela Hidroelektrarne Golica v celoti. Prosim, da ugotovimo sklepčnost. Obrazložitev glasu? Ja prosim.</p>
            </sp>
            <sp xml:id="SDZ1-Redna-04-1993-02-26.sp184">
               <speaker>ŠTEFAN MATUŠ:</speaker>
               <p>Spoštovani! Da obrazložim svoj glas. Glede na velika finančna sredstva 90,5 milijona mark, ki bodo vložena v to HE Golica, in to za moč 10 megavatov s strani ELES-a oz. podjetja za nabavo distribucijo, izvoz in uvoz električne energije menim naslednje. Če upoštevam stanje, da je bilo oz. da ostane za dejansko sanacijo Slovenskih železarn 70 milijonov mark, da je približno za gradnjo 3 megavatno moč HE potrebno okoli 6 milijonov mark, da so argumenti za podporo temu zakonu zelo medli, kar se tiče dragocene  energije v konici, izpolnjevanje obveznosti Republike Slovenije do tujih partnerjev ter nejasen odnos do 15 milijonov mark, Vlada v obrazložitvi pa napoveduje, da bodo potrebna dodatna finančna sredstva iz proračuna, če porabnik ELES ni sposoben pravočasno poravnati svojih obveznosti. Ponavadi, vsaj v nekaj primerih kaže, da ni sposoben. Na koncu bodo vsoto 74,9 milijona mark verjetno poravnali odjemalci električne energije. Nerazumljivo je, da iz proračuna plačujemo po nekih liberalnih merilih 3,4 milijona mark za upokojene oficirje JLA, za gradnjo HE pa najemamo 14% obrestno mero, kredit za 10 let. Menim, da bi ravnal neodgovorno, če bi podprl ta zakon, posebno pa investicijo, ki tega projekta najbrž ne opravičuje. Zato bom glasoval proti temu zakonu. Hvala.</p>
            </sp>
            <sp xml:id="SDZ1-Redna-04-1993-02-26.sp185">
               <speaker>PODPREDSEDNIK DR. LEV KREFT:</speaker>
               <p>Hvala lepa. Torej, prehajamo h glasovanju zakona v celoti. Prosim, da ugotovimo sklepčnost.</p>
               <p>Kdor je za, naj glasuje! (26 poslancev.) Je kdo proti? (21 poslancev.)</p>
               <p>Ugotavljam, da je glasovanje končano in da je zakon o jamstvu Republike Slovenije za najete kredite za dokončanje slovenskega dela HE Golica sprejet v celoti.</p>
               <p>(Iz klopi: Lučka ne gori.)</p>
               <p>Ali predlagate, da prekinemo zasedanje in ugotovimo, ali gre za kakšno tehnično napako?</p>
               <p>No, očitno ni tehnična napaka. Prosim, da preidemo še h glasovanju o predloženih sklepih oz. sklepu, ki ga je  k temu predlogu zakona podal .. Ja, prosim.</p>
            </sp>
            <sp xml:id="SDZ1-Redna-04-1993-02-26.sp186">
               <speaker>JOŽEF KOPŠE:</speaker>
               <p>Gospod predsedujoči, kolegice in kolegi! Nisem nameraval "goljufati". Moja lučka ni gorela pri glasovanju. Hvala.</p>
            </sp>
            <sp xml:id="SDZ1-Redna-04-1993-02-26.sp187">
               <speaker>PODPREDSEDNIK DR. LEV KREFT:</speaker>
               <p>Mislim, da o tem ni nihče izrazil dvoma. Mislim, da ni razloga, da tehnično preverjamo. Če želite, da glasujemo še enkrat, prosim, da se o tem poda javen predlog na tem mestu.</p>
            </sp>
            <sp xml:id="SDZ1-Redna-04-1993-02-26.sp188">
               <speaker>MAG. DRAGAN ČERNETIČ:</speaker>
               <p>Predlagam, da glasujemo še enkrat. Hvala lepa.</p>
            </sp>
            <sp xml:id="SDZ1-Redna-04-1993-02-26.sp189">
               <speaker>PODPREDSEDNIK DR. LEV KREFT:</speaker>
               <p>Hvala lepa. Potem ni razprave, pač pa lahko takoj glasujemo, če bomo glasovali še enkrat. Prosim, da ugotovimo sklepčnost!</p>
               <p>Kdo je za to, da glasujemo še enkrat? (38 je za.) Je kdo proti? (19 proti.)</p>
               <p>Ugotavljam, da lahko glasujemo še enkrat o zakonu o jamstvu Republike Slovenije za najete kredite za dokončanje gradnje slovenskega dela Hidroelektrarne Golica v celoti. Prosim, da ugotovimo sklepčnost!</p>
               <p>Kdor je za, naj glasuje! (28 poslancev.) Je kdo proti? (29 poslancev.)</p>
               <p>Ugotavljam, da je glasovanje končano. Pri ponovljenem glasovanju zakona o jamstvu Republike Slovenije za najete kredite  za dokončanje gradnje slovenskega dela Hhidroelektrarne Golica, zbor ni sprejel.</p>
               <p>Gospod Černetič, prosim.</p>
            </sp>
            <sp xml:id="SDZ1-Redna-04-1993-02-26.sp190">
               <speaker>MAG. DRAGAN ČERNETIČ:</speaker>
               <p>Ne glede na to, da smo pristali na glasovanje, to pomeni, da se lahko popravljamo v tisti smeri, da bo ustrezna skupina sprejela oziroma, da bo sprejeto tako kot se prilagajaš. Mislim, da to ni korektno. Hvala lepa.</p>
            </sp>
            <sp xml:id="SDZ1-Redna-04-1993-02-26.sp191">
               <speaker>PODPREDSEDNIK DR. LEV KREFT:</speaker>
               <p>Če je to pripomba na to, kako smo izpeljali ponovno glasovanje, mislim, da je bila stvar korektno izpeljana. Če pa bomo do neskončnosti predlagali, da se glasuje ponovno - ne glede na to, da se v dvorani nič ne spreminja - mislim, da različna številka vendarle pomeni, da je bilo ponovljeno glasovanje na mestu in da se niso, če drugega ne, vsi v prvem trenutku uspeli izjasniti.</p>
               <p>Prosim, da glasujemo še o sklepu, ki sem ga že omenjal k predlogu tega zakona, ki ga je posredoval dr. Vladimir Toplak. Sklep se glasi: "Vlada Republike Slovenije naj zaradi kršitve meddržavne pogodbe v zadevi hidroelektrarne Golica-Koralpe, doseže spoštovanje podpisane pogodbe na meddržavni ravni, hkrati pa zahtevamo naslednje:</p>
               <p>1. Pod nobenim pogojem ne pristajamo, da se minimalni, trenutni, s pogodbo določeni pretok nadomesti s kakršnim koli povprečjem pretoka.</p>
               <p>2. Izterja naj škodo, ki je nastala zaradi pretirano zmanjšanje pritoka, kar je razvidno iz hidrogramov pretoka.</p>
               <p>Prosim, da ugotovimo sklepčnost!</p>
               <p>Kdor je za, naj glasuje! (49 poslancev.) Je kdo proti? (4 poslanci.)</p>
               <p>Ugotavljam, da je glasovanje končano in da je ta predlog sklepa sprejet.</p>
               <p>S tem smo končali 13. točko dnevnega reda in jo zaključujem.</p>
               <p>Prehajamo na <title>14. TOČKO DNEVNEGA REDA, NA NJENO NADALJEVANJE</title>, to je <title>PREDLOG ZA IZDAJO ZAKONA O RAČUNANJU ČASA S PREDLOGOM ZAKONA</title>.</p>
               <p>Pri tem zakonu je bil dan amandma Vlade k 3. členu. Začasni delovni telesi za gospodarske zadeve in za delo in socialne zadeve ta amandma podpirata. Želi besedo predstavnik delovnih teles? (Ne želi.) Želi besedo predstavnik predlagatelja? (Ne želi.)</p>
               <p>Prehajamo na glasovanje. Najprej o amandmaju k 3. členu, ki se glasi: Za drugim odstavkom 3. člena se doda nov tretji odstavek, ki se glasi: "Ura, ki se 26. septembra med 02.00 in 03.00 zaradi pomaknitve zaradi ene ure nazaj pojavi dvakrat, se označi, prva kot ura 2A, druga pa kot ura 2B." Prosim, da ugotovimo sklepčnost.</p>
               <p>Kdor je za, naj, prosim, glasuje! (63 poslancev.) Je kdo proti? (Nihče.)</p>
               <p>Ugotavljam, da je glasovanje končano in da je amandma sprejet.</p>
               <p>Na glasovanje dajem predlog za izdajo zakona o računanju časa s predlogom časa v celoti. Prosim, da ugotovimo sklepčnost!</p>
               <p>Kdor je za, naj, prosim, glasuje! (66 poslancev.) Je kdo proti? (Nihče.)</p>
               <p>Ugotavljam, da je glasovanje končano in da je zbor predlog za izdajo zakona s predlogom zakona v celoti sprejel.</p>
               <p>Prehajamo k <title>NADALJEVANJU 15. TOČKE DNEVNEGA REDA</title>, to je <title>PREDLOG ZA IZDAJO ZAKONA O SPREMEMBI ZAKONA O PLAČEVANJU DOLOČENIH UPRAVNIH TAKS S PREDLOGOM ZAKONA</title>.</p>
               <p>K temu zakonu ni bilo amandmajev. Že prej smo prejeli poročilo delovnega telesa in lahko preidemo takoj k odločanju o tem zakonu v celoti. Na glasovanje dajem predlog za izdajo zakona o spremembi zakona o plačevanju določenih upravnih taks s predlogom zakona v celoti. Prosim, da ugotovimo sklepčnost!</p>
               <p>Kdor je za, naj, prosim, glasuje! (65 poslancev.) Je kdo proti? (Nihče.)</p>
               <p>Ugotavljam, da je glasovanje končano in da je zbor predlog za izdajo zakona s predlogom zakona v celoti sprejel.</p>
               <p>Prehajamo k <title>17. TOČKI DNEVNEGA REDA</title>, to je <title>PREDLOG ZAKONA O ZAČASNI UREDITVI IZDAJANJA DOVOLJENJ ZA USTANAVLJANJE ZAVAROVALNIH DRUŽB</title>.</p>
               <p>Imamo en amandma k 1. členu in amandma poslanca Janeza Kopača k 1. členu.</p>
               <p>Prvi amandma je amandma začasnega delovnega telesa, drugi je amandma gospoda Janeza Kopača. Želi predstavnik delovnega telesa besedo? (Ne želi.) Želi besedo zastopnik predlagatelja? (Ne želi.) Če ne želi, prehajamo na glasovanje.</p>
               <p>Najprej dajem na glasovanje amandma k 1. členu, ki ga je predložilo delovno telo. Vlada amandma podpira. Amandma se glasi: Za besedo "zavarovalništvo" v prvi vrstici se naredi vejica in vstavi besedilo "najdalj pa do 31.12.1993". Prosim, ga ugotovimo sklepčnost!</p>
               <p>Kdor je za, naj, prosim, glasuje! (63 poslancev.) Je kdo proti? (Nihče.)</p>
               <p>Ugotavljam, da je glasovanje končano in da je amandma sprejet.</p>
               <p>Drugi amandma k 1. členu je iz Odbora za finance in kreditno-monetarno politiko. Amandma se glasi: Na koncu prvega odstavka 1. člena se pika briše in doda besedilo: "in upoštevanju načela recipročnosti". To je amandma poslanca Janeza Kopača. Odbor amandma podpira. Ta amandma dajem na glasovanje in ugotovimo sklepčnost!</p>
               <p>Kdor je za, naj, prosim, glasuje! (63 poslancev.) Je kdo proti? (1 poslanec.)</p>
               <p>Ugotavljam, da je glasovanje končano in da je amandma sprejet.</p>
               <p>Na glasovanje dajem predlog zakona o začasni ureditvi izdaje dovoljenj za ustanavljanje zavarovalnih družb v celoti. Prosim, da ugotovimo sklepčnost.</p>
               <p>Kdor je za, naj prosim glasuje! (65 poslancev.) Je kdo proti? (Nihče.)</p>
               <p>Ugotavljam, da je glasovanje končano in da je zbor predlog zakona v celoti sprejel, s čimer zaključujem to točko dnevnega reda.</p>
               <p>Prehajamo k <title>NADALJEVANJU 18. TOČKE DNEVNEGA REDA</title>, to je <title>PREDLOG ZA IZDAJO ZAKONA O UPORABI SREDSTEV SOLIDARNOSTI ZA ODPRAVO POSLEDIC SUŠE V LETU 1992 S PREDLOGOM ZAKONA</title>.</p>
               <p>Tu ste prejeli amandma gospoda Cirila Pucka, vendar ga je umaknil. S tem smo ostali brez amandmajev in lahko glasujemo o predlogu za izdajo zakona o uporabi sredstev solidarnosti za odpravo posledic suše v letu 1992 s predlogom zakona v celoti. Zakon dajem na glasovanje. Prosim, da ugotovimo sklepčnost!</p>
               <p>Kdor je za, naj, prosim, glasuje! (66 poslancev.) Je kdo proti? (1 poslanec.)</p>
               <p>Ugotavljam, da je glasovanje končano in da smo predlog za izdajo zakona s predlogom zakona sprejeli v celoti in s tem zaključujem tudi to točko dnevnega reda.</p>
               <p>Prehajamo k <title>NADALJEVANJU 19. TOČKI DNEVNEGA REDA</title>, to je <title>PREDLOG ZA IZDAJO ZAKONA O SPREMEMBAH IN DOPOLNITVAH ZAKONA O PREKRŠKIH S PREDLOGOM ZAKONA</title>.</p>
               <p>Amandmaji so postali že sestavni del tega zakona, zato prehajam na glasovanje o predlogu za izdajo zakona o spremembah in dopolnitvah zakona o prekrških s predlogom zakona v celoti. Prosim, da ugotovimo sklepčnost!</p>
               <p>Kdor je za, naj, prosim, glasuje! (59 poslancev.) Je kdo proti? (1 poslanec.)</p>
               <p>Ugotavljam, da je glasovanje končano in da je zbor predlog za izdajo zakona s predlogom zakona v celoti sprejel. S tem tudi zaključujem to točko dnevnega reda.</p>
               <p>Prehajamo k <title>NADALJEVANJU 20. TOČKE DNEVNEGA REDA</title>, to je <title>OSNUTEK ZAKONA O GOSPODARSKIH DRUŽBAH</title>.</p>
               <p>Ugotavljam, da so zastopane vse poslanske skupine in Državnemu zboru predlagam, da sprejme naslednji sklep:</p>
               <p>1. Osnutek zakona o gospodarskih družbah se sprejme.</p>
               <p>2. Predlog zakona pripravi Vlada Republike Slovenije.</p>
               <p>3. Pri pripravi predloga zakona naj predlagatelj prouči in upošteva mnenja in stališča začasnega delovnega telesa ter stališča, pisne pripombe in predloge iz razprave poslancev na seji zbora.</p>
               <p>Želi o predlogu sklepa kdo razpravljati? Ker ne želi nihče razpravljati, zaključujem razpravo in dajem predlagani sklep na glasovanje. Prosim, da ugotovimo sklepčnost.</p>
               <p>Kdor je za, naj, prosim, glasuje! (55 poslancev.) Je kdo proti? (2 poslanca.)</p>
               <p>Ugotavljam, da je predlog sklepa sprejet.</p>
               <p>Imamo še predlog dodatnega sklepa, ki ga je podal dr. Ludvik Toplak, in sicer:</p>
               <p>Vlada naj pripravi zakonski predlog poslovnega, javnega in informacijskega sistema o dejanskem statusu gospodarskih subjektov.</p>
               <p>Želi kdo razpravljati o predlogu dodatnega sklepa? (Ne želi.) Zaključujem razpravo in prehajamo na glasovanje o tem dodatnem sklepu. Prosim, da ugotovimo sklepčnost!</p>
               <p>Kdor je za, naj, prosim, glasuje! (36 poslancev.) Je kdo proti? (20 poslancev.)</p>
               <p>Ugotavljam, da je glasovanje končano in da smo tudi ta dodatni sklep sprejeli in s tem sklenili 20. točko dnevnega reda.</p>
               <p>Prehajamo k <title>21. TOČKI DNEVNEGA REDA</title>, to je <title>PREDLOG ZAKONA O ZUNANJETRGOVINSKEM POSLOVANJU</title>.</p>
               <p>Prejeli ste poročilo odbora za gospodarstvo k predlogu zakona in s tem tudi pregled amandmajev. Želi poročevalec delovnega telesa besedo? Prosim, gospod Franc Horvat.</p>
            </sp>
            <sp xml:id="SDZ1-Redna-04-1993-02-26.sp192">
               <speaker>FRANC (FERI) HORVAT:</speaker>
               <p>Hvala. Spoštovane poslanke in poslanci! Rad bi opozoril na amandmaje k 18. členu, kjer odbor ni podprl niti amandmaja poslanca Rupla niti mojega amandmaja, pač pa se je odbor opredelil, da je najbolje, da ostanemo pri prvotni dikciji predloga zakona. Glede na tako stališče odbora in po dogovoru s predlagateljem, dr. Ruplom, bi bil pripravljen umakniti amandma. Dogovorila sva se, da bova vsak svoj amandma umaknila in da naj ostane dikcija, kot je bila v predlogu, da skrajšamo postopek.</p>
            </sp>
            <sp xml:id="SDZ1-Redna-04-1993-02-26.sp193">
               <speaker>PODPREDSEDNIK DR. LEV KREFT:</speaker>
               <p>Hvala. Želi besedo predstavnik predlagatelja predloga zakona? (Ne želi.) Želi kdo od vlagateljev amandmajev razpravljati o svojih amandmajih, glede na stališča delovnega telesa oziroma predlagatelja, jih spremeniti ali umakniti? Take želje ni, zato prehajamo na glasovanje po posameznih amandmajih.</p>
               <p>Glasujemo o prvem amandmaju k 8. členu. V drugem odstavku 8. člena se črtajo besede: "v Državnem zboru sprejete". Predlagatelj je dr. Ludvik Toplak, matični odbor amandma podpira, Vlada mu ne nasprotuje. Prosim, ga ugotovimo sklepčnost!</p>
               <p>Kdor je za, naj, prosim, glasuje! (48 poslancev.) Je kdo proti? (2 poslanca.)</p>
               <p>Ugotavljam, da je glasovanje končano in da je amandma sprejet.</p>
               <p>Drugi amandma k 8. členu se glasi: V tretjem odstavku tega člena se na koncu doda stavek, ki se glasi: "Vlada Republike Slovenije lahko na predlog ministrstva, pristojnega za ekonomske odnose s tujino, predpiše postopek v zvezi z izdajo izvoznih dovoljenj, licenc pri reeksportu tistega blaga, za katerega to tuja država izvoza izrecno zahteva." Predlagatelj je začasno delovno telo za gospodarske zadeve. Matični odbor in Vlada amandma podpirata. Prosim, da ugotovimo sklepčnost!</p>
               <p>Kdor je za, naj prosim glasuje! (51 poslancev.) Je kdo proti? (3 poslanci.)</p>
               <p>Ugotavljam, da je glasovanje končano in da je ta amandma sprejet.</p>
               <p>Prehajamo k amandmajem k 18. členu. Prvi amandma. V prvem odstavku se v peti vrstici za besedama "upravni organ" črtajo vejica in besedi "gospodarska zbornica". Predlagatelji so dr. Dimitrij Rupel, Anton Peršak, Igor Bavčar, Danica Simšič, dr. France Bučar, mag. Igor Omerza - poslanska skupina Demokratov - Demokratska stranka. Matični odbor amandmaja ne podpira. Amandma je umaknjen.</p>
               <p>Prehajamo k drugemu amandmaju k 18. členu, ki se glasi... (Glas iz klopi: Umikam.) Hvala lepa.</p>
               <p>Prehajamo k amandmajem k 29. členu zakona, in sicer en amandma. Doda se nov drugi odstavek, ki se glasi: "Program in organizacijo izvajanja nalog iz prvega odstavka določi Vlada Republike Slovenije v sodelovanju z Gospodarsko zbornico Slovenije." Predlagatelj je Franc Horvat, poslanska skupina Združene liste. Matični odbor amandmaja ne podpira. Odbor za gospodarstvo je oblikoval svoj amandma k 29. členu. Prosim, da ugotovimo sklepčnost.</p>
               <p>Kdor je za, naj prosim, glasuje! (15 poslancev.) Je kdo proti? (42 poslancev.)</p>
               <p>Ugotavljam, da je glasovanje končano in da amandma ni sprejet.</p>
               <p>Drugi amandma k 29. členu se glasi: Doda se nov drugi odstavek, ki se glasi: "Program in organizacijo izvajanja nalog iz prvega odstavka določi Vlada Republike Slovenije v sodelovanju z Gospodarsko zbornico." To je amandma, ki ga predlaga odbor. Prosim, da ugotovimo sklepčnost!</p>
               <p>Kdor je za, naj, prosim, glasuje! (36 poslancev.) Je kdo proti? (6 poslancev.)</p>
               <p>Ugotavljam, da je glasovanje končano in da je s tem tudi ta amandma sprejet.</p>
               <p>O amandmajih smo glasovali, zato prehajamo h glasovanju o predlogu zakona o zunanjetrgovinskem poslovanju v celoti, skupaj s sprejetimi amandmaji.</p>
               <p>Prosim, da ugotovimo sklepčnost!  </p>
               <p>Kdor je za, naj glasuje! (60 poslancev.) Je kdo proti? (Nihče.)</p>
               <p>Ugotavljam, da je glasovanje končano in da je zbor predlog zakona v celoti sprejel.</p>
               <p>Prav tako imamo tudi dva predloga sklepov. Prvi sklep je predlagal poslanec dr. Ludvik Toplak, in sicer:</p>
               <p>"Državni zbor nalaga Vladi Republike Slovenije, da v roku 60 dni predloži Državnemu zboru Republike Slovenije predlog za izdajo zakona o zborničnem sistemu."</p>
               <p>Na ta predlog sklepa je Odbor za gospodarstvo podprl vsebino, oblikoval pa je svoj sklep.</p>
               <p>Ali želi o tem sklepu poslanca dr. Ludvika Toplaka kdo razpravljati? - V kolikor ne, dajem ta sklep na glasovanje.</p>
               <p>Prosim, da ugotovimo sklepčnost! - 6l prisotnih.</p>
               <p>Kdor je za, naj glasuje! (24 poslancev.) Je kdo proti? (31 poslancev.)</p>
               <p>Ugotavljam, da je glasovanje končano in da zbor predloga sklepa ni sprejel.</p>
               <p>Odbor za gospodarstvo je nato, kot sem že omenil, predlagal svoj sklep, in ta se glasi: "Vlada Republike Slovenije naj v sodelovanju z zainteresiranimi zbornicami v času pomladanskega zasedanja Državnega zbora pripravi analizo delovanja zborničnega sistema v Republiki Sloveniji, s predlogi zakonskih rešitev za ureditev tega področja."</p>
               <p>Ali želi kdo o tem predlogu sklepa razpravljati? Ne.</p>
               <p>Prosim, da ugotovimo sklepčnost! -</p>
               <p>Kdor je za, naj glasuje! (54 poslancev.) Je kdo proti? (4 poslanci.)</p>
               <p>Ugotavljam, da smo ta sklep sprejeli - in s tem zaključili to točko dnevnega reda.</p>
               <p>Prehajam k <title>NADALJEVANJU 22. TOČKI DNEVNEGA REDA</title>, to je <title>PREDLOG ZAKONA O REPREZENTATIVNOSTI SINDIKATOV</title>.</p>
               <p>Prejeli ste pregled amandmajev k predlogu zakona o reprezentativnosti sindikatov, kot tudi vsa ustrezna poročila. Ali želi besedo poročevalec delovnega telesa? Ne. - Ali želi besedo predstavnik predlagatelja tega zakona? Ne. Hvala lepa.</p>
               <p>Ali želi kdo od vlagateljev amandmajev, glede na mnenje delovnega telesa oziroma predlagatelja, razpravljati o svojih amandmajih, jih spremeniti ali umakniti? Nihče.</p>
               <p>Torej prehajamo na glasovanje o posameznih amandmajih.</p>
               <p>Najprej k drugemu poglavju, in sicer prvi amandma pravi: Naslov tega poglavja se dopolni tako, da se v celoti glasi: "II. Pridobitev lastnosti reprezentativnosti sindikatov". - Predlagatelj je začasno delovno telo za delo in socialne zadeve. Vlada amandma podpira.</p>
               <p>Prosim, da ugotovimo sklepčnost!</p>
               <p>Kdor je za, naj glasuje! (56 poslancev.) Je kdo proti? (Nihče.)  </p>
               <p>Ugotavljam, da je amandma sprejet.</p>
               <p>K 6. členu imamo dva amandmaja. Prvi: v drugi alinei prvega odstavka tega člena se za besedama "delujejo najmanj" doda besedo "zadnjih" in črtajo besede od "pridobitve lastnosti pravne oseba". Tako se spremenjeno besedilo druge alinee v celoti glasi: "- neprekinjeno delujejo najmanj zadnjih 6 mesecev".  Predlagatelj je začasno delovno telo za delo in socialne zadeve. Vlada amandma podpira.</p>
               <p>Prosim, da ugotovimo sklepčnost! -</p>
               <p>Kdor je za, naj glasuje! (58 poslancev.) Je kdo proti? (Nihče.)</p>
               <p>Ugotavljam, da je amandma sprejet.</p>
               <p>Drugi amandma k 6. členu pravi: za prvim odstavkom tega člena se doda nov drugi odstavek, ki se glasi: "Število članov iz zadnje alinee prejšnjega odstavka dokazuje sindikat na podlagi podpisanih pristopnih izjav svojih članov." - Predlagatelj je Vlada Republike Slovenije. Začasno delovno telo amandma podpira.</p>
               <p>Prosim, da ugotovimo sklepčnost! -</p>
               <p>Kdor je za, naj glasuje! (61 poslancev.) Je kdo proti? (Nihče.)  </p>
               <p>Ugotavljam, da je amandma sprejet.</p>
               <p>K 8. členu je amandma, ki glasi: v tem členu se beseda "člani" nadomesti z besedo "sindikati"; beseda "republike" pa z besedama "države Slovenije". Tako spremenjeno besedilo določbe 8. člena se v celoti glasi: "Ob pogojih iz 6. člena tega zakona se kot reprezentativne določijo zveze ali konfederacije sindikatov za območje države Slovenije, v katere se povezujejo sindikati iz različnih panog, dejavnosti ali poklicev, in v katere je včlanjenih najmanj 10 % delavcev iz posamezne panoge, dejavnosti ali poklica."</p>
               <p>V skladu s to spremembo naj se v prvem odstavku 9. člena beseda "republike" nadomesti z besedama "države Slovenije". - Predlagatelj je začasno delovno telo za delo in socialne zadeve. Vlada temu ne nasprotuje.</p>
               <p>Prosim, da ugotovimo sklepčnost! -</p>
               <p>Kdor je za, naj glasuje! (56 poslancev.) Je kdo proti? (2  poslanca.)</p>
               <p>Ugotavljam, da je amandma sprejet.</p>
               <p>Amandma k 9. členu: besedilo drugega odstavka tega člena se dopolni tako, da se pred besede "v panogi" doda naslednje besedilo: "Ne glede na določbe 8. člena je". V skladu s tem se za besedo "skupnosti" črta beseda "je". - Predlagatelj je začasno delovno telo za delo in socialne zadeve. Vlada ne nasprotuje.</p>
               <p>Prosim, da ugotovimo sklepčnost! -</p>
               <p>Kdor je za, naj glasuje! (59 poslancev.) Je kdo proti? (1 poslanec.)</p>
               <p>Ugotavljam, da je amandma sprejet.</p>
               <p>Amandma k 10. členu: Doda se nov 10/a člen, ki se glasi: "Izrek odločbe o reprezentativnosti sindikata se objavi v Uradnem listu Republike Slovenije." - Predlagatelj je začasno delovno telo za delo in socialne zadeve. Vlada amandmaju ne nasprotuje.</p>
               <p>Prosim, da ugotovimo sklepčnost! -</p>
               <p>Prosim, izvolite.</p>
            </sp>
            <sp xml:id="SDZ1-Redna-04-1993-02-26.sp194">
               <speaker>IVAN VERZOLAK:</speaker>
               <p>Se opravičujem. Prej smo sprejeli, da se omenja "država Slovenija". V tem amandmaju pa je zopet "republika".</p>
            </sp>
            <sp xml:id="SDZ1-Redna-04-1993-02-26.sp195">
               <speaker>PODPREDSEDNIK DR. LEV KREFT:</speaker>
               <p>Ja, tega se ne da spreminjati, ker je to v nazivu zakona. - Prosim, Zoran Thaler.</p>
            </sp>
            <sp xml:id="SDZ1-Redna-04-1993-02-26.sp196">
               <speaker>ZORAN THALER:</speaker>
               <p>Hvala lepa. Sedaj sem se posvetoval s podpisnikom tega poročila - predsednikom začasnega delovnega telesa. Namreč, tu je prišlo do nekega lapsusa. Ta zakon v treh členih omenja naziv "republika", in tam je začasno delovno telo predlagalo, da se beseda "republika" nadomesti z "država" - npr. za območje države. Seveda, kjer pa piše "Republika Slovenija", pa ostane Republika Slovenija, ne pa Država Slovenija - kot npr. v primeru Izrael. Če je ime države, lahko ostane. Mislim, da je to lahko kot redakcijski popravek. Recimo: sindikati za področje republike - smo pa nadomestili s "sindikati za območje države", kar je logično. - Hvala.</p>
            </sp>
            <sp xml:id="SDZ1-Redna-04-1993-02-26.sp197">
               <speaker>PODPREDSEDNIK DR. LEV KREFT:</speaker>
               <p>Hvala za pojasnilo. Mislim, da to ustreza in predlagam, da ne odpiramo razprave o tem, temveč da preidemo k glasovanju oz. pojasnjevanju glasu. Pač pa moram še enkrat prebrati besedilo, ker to, kar je napisano pri 1. točki spodaj, sodi h celotnemu besedilu amandmaja. - Ali želite o tem, gospod Peršak? Dobro.</p>
               <p>Ponovno vam bom prebral, o čem bomo glasovali. Doda se nov 10/a člen, ki se glasi: "Izrek odločbe o reprezentativnosti sindikata se objavi v Uradnem listu Republike Slovenije. Odločitev o reprezentativnosti sindikata se objavi v organizaciji na običajen način." To je celoten amandma.</p>
               <p>Prosim, da ugotovimo sklepčnost! -</p>
               <p>Kdor je za, naj glasuje! (60 poslancev.) Je kdo proti? (Nihče.)</p>
               <p>Ugotavljam, da je glasovanje končano in da smo ta amandma sprejeli.</p>
               <p>Prehajamo k amandmajem k III. poglavju.</p>
               <p>Prvi amandma se nanaša na naslov. Naslov poglavja "III. Prehodne in končna določba" se spremeni tako, da se glasi:</p>
               <p>"III. Prehodne in končne določbe". Sprememba naslova je redakcijske narave. Predlagatelj je Vlada Republike Slovenije. Začasno delovno telo amandma podpira.</p>
               <p>Prosim, da ugotovimo sklepčnost! -</p>
               <p>Kdor je za, naj glasuje! (48 poslancev.) Je kdo proti? (Nihče.)  </p>
               <p>Ugotavljam, da je amandma sprejet.</p>
               <p>Amandma k 11. členu glasi: za 11. členom se doda nov 12. člen, ki se glasi: "12.člen - Ne glede na določilo prvega odstavka 3. člena tega zakona pridobi lastnost pravne osebe tisti sindikat, ki je že deloval ob uveljavitvi tega zakona, če v roku 30 dni po njegovi uveljavitvi predloži v hrambo statut." Dosedanji 12. člen postane 13. člen. - Predlagatelj je Vlada Republike Slovenije. Začasno delovno telo amandma podpira.</p>
               <p>Prosim, da ugotovimo sklepčnost! -</p>
               <p>Kdor je za, naj glasuje! (58 poslancev.) Je kdo proti? (Nihče.)  </p>
               <p>Ugotavljam, da je tudi ta amandma sprejet.</p>
               <p>Prehajamo na glasovanje o predlogu zakona o reprezentativnosti sindikatov v celoti, skupaj s sprejetimi amandmaji.</p>
               <p>Prosim, da ugotovimo sklepčnost! -</p>
               <p>Kdor je za predlog zakona v celoti, naj glasuje! (58 poslancev.) Je kdo proti? (Nihče.)</p>
               <p>Ugotavljam, da je glasovanje končano in da je zbor predlog zakona v celoti sprejel.</p>
               <p>Sklepov pri tej točki pa ni.</p>
               <p>Prehajamo k <title>NADALJEVANJU 23. TOČKE DNEVNEGA REDA</title>, to je <title>OSNUTEK ZAKONA O PRISILNI PORAVNAVI IN STEČAJU</title>.</p>
               <p>Ugotavljam, da so zastopane vse poslanske skupine in Državnemu zboru predlagam, da sprejme naslednji sklep:</p>
               <p>1. Osnutek zakona o prisilni poravnavi in stečaju se sprejme.</p>
               <p>2. Predlog zakona pripravi Vlada Republike Slovenije.</p>
               <p>3. Pri pripravi predloga zakona naj predlagatelj preuči in upošteva mnenje in stališča začasnega delovnega telesa ter stališča, pripombe in predloge iz razprave poslancev na seji zbora."</p>
               <p>Ali želi o predlogu sklepa kdo razpravljati? Ne. - Ker ne želi nihče razpravljati, zaključujem razpravo in dajem predlagani sklep na glasovanje.</p>
               <p>Prosim, da ugotovimo sklepčnost! -</p>
               <p>Kdor je za predlagani sklep, naj glasuje! (58 poslancev.) Je kdo proti? (Nihče.)</p>
               <p>Ugotavljam, da je predlog sklepa sprejet.</p>
               <p>Začasno delovno telo za pravosodje je zboru podalo pobudo, da sprejme dodatni sklep, ki se glasi:</p>
               <p>Dodatni sklep: "Vlada Republike Slovenije naj pripravi ureditev posebnega sklada, v katerem se bodo zagotavljala sredstva za materialne pravice delavcev in bo v postopku prisilne poravnave in stečaja prenehalo delovno razmerje."</p>
               <p>Ugotavljam, da so še vedno prisotne vse poslanske skupine in sprašujem, če želi o tem predlogu sklepa kdo razpravljati? Gospod Kopač, prosim.</p>
            </sp>
            <sp xml:id="SDZ1-Redna-04-1993-02-26.sp198">
               <speaker>JANEZ KOPAČ:</speaker>
               <p>Hvala za besedo. Rad bi rekel, da nasprotujem ustanovitvi novega posebnega sklada, saj za primer brezposelnosti garantira država skozi prispevek za zaposlovanje. Mislim, da imamo že urejen finančni mehanizem, kako priti do te podpore, zato temu sklepu nasprotujem. Hvala</p>
            </sp>
            <sp xml:id="SDZ1-Redna-04-1993-02-26.sp199">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo razpravljati? Ne. Torej, zaključujem razpravo in dajem ta dodatni sklep na glasovanje. Prosim, da ugotovimo sklepčnost!</p>
               <p>Kdor je za, naj glasuje! (28 poslancev.) Je kdo proti? (29 poslancev.)</p>
               <p>Ugotavljam, da ta dodatni sklep ni bil  sprejet in s tem zaključujem to točko dnevnega reda.</p>
               <p>Prehajamo k <title>NADALJEVANJU 24. TOČKE DNEVNEGA REDA</title>, to je <title>PREDLOG ZA IZDAJO ZAKONA O REVIDIRANJU Z OSNUTKOM ZAKONA</title>.</p>
               <p>Ugotavljam, da so zastopane vse poslanske skupine in Državnemu zboru predlagam, da sprejme naslednji sklep.</p>
               <p>1. Predlog za izdajo zakona o revidiranju z osnutkom zakona se sprejme.</p>
               <p>2. Predlog zakona pripravi Vlada Republike Slovenije.</p>
               <p>3. Pri pripravi predloga zakona naj predlagatelj prouči in upošteva mnenje in stališča začasnega delovnega telesa in Državnega sveta ter starlišče, pripombe in predloge iz razprave poslancev na seji zbora.</p>
               <p>Želi o tem predlogu sklepa kdo razpravljati? (Ne.) Zaključujem razpravo in dajem ta sklep na glasovanje. Prosim, da ugotovimo sklepčnost!</p>
               <p>Kdor je za, naj glasuje! (54 poslancev.) Je kdo proti? (2 poslanca.)</p>
               <p>Ugotavljam, da je predlog sklepa sprejet, ta točka dnevnega reda pa zaključena.</p>
               <p>Prehajamo na <title>NADALJEVANJE 25. TOČKE DNEVNEGA REDA</title>, to je <title>OSNUTEK ZAKONA O SODELOVANJU DELAVCEV PRI UPRAVLJANJU</title>.</p>
               <p>Ugotavljam, da so zastopane vse poslanske skupine in Državnemu zboru predlagam, da sprejme naslednji sklep.</p>
               <p>1. Osnutek zakona o sodelovanju delavcev pri upravljanju se sprejme;</p>
               <p>2. Predlog zakona pripravi Vlada Republike Slovenije;</p>
               <p>3. Pri pripravi predloga zakona, naj predlagatelj prouči in upošteva mnenja in stališča začasnega delovnega telesa, ter stališča, pisne pripombe in predloge iz razprave poslancev na seji zbora.</p>
               <p>Želi o predlogu sklepa kdo razpravljati? (Ne.) Zaključujem razpravo in dajem predlagani sklep na glasovanje. Prosim, da ugotovimo sklepčnost!</p>
               <p>Kdor je za, naj glasuje! (63 poslancev.) Je kdo proti? (Nihče.)</p>
               <p>Ugotavljam, da je predlog sklepa sprejet in točka zaključena.</p>
               <p>Prehajamo k <title>NADALJEVANJU 26. TOČKE DNEVNEGA REDA</title>, to je <title>PREDLOG ZA IZDAJO ZAKONA O VZAJEMNIH SKLADIH, INVESTICIJSKIH DRUŽBAH IN DRUŽBAH ZA UPRAVLJANJE Z OSNUTKOM ZAKONA</title>.</p>
               <p>Ugotavljam, da so zastopane poslanske skupine in Državnemu zboru predlagam, da sprejme naslednji sklep:</p>
               <p>1. Predlog za izdajo zakona o vzajemnih skladih v investicijskih družbah in družbah za opravljanje z osnutkom zakona se sprejme;</p>
               <p>2. Predlog zakona o pripravi Vlada Republike Slovenije;</p>
               <p>3. Pri pripravi predloga zakona naj predlagatelj prouči in upošteva mnenje in stališča Začasnega delovnega telesa in stališča, pripombe in predloge iz razprave poslancev na seji zbora.</p>
               <p>Želi o tem predlogu sklepa kdo razpravljati? (Ne.) Zaključujem razpravo in prehajam h glasovanju. Prosim, da ugotovimo sklepčnost!</p>
               <p>Kdor je za, naj glasuje! (52 poslancev.) Je kdo proti? (En poslanec.)</p>
               <p>Ugotavljam, da je predlog sklepa sprejet. Zaključujem to točko dnevnega reda.</p>
               <p>Prehajam k <title>NADALJEVANJU 27. TOČKE DNEVNEGA REDA</title>, to je <title>OSNUTEK ZAKONA O ZAKLJUČNEM RAČUNU IN O IZVRŠITVI PRORAČUNA ZA LETO 1991</title>.</p>
               <p>Ugotavljam, da so zastopane vse poslanske skupine in Državnemu zboru predlagam, da sprejme naslednje sklepe:</p>
               <p>1. Osnutek zakona o zaključnem računu in o izvršitvi proračuna za leto 1991 se sprejme,</p>
               <p>2. Predlog zakona pripravi Vlada Republike Slovenije,</p>
               <p>3. Pri pripravi predlog zakona naj predlagatelj prouči in upošteva mnenje in stališča Začasnega delovnega telesa ter stališča in predloge iz razprave poslancev na seji zbora.</p>
               <p>Želi o predlogu sklepa kdo razpravljati? Prosim, gospod Kopač.</p>
            </sp>
            <sp xml:id="SDZ1-Redna-04-1993-02-26.sp200">
               <speaker>JANEZ KOPAČ:</speaker>
               <p>Hvala za besedo. Že v obravnavi osnutka tega zakona sem predlagal, da naj se v predlogu sklepa zapiše tudi, da mora Vlada pri pripravi predloga upoštevati odločbo Službe družbenega knjigovodstva. Predlagam, da se sklep dopolni s tem dodatkom. Hvala lepa.</p>
            </sp>
            <sp xml:id="SDZ1-Redna-04-1993-02-26.sp201">
               <speaker>PODPREDSEDNIK DR. LEV KREFT:</speaker>
               <p>Hvala lepa. Pozabil sem povedati, najprej moramo glasovati o tem, ali sprejmemo ta predlog za dopolnitev sklepa, z vstavkom, da naj Vlada upošteva pri pripravi predloga zakona tudi odločbo službe SDK. Prosim, da ugotovimo sklepčnost!</p>
               <p>Kdor je za, naj glasuje! (54 poslancev.) Je kdo proti? (En poslanec.)</p>
               <p>Ugotavljam, da smo sklep s tem dopolnili. Dajem sklep v celoti na glasovanje, če ni nadaljnje razprave.</p>
               <p>Dajem sklep v celoti na glasovanje. Prosim, da ugotovimo sklepčnost!</p>
               <p>Kdor je za, naj glasuje! (55 poslancev.) Je kdo proti? (En poslanec.)</p>
               <p>Ugotavljam, da je predlog sklepa sprejet in s tem ta točka dnevnega reda zaključena.</p>
               <p>Prehajamo na <title>NADALJEVANJE 28. TOČKE DNEVNEGA REDA</title>, to je <title>OSNUTEK ZAKONA O VARSTVU OKOLJA</title>,</p>
               <p>kjer moramo pred odločanjem še zaključiti razpravo. Medtem se je sestal Odbor za infrastrukturo in okolje. V dvorani je bilo že razdeljeno njegovo poročilo in prosim najprej, če želi predsednik tega odbora, gospod Žarko Pregelj, podati še svojo besedo k poročilu.</p>
            </sp>
            <sp xml:id="SDZ1-Redna-04-1993-02-26.sp202">
               <speaker>ŽARKO PREGELJ:</speaker>
               <p>Spoštovani. Kot je iz poročila razvidno, matično delovno telo predlaga, da se osnutek zakona o varstvu okolja sprejme, predlog pa naj pripravi Vlada v sodelovanju z matičnim delovnim telesom. Jasno, pri pripravi predloga naj se upoštevajo vse pripombe, predlogi in mnenja iz razprave, tako na zboru kot tudi na matičnem delovnem telesu.</p>
               <p>Dilema je bila zgolj v tem, ali podaljšati razpravo osnutka in opraviti bolj precizno razpravo znotraj samega  delovnega telesa. Na koncu smo sprejeli to odločitev, da je zaradi večje ekspeditivnosti in hitrosti pri sprejemanju smiselneje uporabiti klasično postopanje v takem primeru, se pravi, sprejeti osnutek in aktivno sodelovati pri pripravi predloga. Hvala lepa.</p>
            </sp>
            <sp xml:id="SDZ1-Redna-04-1993-02-26.sp203">
               <speaker>PODPREDSEDNIK DR. LEV KREFT:</speaker>
               <p>Hvala lepa. Ugotavljam, da so zastopane vse poslanske skupine in sprašujem, če želi kdo sodelovati v razpravi? Gospod Anderlič je dvignil roko, prosim. Ali imate proceduralno vprašanje?</p>
            </sp>
            <sp xml:id="SDZ1-Redna-04-1993-02-26.sp204">
               <speaker>TONE ANDERLIČ:</speaker>
               <p>Glede na to, da je Žarko Pregelj strokovnjak za proceduro, v ustavi piše, da so predlagatelji zakonov Vlada ali poslanci oziroma poslanec. Kaj to pomeni odbor? Ali je to sedaj kakšna posebna oblika ali to pomeni, da bodo posamezni poslanci pripravili predlog? Čisto s tega vidika me pač zanima, ker mi ni jasno.</p>
            </sp>
            <sp xml:id="SDZ1-Redna-04-1993-02-26.sp205">
               <speaker>PODPREDSEDNIK DR. LEV KREFT:</speaker>
               <p>Boste takoj odgovarjali ali pozneje, ker želi še nekaj ljudi sodelovati v razpravi? Prosim, gospod Peršak.</p>
            </sp>
            <sp xml:id="SDZ1-Redna-04-1993-02-26.sp206">
               <speaker>ANTON PERŠAK:</speaker>
               <p>Vprašanje je bilo sicer naslovljeno na gospoda Preglja, ampak, ker sem jaz sodeloval pri nastanku tega sklepa, s katerim smo se hoteli izogniti nekemu drugemu predlogu, da bi v bistvu za mesec dni odložili vse skupaj, mislim pa, da v predlogu sklepa zelo jasno piše: predlagatelj ostaja Vlada, ampak s sklepom smo jo zavezali, da v pripravljanju predloga zakona sodeluje z matičnim delovnim telesom kot reprezentantom v tem primeru tega zbora. Zavezali smo jo v tem smislu, da pač mora upoštevati, to se pravi, bolj upoštevati mnenja, ki so bila tu izrečena in sodelovati z odborom tega zbora. Če pa seveda Vlada tega ne bo upoštevala, bo pač matično delovno telo ob predlogu to povedalo in bo najbrž zboru predlagalo ustrezno ravnanje. Piše pa jasno "ob sodelovanju".</p>
            </sp>
            <sp xml:id="SDZ1-Redna-04-1993-02-26.sp207">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Prosim, gospod Mozetič.</p>
            </sp>
            <sp xml:id="SDZ1-Redna-04-1993-02-26.sp208">
               <speaker>MIROSLAV MOZETIČ:</speaker>
               <p>Spoštovani. Jaz bi imel v bistvu proceduralno, ker se mi zdi, da je bila razprava dejansko, ker sem jo po službeni dolžnosti v celoti poslušal, izključno načelna in v tem smislu je tudi bil potem zaključek razprave. Mi bi v bistvu morali sedaj upoštevati 282. člen, ki pravi, če zbor v načelu sprejme zakonski osnutek, preide k obravnavi posameznih členov. Sedaj, če prav razumem poročilo delovnega telesa, v bistvu ta zakonski osnutek v načelu sprejemamo, kar pomeni, da bi morali opraviti še konkretno razpravo, tako kot piše, preiti k razpravi posameznih členov, ker konkretne razprave o zakonu nismo opravili.</p>
            </sp>
            <sp xml:id="SDZ1-Redna-04-1993-02-26.sp209">
               <speaker>PODPREDSEDNIK DR. LEV KREFT:</speaker>
               <p>Prosim, gospod Potrč ima besedo.</p>
            </sp>
            <sp xml:id="SDZ1-Redna-04-1993-02-26.sp210">
               <speaker>MIRAN POTRČ:</speaker>
               <p>Jaz bi glede na opozorila, ki jih je dal gospod Mozetič, predlagal, ali je mogoče, da poleg predloga sklepa, ki ga je dal Odbor za infrastrukturo in okolje, razpravljamo in glasujemo tudi o sklepu, ki ga je ob zaključku razprave dal takratni predsedujoči, gospod Mozetič, in se je skliceval na člen poslovnika, po katerem je ta sklep predlagal.</p>
               <p>Jaz bom samo, če smem, s tremi stavki komentiral. Po mojem poznavanju nobene takšne preciznosti v dosedanjem poslovniku ni, da bi mi lahko rekli, da to, kar je napisano, ni mogoče, po mojem mnenju. Moram pa reči, da se zelo bojim, da so predlagatelji tega sklepa, v želji, da bi skrajšali postopek, naredili nekaj, kar postopek ne bo skrajšalo. Zaradi tega, ker če bo želel predlagatelj z vsem konglomeratom različnih mnenj, ki so bila izražena, priti do skrajšanega postopka tako, da bo predlog zakona pisal ob sodelovanju z odborom, kar jaz razumem, da seveda vsebinsko sodeluje in doseže neko soglasje, ne pa da, pride enkrat in pove: "Jaz sem vam predlog dal, vi pa, če ste z njim zadovoljni, v redu, če ne, pa tudi v redu," in gremo naprej na Državni zbor in zahtevamo amandmaje, potem se bojim, da se ne bo nič naredilo. Ampak, dobro, to je bila pač želja poiskati nek kompromis. Zato jaz mislim, da je predlog, ki ga je dal gospod Mozetič, veliko bolj poslovniško principelen, vsebinsko pa boljši. Hvala.</p>
            </sp>
            <sp xml:id="SDZ1-Redna-04-1993-02-26.sp211">
               <speaker>PODPREDSEDNIK DR. LEV KREFT:</speaker>
               <p>Hvala lepa. Prosim, gospod Peršak ponovno, potem je seveda na koncu tudi gospod Žarko Pregelj, če ga ne bo že gospod Peršak v celoti ...</p>
            </sp>
            <sp xml:id="SDZ1-Redna-04-1993-02-26.sp212">
               <speaker>ANTON PERŠAK:</speaker>
               <p>Jaz se strinjam s tem, da je to možno na ta način naprej peljati. Potem moramo vedeti, kaj to pomeni. To pomeni, da bomo razpravljali o členih, da bomo imeli ob členih različna mnenja in da bomo o teh mnenjih glasovali. Praktično bomo tako kot je sicer predvideno v prihodnosti, ob vsakem spornem členu vnaprej izglasovali rešitev, kajti treba je potem člen do konca upoštevati. Mi smo do sedaj ravnali vedno na ta način, da smo pač razpravo ob osnutku večinoma, v večini primerov smo ravnali na ta način, da smo razpravo ob osnutkih zakona na nek način delali naenkrat, v enem zamahu. Vsak je povedal pri zakonu o celoti in dal pripombe na posamezne člene. v nekaterih primerih, zdaj govorim o obdobju, za katerega ta poslovnik velja, smo šli tudi na glasovanje po posameznih dodatnih sklepih k osnovnemu sklepu, tam kjer je bila relativno velika stopnja ali divergenc ali soglasja, da je bil potrebno nek sklep. Bilo je zelo malo takih primerov.</p>
               <p>Jaz se strinjam s tem, da člen 282. predpisuje oz. omogoča proceduro naprej. Samo potem je treba izvesti to konsekventno. Potem je to treba izvesti res na ta način, ker smo mi tudi danes tukaj slišali različna mnenja o posameznih rešitvah, da potem o teh mnenjih seveda sprejemamo tudi sklepe sproti. Hvala.</p>
            </sp>
            <sp xml:id="SDZ1-Redna-04-1993-02-26.sp213">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Pregelj, prosim.</p>
            </sp>
            <sp xml:id="SDZ1-Redna-04-1993-02-26.sp214">
               <speaker>ŽARKO PREGELJ:</speaker>
               <p>Spoštovani! Razprava v smislu predloga gospoda Mozetiča je zame osebno sprejemljiva. Toda na delovnem telesu se v tem smislu nismo odločali. Na predlog samega predlagatelja, ki je zagovarjal, da pač že danes sprejmemo osnutek, smo pač hoteli ugoditi takemu stališču. Jasno,  to je bila dilema, kot sem že prej opozoril in verjetno gremo lahko tudi tako delati, kajti, če nam poslovnik dovoljuje, potem ni noben problem. Ta sklep, katerega smo sprejeli, je bil pa v bistvu v navadi oz. tak način dela je bil v navadi v prejšnjem sklicu. Tako smo tudi delali in ker delamo še vedno tako, kot smo delali do sedaj, ker nov poslovnik še ni pripravljen, je to normalno, taka procedura kot je tukaj predlagana s strani odbora. Zbor lahko sprejme tudi drug predlog.</p>
               <p>Jaz predlagam, da predsednik oz. predsedujoči, da da ta predlog gospoda Mozetiča na glasovanje. To je popolnoma legitimno. Kajti, obe poti sta možni in tudi pravilni. Jaz bi predlagal, da predlagatelj pove svoje mnenje tukaj, da imamo vsa stališča zbrana. Hvala lepa.</p>
            </sp>
            <sp xml:id="SDZ1-Redna-04-1993-02-26.sp215">
               <speaker>PODPREDSEDNIK DR. LEV KREFT:</speaker>
               <p>Hvala lepa. Se bo predlagatelj odzval na ta predlog? Prosim.</p>
            </sp>
            <sp xml:id="SDZ1-Redna-04-1993-02-26.sp216">
               <speaker>MIHA JAZBINŠEK:</speaker>
               <p>Možni sta obe poti. Povedal bom, da jaz nisem bil prisoten na tej seji in da je sklep bil tako narejen. Če bi bil prisoten, bi verjetno tudi na njega pristal. Mislim, da je plodno v bistvu opraviti tudi v enem takšnem ožjem zainteresiranem krogu najprej ta posel. Mislim, da bi bilo mogoče preekstenzivno tak posel ob osnutku opraviti. Tam se dalj časa lahko sedi, ljudje so zaineteresirani. Če mene vprašate, sem na strani predloga delovnega telesa.</p>
            </sp>
            <sp xml:id="SDZ1-Redna-04-1993-02-26.sp217">
               <speaker>PODPREDSEDNIK DR LEV KREFT:</speaker>
               <p>Hvala lepa. Želi še kdo sodelovati v razpravi? V kolikor ne, moram ugotoviti, da imamo zdaj dva predloga sklepov. Prvi predlog, ki se zdaj drži gospoda Mozetiča, ki je zaključeval razpravo v prvem delu poteka te seje, za katerega pa jaz sicer pisne natančne formulacije nimam pred seboj, verjetno pa je tudi vi nimate. Glede na to, da je ta predlog dlje od prvotne intence predlagatelja, bi prosil gospoda Mozetiča, če ga pred glasovanjem - da ne bom jaz narobe ponavljal, kakor je bilo že rečeno -  lahko formulira in bi potem o tem predlogu glasovali. Se opravičujem.</p>
            </sp>
            <sp xml:id="SDZ1-Redna-04-1993-02-26.sp218">
               <speaker>MIROSLAV MOZETIČ:</speaker>
               <p>Jaz mislim, da bo tako,ta predlog, osnutek zakona o varstvu okolja se v načelu sprejme. Zdaj, če je to slovnično povsem točno, naj bo, kar pomeni, doda se "v načelu" in pa "zbor bo nadaljeval z razpravo o osnutku". To izhaja iz prvega odstavka tega člena.</p>
            </sp>
            <sp xml:id="SDZ1-Redna-04-1993-02-26.sp219">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi kdo o tej formulaciji, preden jo dam na glasovanje, še kaj reči glede na tiste, ki ste sodelovali v razpravi? Nihče.</p>
               <p>Prosim, da preidemo h glasovanju in da ugotovimo najprej sklepčnost.</p>
               <p>Kdo je za ta sklep, ki ga je povedal gospod Mozetič? Kdor je za, naj glasuje! (31 poslancev.) Je kdo proti? (34 poslancev.)</p>
               <p>Ugotavljam, da je glasovanje zaključeno in da ta predlog sklepa ni sprejet.</p>
               <p>Na glasovanje dajem predlog sklepa, ki ga je predložil Odbor za infrastrukturo in okolje, ki glasi:</p>
               <p>1. Osnutek zakona o varstvu okolja se sprejme.</p>
               <p>2. Predlog zakona pripravi Vlada Republike Slovenije v sodelovanju z Odborom za infrastrukturo in okolje.</p>
               <p>3. Pri pripravi predloga zakona naj predlagatelj prouči in ustrezno upošteva pripombe, predloge in mnenja začasnega delovnega telesa za okolje varstvene zadeve, pisne pripombe in pripombe iz razprave poslancev na seji zbora ter prouči mnenje Državnega sveta.</p>
               <p>Dajem to na glasovanje. Prosim, da ugotovimo sklepčnost.</p>
               <p>Kdor je za, naj glasuje! (45 poslancev.) Je kdo proti? (9 poslancev.) Hvala lepa.</p>
               <p>S tem je glasovanje končano in ugotavljam, da smo ta sklep sprejeli.</p>
               <p>Imamo še predlog za dodatni sklep pri tej točki dnevnega reda, za katerega sicer meni delovno telo oziroma odbor, da je brezpredmeten. Predlog glasi: Državni zbor nalaga Vladi Republike Slovenije, da pospešeno sproži pripravo in obravnavo zakona, ki naj opredeljuje postopek presoje vplivov na okolje. Zakon naj se pripravi neodvisno od obravnave in sprejema zakona o varstvu okolja. Ta sklep je predlagala gospa Breda Pečan.</p>
               <p>Celotno besedilo odbora, njegovega mnenja, nato pravi:</p>
               <p>Glede predlaganega sklepa poslanke Državnega zbora, Brede Pečan, Odbor za infrastrukturo in okolje meni, da je brezpredmeten, v kolikor bo Državni zbor sprejel predlagani sklep odbora, saj je postopek presoje vplivov na okolje že opredeljen v zakonu o  varstvu okolja. V nasprotnem primeru pa odbor predlaga Državnemu zboru, da predlagani sklep poslanke Brede Pečan sprejme.</p>
               <p>Sedaj seveda je tisti prvi primer, vendar glede na to, da smo predlog dobili, glasujemo o tem predlogu in ... (Nekdo govori)... Prosim. Hvala lepa.</p>
               <p>S tem smo to točko dnevnega reda prav tako zaključili. (Gospa Breda Pečan iz klopi: Ne umikam.) Ne umikate. Jaz sem razumel, da umikate predlog. Potem prosim za obrazložitev glasu.</p>
               <p>Nisva se dobro slišala.</p>
            </sp>
            <sp xml:id="SDZ1-Redna-04-1993-02-26.sp220">
               <speaker>BREDA PEČAN:</speaker>
               <p>Ne da bi bila užaljena, ker smatra odbor, da je brezpredmeten moj predlog, vendar bi pa rada razložila, zakaj bom vseeno glasovala zanj, za svoj predlog namreč. Gre za to, da je presoja vplivov na okolje vsebovana v 55. členu z, reci in piši, s tremi odstavki in mislim da tisti, ki ve, kaj je presoja vplivov na okolje, ne more - lahko da je uporaba izraza zakon o postopku presoje vplivov na okolje premočna. Morda bi lahko bilo to samo navodilo, vendar je pa treba vedeti, da je nujno potrebno iz tistih razlogov, ki sem jih v obrazložitvi povedala, imeti navodilo, ali zakon o postopku presoje vplivov na okolje, sicer se bo zgodilo to, kar sem v obrazložitvi povedala.</p>
            </sp>
            <sp xml:id="SDZ1-Redna-04-1993-02-26.sp221">
               <speaker>PODPREDSEDNIK DR. LEV KREFT:</speaker>
               <p>Hvala lepa. Dajem torej ta dodatni sklep, ki sem ga že prebral, na glasovanje in prosim, da ugotovimo sklepčnost.</p>
               <p>Kdor je za, naj glasuje! (24 poslancev.) Je kdo proti? (34 poslancev.)</p>
               <p>Ugotavljam, da sklep ni sprejet in s tem res zaključujem tudi to točko dnevnega reda.</p>
               <p>Prehajamo na <title>NADALJEVANJE 29. TOČKE DNEVNEGA REDA</title>, to je <title>PREDLOG ZA IZDAJO ZAKONA O DELOVNIH IN SOCIALNIH SODIŠČIH</title>.</p>
               <p>Ugotavljam, da so zastopane vse poslanske skupine in predlagam Državnemu zboru, da sprejme naslednji sklep.</p>
               <p>1. Predlog za izdajo zakona o delovnih in socialnih sodiščih se sprejme.</p>
               <p>2. Osnutek zakona pripravi Vlada Republike Slovenije.</p>
               <p>3. V pripravi osnutka zakona naj predlagatelj prouči in upošteva mnenja in stališča začasnega delovnega telesa ter stališča, pripombe in predloge iz razprave poslancev na seji zbora.                                      </p>
               <p>Želi o predlogu sklepa kdo razpravljati? (Nihče.) Zato zaključujem razpravo in dajem predlagani sklep na glasovanje.</p>
               <p>Prosim, da ugotovimo sklepčnost.</p>
               <p>Kdor je za, naj glasuje! (58 poslancev.) Je kdo proti? (Nihče.)</p>
               <p>Ugotavljam, da je predlog sklepa sprejet, ta točka  dnevnega reda pa zaključena.</p>
               <p>Prehajamo na <title>NADALJEVANJE 30. TOČKE DNEVNEGA REDA</title>, to je <title>PREDLOG ZAKONA O RATIFIKACIJI SPORAZUMA MED VLADO REPUBLIKE SLOVENIJE IN VLADAMI DRŽAV BENELUKSA O UKINITVI VIZUMOV</title>.</p>
               <p>Na ta zakon amandmajev ni bilo, zato dajem na glasovanje predlog zakona o ratifikaciji sporazuma med Vlado Republike Slovenije in vladami držav Beneluksa o ukinitvi vizumov v celoti.    </p>
               <p>Prosim, da ugotovimo sklepčnost.</p>
               <p>Kdor je za, naj glasuje! (48 poslancev.) Je kdo proti? (9 poslancev.)</p>
               <p>Ugotavljam, da je glasovanje končano in da je zbor predlog zakona v celoti sprejel. S tem smo to točko dnevnega reda  tudi zaključili.</p>
               <p>Prehajamo na <title>NADALJEVANJE 31. TOČKE DNEVNEGA REDA</title>, to je <title>PREDLOG ZAKONA O RATIFIKACIJI SPORAZUMA MED VLADO REPUBLIKE SLOVENIJE NA ENI IN VLADAMI KRALJEVINE BELGIJE, VELIKEGA VOJVODSTVA LUKSEMBURG IN KRALJEVINE NIZOZEMSKE NA DRUGI STRANI O PREVZEMU OSEB, KATERIH VSTOP OZIROMA BIVANJE STA V NASPROTJU Z OBSTOJEČIMI PREDPISI</title>.</p>
               <p>Na ta zakon amandmajev ni bilo.</p>
               <p>Prosim gospod Jelinčič. Gospod Jelinčič bo obrazložil svoj glas.</p>
            </sp>
            <sp xml:id="SDZ1-Redna-04-1993-02-26.sp222">
               <speaker>ZMAGO JELINČIČ:</speaker>
               <p>Spoštovani. Slovenija ima 178 tisoč novih Slovencev. Imamo čez 100 tisoč beguncev, okrog 41 tisoč registriranih tujcev, 115 tisoč brezposelnih in če potrdimo ta zakon, verjetno dobimo še 20 do 25 tisoč izgnancev iz dežel Beneluxa. Hvala.</p>
            </sp>
            <sp xml:id="SDZ1-Redna-04-1993-02-26.sp223">
               <speaker>PODPREDSEDNIK DR. LEV KREFT:</speaker>
               <p>Hvala lepa.</p>
               <p>Prosim, da ugotovimo sklepčnost.</p>
               <p>Kdor je za, naj glasuje! (34 poslancev.) Je kdo proti? (18 poslancev.)</p>
               <p>Ugotavljam, da je glasovanje končano in da je zbor predlog zakona v celoti sprejel.</p>
               <p>S tem smo to točko končali in prehajamo k <title>NADALJEVANJU 32. TOČKE</title>, to je <title>PREDLOG ZAKONA O RATIFIKACIJI SPORAZUMA MED REPUBLIKO SLOVENIJO IN REPUBLIKO AVSTRIJO O NADALJNJI VELJAVNOSTI DOLOČENIH JUGOSLOVANSKO-AVSTRIJSKIH POGODB, V ODNOSIH MED REPUBLIKO SLOVENIJO IN REPUBLIKO AVSTRIJO TER SPORAZUMA MED VLADO REPUBLIKE SLOVENIJE IN  ZVEZNO VLADO REPUBLIKE AVSTRIJE O NADALJNJI VELJAVNOSTI DOLOČENIH JUGOSLOVANSKO-AVSTRIJSKIH POGODB, V ODNOSIH MED REPUBLIKO SLOVENIJO IN REPUBLIKO AVSTRIJO</title>.</p>
               <p>Amandmajev ni bilo, zato dajem ta zakon na glasovanje v celoti.</p>
               <p>Prosim, da ugotovimo sklepčnost.</p>
               <p>Kdor je za, naj glasuje! (54 poslancev.) Je kdo proti? (1 poslanec.)</p>
               <p>Ugotavljam, da glasovanje končano, zbor pa je predlog zakona v celoti sprejel in zaključujem to točko dnevnega reda.</p>
               <p>Prehajam k <title>NADALJEVANJU 33. TOČKE DNEVNEGA REDA</title>, to je <title>PREDLOG ZAKONA O RATIFIKACIJI SPORAZUMA O SODELOVANJU V KULTURI, IZOBRAŽEVANJU, ZNANOSTI IN TEHNIKI MED VLADO REPUBLIKE SLOVENIJE IN VLADO REPUBLIKE FRANCIJE.</title>
               </p>
               <p>Amandmajev ni bilo. Zato dajem predlog zakona na glasovanje v celoti.</p>
               <p>Prosim, da ugotovimo sklepčnost.</p>
               <p>Kdor je za, naj glasuje! (56 poslancev.) Je kdo proti? (1 poslanec.)</p>
               <p>Ugotavljam, da je glasovanje končano, predlog zakona pa v celoti sprejet in zaključujem to točko dnevnega reda.</p>
               <p>Prehajam k <title>NADALJEVANJU 34. TOČKE DNEVNEGA REDA</title>, to je <title>PREDLOG ZAKONA O RATIFIKACIJI SPORAZUMA O ZRAČNEM PROMETU MED VLADO REPUBLIKE SLOVENIJE IN ZVEZNO VLADO REPUBLIKE AVSTRIJE.</title>
               </p>
               <p>Tudi tukaj amandmajev ni bilo. Na glasovanje dajem predlog v celoti.                            </p>
               <p>Prosim, da ugotovimo sklepčnost.</p>
               <p>Kdor je za, naj glasuje! (53 poslancev.) Je kdo proti? (6 poslancev.)</p>
               <p>Ugotavljam, da je glasovanje končano in da je zbor predlog zakona v celoti sprejel in zaključujem to točko dnevnega reda.</p>
               <p>Prehajam k <title>NADALJEVANJU 35. TOČKE DNEVNEGA REDA</title>, to je <title>PREDLOG ZAKONA O RATIFIKACIJI SPORAZUMA MED VLADO REPUBLIKE SLOVENIJE IN VLADO REPUBLIKE MADŽARSKE O PREVZEMU OSEB NA SKUPNI DRŽAVNI MEJI IN DOGOVOROV O IZVAJANJU SPORAZUMA MED VLADO REPUBLIKE SLOVENIJE IN VLADO REPUBLIKE MADŽARSKE O PREVZEMU OSEB NA SKUPNI DRŽAVNI MEJI.</title>
               </p>
               <p>Amandmajev ni bilo, zato dajem na glasovanje ta predlog zakona v celoti.</p>
               <p>Prosim, da ugotovimo sklepčnost.</p>
               <p>Kdor je za, naj glasuje! (57 poslancev.) Je kdo proti? (3 poslanci.)</p>
               <p>Ugotavljam, da je glasovanje končano, zbor pa je predlog zakona v celoti sprejel in zaključujem to točko dnevnega reda.</p>
               <p>Prehajam k nadaljevanju <title>36. TOČKE DNEVNEGA REDA</title>, to je <title>PREDLOG ZAKONA O RATIFIKACIJI SPORAZUMA MED VLADO REPUBLIKE SLOVENIJE IN VLADO REPUBLIKE AVSTRIJE O PREVZEMU OSEB NA SKUPNI MEJI IN DOGOVORA ZA IZVAJANJE SPORAZUMA MED VLADO REPUBLIKE SLOVENIJE IN VLADO REPUBLIKE AVSTRIJE O PREVZEMU OSEB NA SKUPNI MEJI.</title>
               </p>
               <p>Amandmajev ni bilo, zato dajem na glasovanje predlog zakona v celoti.          </p>
               <p>Prosim, da ugotovimo sklepčnost.</p>
               <p>Kdor je za, naj glasuje! (56 poslancev.) Je kdo proti? (4 poslanci.)</p>
               <p>Ugotavljam, da je glasovanje končano. Zbor je predlog zakona v celoti sprejel in zaključujem to točko dnevnega reda.</p>
               <p>Prehajam k <title>NADALJEVANJU 37. TOČKE DNEVNEGA REDA</title>, to je <title>PREDLOG ODLOKA O STOPNJAH PRISPEVKOV ZA OBVEZNO ZDRAVSTVENO ZAVAROVANJE ZA LETO 1993</title>.</p>
               <p>Prejeli ste poročilo Odbora za finance in kreditno-monetarno politiko, ki je obravnaval amandmaja, oddana k temu odloku, in sicer k 3.a členu ter podprl amandma poslanske skupine SLS, ki glasi, da se stopnja 18%, zmanjša na 15% katastrskega dohodka.</p>
               <p>Poročilo smo prav tako že slišali, k razpravi pa se je takrat po poročilu javil gospod Zagožen. Želi tudi sedaj besedo? Beseda seveda je o celotnem poročilu, ki je bilo dano v razpravo, ko smo jo prekinili. Prosim.</p>
            </sp>
            <sp xml:id="SDZ1-Redna-04-1993-02-26.sp224">
               <speaker>DR. FRANC ZAGOŽEN:</speaker>
               <p>Jaz bom glasoval za ta amandma, ki naj bi znižal prispevno stopnjo na 15%. Dajatve oziroma katastrski dohodek se je v dveh letih povečal s faktorjem 7,5% in te dajatve resno obremenjujejo čiste kmetije, ki plačujejo vse terjatve, od dohodnine do pokojninskega in invalidskega zavarovanja, do zdravstvenega zavarovanja. Vse skupaj znese zelo veliko. V nevarnosti je torej interes za kmetovanje in lahko pričakujemo, da bo še naraščal trend deleža polkmetij. Že sedaj mislim, da je polkmetij okrog 80 % vseh kmetij. Tako, da se bo torej deprofesionalizacija v tem poklicu nadaljevala. O tem sem včeraj razpravljal tudi z nekaterimi agrarnimi ekonomisti. Njihovo mnenje je, da ni nobenega razloga, da bi bila ta stopnja kaj višja, kot je za vse zaposlene. Ne strinjajo se niti s 15 odstotki, ampak bi po njihovem mnenju morda smela bila skupna obremenitev tolikšna, kot je pri zaposlenih. In ni nobenega opravičila za kaj več. Toda sedaj imamo na razpolago možnost, da popravimo tisto, kar zadnjič nismo storili - zadnjikrat je manjkal en sam glas, da bi znižali to prispevno stopnjo že na 15. - Hvala.</p>
            </sp>
            <sp xml:id="SDZ1-Redna-04-1993-02-26.sp225">
               <speaker>PODPREDSEDNIK DR.LEV KREFT:</speaker>
               <p>Hvala lepa. Ugotavljam, da so v dvorani zastopane vse poslanske skupine. Gospodu Zagožnu sem dal besedo, ker je že prej ni dobil. Sedaj pa prosim, da nadaljujemo z razpravo. - Kdo želi besedo? Videl sem že gospoda Kopača in se opravičujem.</p>
            </sp>
            <sp xml:id="SDZ1-Redna-04-1993-02-26.sp226">
               <speaker>JANEZ KOPAČ:</speaker>
               <p>Glasoval bom proti amandmaju, ki so ga vložili poslanci Slovenske ljudske stranke, in seveda tudi proti amandmaju poslanca Benjamina Henigmana, ki oba govorita o znižanju prispevka za zdravstveno varstvo za kmete. Rad bi vam še enkrat ponovil nekaj podatkov od prej oziroma morda predstavil tudi kakšne nove.</p>
               <p>V lanskem letu, ko je bil prispevek za obvezno zdravstveno zavarovanje s strani kmetov 22 odstotkov katastrskega dohodka, je to predstavljalo 0,2 odstotka v celotni strukturi prihodkov Zavoda za zdravstveno zavarovanje. Med vsemi zavezanci pa so kmetje predstavljali kar 5,6 odstotka vseh zavezancev. Gre skratka od 0,2 do 5,6, kar je precejšnja razlika. Iz tega je ugotovljeno, da prispevek iz katastrskega dohodka za obvezno zdravstveno zavarovanje kmetov pokriva 4 odstotke - to je za lansko leto, sedaj letos že manj - povprečnih stroškov na zavarovanca.</p>
               <p>Iz teh podatkov je razvidno (lahko pa vam jih preberem še nekaj naprej), da je najmanjši prispevek za zdravstveno zavarovanje na posamezno kmetijo - ne na kmeta ali na posameznega družinskega člana, pač pa na kmetijo - v lanskem letu znašal 5.500 tolarjev; da pa je v lanskem letu najnižji letni prispevek - gre za letni in ne mesečni prispevek - za socialne reveže, ki jih je v Sloveniji 47.000 in za katere letni prispevek plačujejo občine, pa znašal 10.800 tolarjev. Torej skoraj natančno dvakrat več od tistega, kar je sicer bil najnižji znesek na kmetijo za obvezno zdravstveno zavarovanje.</p>
               <p>Če bi hoteli, da bi kmetje pokrili 100 % povprečnega stoška na zavarovanca, tako kot moramo to delati zaposleni - oziroma moramo zaposleni pokriti še mnogo več kot 100 % zaradi tega, ker moramo plačevati za kmete - bi se moral prispevek za obvezno zdravstveno zavarovanje za kmete povišati s sedanjih 18 % KD na 550 odstotkov KD, ne pa znižati z 18 na 15.</p>
               <p>Jaz mislim, kot je bilo v razpravi že večkrat omenjeno, da je katastrski dohodek povsem neustrezna osnova za obračun prispevka za zdravstveno zavarovanje. Ampak, dokler ga pač imamo, mislim, da je nesmiselno to smešno nizko številko še zmanjševati. In moje iskreno prepričanje je, da je to eden od odgovorov, od kod vsaki slovenski kmetiji, ki ima zelo malo zemlje, že kar lasten traktor. In naj vam za konec povem še eno primerjavo: če liter mleka v trgovini (ne od kmeta, ker vem, da se od kmeta kupuje po nižji ceni) stane npr. 40 tolarjev, potem sta 4 % od tega 2 tolarja. Torej, če ima kmet pravico plačati svoj strošek za zdravstvene storitve, ki jih uživa, za 4 odstotke dejanske cene, oziroma še manj v letošnjem letu, potem bi tudi jaz moral imeti po tej logiki - vem pa, da se to ne da primerjati - pravico kupiti liter mleka po 2 tolarja. - Hvala lepa.</p>
            </sp>
            <sp xml:id="SDZ1-Redna-04-1993-02-26.sp227">
               <speaker>PODPREDSEDNIK DR.LEV KREFT:</speaker>
               <p>Hvala lepa. Besedo ima gospod Metelko.</p>
            </sp>
            <sp xml:id="SDZ1-Redna-04-1993-02-26.sp228">
               <speaker>ALOJZIJ METELKO:</speaker>
               <p>Spoštovani predsednik, spoštovane poslanke in poslanci! Kot vlagatelj obeh amandmajev na prejšnjem zboru in današnjem moram reči, da bom glasoval za amandma, in to iz naslednjih razlogov: imenovali smo delovna telesa. Po novi ureditvi naj bi bila delovna telesa tista, ki opredeljujejo in pripravijo zboru potreben material, tako da se zbor lahko lažje odloči. Na delovnem telesu je danes z glasovanjem 5 : 4 Odbor za kreditno-monetarni sistem in finance ta predlog sprejel. To je ena stvar.</p>
               <p>Drugo, spoštovane poslanke in poslanci! Že na prejšnjem zasedanju je bilo razmerje pri glasovanju, ko še nismo vedeli toliko podatkov kot sedaj, 36 proti in 35 za amandma, da se z 22 zniža na 15 %. To se pravi, da sta ta dva argumenta dosti prepričljiva, zato bi prosil, da danes ta amandma podpremo. In to še zaradi tega, ker smo izvedeli, da je presežek v januarju mesecu v skupnosti 3 milijarde, da pa vsa razlika znaša skupaj 31 milijonov. Res pa je, da za podatke, s katerimi je operiral in nastopal gospod Kopač, menim, da niso preverjeni in je po mojem deloma to tudi manipulacija s podatki. 31 milijonov je relativno malo za določene kmetije; kjer pa je katastrski dohodek npr. 500 tisoč, pa pomeni 22 %, kar je bilo prvotno 120.000, 15 % pa pomeni 75.000 (če sem pravilno izračunal) in je to relativno olajšava. In za te kmetije gre, ker te kmetije naj bi bile nosilci razvoja kmetijstva, kar tudi strategija razvoja kmetijstva opredeljuje kot družinske kmetije, ki naj bi bile nosilci razvoja kmetijstva.</p>
               <p>In še nekaj. Prosil bi vse poslance oz. poslanke, da za tiste, ki to želijo, lahko organiziramo ekskurzijo in ogled kmetije, kjerkoli hočete; mi bomo vse to pripravili.</p>
            </sp>
            <sp xml:id="SDZ1-Redna-04-1993-02-26.sp229">
               <speaker>PODPREDSEDNIK DR. LEV KREFT:</speaker>
               <p>Hvala lepa. K besedi se je javila gospa Pečanova. Prosim. Naslednji bo potem gospod Korošec.</p>
            </sp>
            <sp xml:id="SDZ1-Redna-04-1993-02-26.sp230">
               <speaker>BREDA PEČAN:</speaker>
               <p>Moja prirojena napaka je, da imam rada matematiko in zaradi tega sem si malo izračunala, predvsem me je gospod Zagožen izzval, ko je rekel, da so strokovnjaki, ki se jim reče agrarni ekonomisti, rekli, da bi morala biti prispevna  stopnja za kmete, prispevna stopnja katastrskega dohodka enaka prispevni stopnji za redno zaposlene delavce. Ko bo absolutni znesek iz tega odstotka, o katerem mi danes govorimo, enak za najbolj revno kmetijo kot za najslabše plačanega delavca - jaz sem vzela za primer najnižjo bruto plačo v družbenih dejavnostih, to je 23.833,00 tolarjev, to je bruto plača; ta delavec skupaj  s svojim delodajalcem plača 13,4% prispevka za zdravstveno zavarovanje; skupaj z delodajalcem govorim, vsak pol in to je letno 38.323,00 tolarjev. Prej smo pa slišali, da ena kmetija, ki ima 10 ha dobre plodne zemlje, plača med 200 in 500 tisoč za celotno kmetijo, se pravi na ha zemlje 20 do 50 tisoč.  Oprostite, ne plača, ampak je katastrskega dohodka. To pomeni, da če ima 500 tisoč, to se pravi, da je to po teh merilih, jaz sem rekla, da bom v knjižnici dobila podatke, ki so bili dani pred dobrim letom dni, kaj pomenijo katastrski dohodki v celi Sloveniji, ker se hočem prepričati, vendar verjamem temu, kar je bilo danes povedanega. Se pravi, da bi sorazmerno bogata kmetija, ki ima katastrski dohodek 50 tisoč tolarjev na ha zemlje na leto, pomeni, da 15% od 500 tisoč tolarjev je 70 tisoč tolarjev; to je razmeroma bogata kmetija. Revna kmetija pomeni, da plačuje bistveno manj kot ta delavec, ki ima najnižjo možno plačo, ki jo imamo danes nekako postavljeno v Sloveniji. Takrat, ko bodo absolutni zneski enaki, takrat bom glasovala za ta amandma, sedaj pa ne.</p>
            </sp>
            <sp xml:id="SDZ1-Redna-04-1993-02-26.sp231">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Korošec, za njim ponovno gospod Zagožen. (Nekdo govori iz klopi.) Ne, ne, to je še vedno razprava o poročilu, nismo imeli prej poročila, sedaj o poročilu razpravljamo. Se opravičujem, izvolite.</p>
            </sp>
            <sp xml:id="SDZ1-Redna-04-1993-02-26.sp232">
               <speaker>BOJAN KOROŠEC:</speaker>
               <p>Glede na izvajanje ministra za zdravstvo danes, predlagam dopolnilo odloka o stopnjah prispevkov za obvezno zdravstveno zavarovanje za leto 1993, in sicer predlagam pregled dinamike zbiranja prispevne stopnje za obvezno zdravstveno zavarovanje za leto 1993 ob polletju oziroma ob polletnem obračunu Zavoda za zdravstveno zavarovanje Slovenije, in v kolikor le ta ne bo zadostovala za normalno delovanje zdravstva, jo Državni zbor poveča.</p>
            </sp>
            <sp xml:id="SDZ1-Redna-04-1993-02-26.sp233">
               <speaker>PODPREDSEDNIK DR. LEV KREFT:</speaker>
               <p>Jaz razumem to kot predlog sklepa, ker se še lahko predlaga, ni pa mogoče več spreminjati amandmajev, ker tisti del razprave je končan.</p>
               <p>Še vedno vodimo razpravo o poročilu delovnega telesa. Besedo ima gospod Zagožen, za njim pa še gospoda Potočnik in Janez Podobnik.</p>
            </sp>
            <sp xml:id="SDZ1-Redna-04-1993-02-26.sp234">
               <speaker>DR. FRANC ZAGOŽEN:</speaker>
               <p>Gospa Pečanova je prav izračunala. Samo opozoril bi rad, da so leto stari podatki in se ni mogoče zanašati. Jaz sem že nekajkrat povedal, za 7 in polkrat je povečan katastrski dohodek iz pred dobrega leta do sedaj, do leta 1993. Vaš izračun, da takšna kmetija plača okrog 70 tisoč na leto, je točen. Ampak toliko plača recimo zaposleni, ki zasluži čez milijon letno. To pa ni takšna minimalna plača. (Iz klopi govori gospa Pečanova.) No, nekoliko, za faktor deset ste se na žalost zmotili, ker je prispevna stopnja 6,4%, torej je od milijona na leto 64 tisoč tolarjev letno; da se razumemo. Slučajno se jaz tudi na matematiko in statistiko spoznam, vse življenje sem to delal.</p>
               <p>Predlog, da bi prispevno stopnjo dvignili na 550%, pomeni za takšno kmetijo, da bi plačala nekaj več kot dva milijona in pol; 2,750.000,00 tolarjev letno samo za zdravstveno zavarovanje, če ima namreč 500 tisoč katastrskega dohodka. Tako, da jaz tudi zelo dvomim v te podatke in bi enkrat res rad videl eno temeljito analizo. 550% od 500 tisoč katastrskega dohodka je 2,750.000,00 tolarjev. Lahko izračunate, to se da na pamet.</p>
               <p>Torej prosim vas, da ne bi zaradi takih dvomljivih podatkov, o katerih se govori, naredili zopet ene grobe napake, ker je res, kar vam trdim. Gospa Pečanova, še enkrat izračunajte. Če bi res kateri delavec plačal 70 tisoč na mesec za zdravstveno zavarovanje, potem je seveda popolnoma jasno, da zdravstveni zavod ne bi vedel, kam z denarjem; potem bi bili mi vsi neizmerno bogati. Tam okrog 70 tisoč plačajo letnega zdravstvenega prispevka tisti, ki imajo najvišje dohodke v tej državi; čez milijon letno. Po tistem, kar smo včeraj sprejeli, so to zaposleni, ki opravljajo po kolektivni pogodbi najodgovornejša delovna mesta; ti bodo prišli do tega. Sedaj pa so v Sloveniji tako obremenjene vse kmetije, ki dosegajo recimo površino povprečne kmetije v EGS. Prosim vas, da temeljito premislite, ko boste odločali.                        </p>
            </sp>
            <sp xml:id="SDZ1-Redna-04-1993-02-26.sp235">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Potočnik prosim.</p>
            </sp>
            <sp xml:id="SDZ1-Redna-04-1993-02-26.sp236">
               <speaker>FRANC POTOČNIK:</speaker>
               <p>Spoštovani! Glasoval bom za ta amandma. Ob tem pa bi opozoril, da je zelo nevarno in poenostavljeno postavljati vse stanove na isti imenovalec. To po eni strani.</p>
               <p>Drugo - operirati z različnimi številkami, je lahko tudi nevarno, ker izhajajo podatki iz različnih časov. Rekel bi, da je obvezno zdravstveno zavarovanje solidarnost, da temelji na solidarnosti med stanovi in da so tudi pri drugih stanovih sicer prispevne stopnje enake, absolutni zneski, ki pa jih plačajo posamezniki ali posamezni stanovi, so pa zelo različni. Torej bi potem morali pri tekstilnih delavkah, če je recimo povprečje 5-krat nižje kot npr. na univerzi, 5-krat povečati prispevne stopnje, da bi pokrili vse tiste stroške, ki jih pač v zdravstvenem zavarovanju te imajo.</p>
               <p>Še enkrat: podpiram ta amandma, ki v absolutni številki za skupnost ne bo imel velikih posledic. Saj ko smo primerjali podatke oziroma ko je gospod Kopač rekel, da bi to morali na 550 % povečati te prispevke - tukaj pa gre v bistvu za 3 procentne točke znižanja, da to ni primerljivo in je s takimi številkami to zadevo težko argumentirati, ker je jasno, da bi v tem primeru kmetje absolutno izpadli iz zdravstvenega zavarovanja.</p>
               <p>Torej, jaz bom glasoval za ta amandma.</p>
            </sp>
            <sp xml:id="SDZ1-Redna-04-1993-02-26.sp237">
               <speaker>PODPREDSEDNIK DR. LEV KREFT:</speaker>
               <p>Hvala. Besedo ima gospod Podobnik. Prijavil pa se je še gospod Janez Kopač.</p>
            </sp>
            <sp xml:id="SDZ1-Redna-04-1993-02-26.sp238">
               <speaker>JANEZ PODOBNIK:</speaker>
               <p>Hvala za besedo. Glasoval bom za amandma, kot sva ga predložila skupaj s kolegom Alojzijem Metelkom. Utemeljil pa bi to čisto konkretno: v občini Idrija, Škofja Loka in Tolmin imam pogoste stike predvsem z mlajšimi kmeti in kmeticami, ki se šele postavljajo na noge in kljub težki situaciji, ki je v kmetijstvu, imajo nekako ambicijo preživeti v teh visokogorskih oz. višjih krajih, in to so kraji, ki so demografsko ogroženi. Mi pa oni pravijo, da je tudi ta obremenitev, torej obremenitev v smislu davka za zdravstvo velika. Zato bom glasoval za amandma kot je bil predlagan. - Hvala.</p>
            </sp>
            <sp xml:id="SDZ1-Redna-04-1993-02-26.sp239">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Kopač.</p>
            </sp>
            <sp xml:id="SDZ1-Redna-04-1993-02-26.sp240">
               <speaker>JANEZ KOPAČ:</speaker>
               <p>Hvala lepa. Nič več ne bi želel polemizirati z raznimi številkami, čeprav se je zgodilo potem ali pa je bilo navedenih še nekaj napačnih zadev. Mojih 550 odstotkov kot ideja, ki bi pokrila 100 odstotno koriščenje zdravstvenih storitev - ta ocena oz. ta izračun je točen. Pokaže pa se, da pride potem do drugega absurda. Od takrat pa bi seveda velike kmetije plačevale zdravstveni prispevek oz. koriščenje zdravstvenih storitev na račun malih. Skratka, prišlo bi do solidarnosti znotraj tega segmenta kmečke populacije. Sedaj pa prihaja do solidarnosti na relaciji med kmečko populacijo in nekmečko populacijo. Kakorkoli že, mislim, da je ravno ta absurd, ki se je pokazal tudi v razpravi, dokazilo, da je treba katastrski dohodek kot osnovo za obračun prispevka za zdravstveno varstvo enkrat za vselej ukiniti, ker je anahronizem. To je stvar spremembe 7. člena zakona o zdravstvenem varstvu. Jaz upam, da bo Vlada z bodočimi spremembami tega zakona kmalu v to šla. Dokler pa ta anahronizem obstaja, pa mislim, da je prav, da obstaja vsaj v tistih bolj znosnih okvirih, kot v manj znosnih okvirih. Zato sem seveda še enkrat proti amandmaju, ki bi znižal ta prispevek. - Hvala lepa.</p>
            </sp>
            <sp xml:id="SDZ1-Redna-04-1993-02-26.sp241">
               <speaker>PODPREDSEDNIK DR. LEV KREFT:</speaker>
               <p>Besedo ima gospod Černelič.</p>
            </sp>
            <sp xml:id="SDZ1-Redna-04-1993-02-26.sp242">
               <speaker>FRANC ČERNELIČ:</speaker>
               <p>Spoštovani! Glasoval bom za amandma zaradi tega, ker poznam posavske kmete, ker poznam v bistvu njihovo ekonomsko moč, razen zelo majhne peščice, ki pa so res bogati. Predlagam, da tudi vi glasujete "za" in s tem pravzaprav pritisnete, da se sistem spremeni tako, da bo realnejši. S tem boste tudi pomagali. - Hvala lepa.</p>
            </sp>
            <sp xml:id="SDZ1-Redna-04-1993-02-26.sp243">
               <speaker>PODPREDSEDNIK DR. LEV KREFT:</speaker>
               <p>Hvala lepa. Ugotavljam, da ni več prijavljenih k besedi, zato prehajam h glasovanju o predloženih amandmajih.</p>
               <p>Najprej glasujemo o amandmaju poslanske skupine SLS - gospoda Alojzija Metelka in gospoda Janeza Podobnika, ki se glasi: "Stopnja 18 % se zmanjša na 15 % KD." - Odbor je ta amandma podprl.</p>
               <p>Prosim, da ugotovimo prisotnost! -</p>
               <p>Kdor je za, naj glasuje! (28 poslancev.) Je kdo proti? (32 poslancev.)</p>
               <p>Ugotavljam, da je glasovanje končano in da ta amandma ni sprejet.</p>
               <p>Imamo še amandma poslanske skupine SKD - gospoda Benjamina Henigmana, k istemu 3/a členu, ki se glasi: "Stopnja 18 % se zmanjša na 16,2 % KD."</p>
               <p>Prosim, da ugotovimo sklepčnost! -</p>
               <p>Kdor je za, naj glasuje! (25 poslancev.) Je kdo proti? (34 poslancev.)</p>
               <p>Ugotavljam, da je glasovanje končano in da tudi ta amandma ni sprejet.</p>
               <p>Gospod Kopač ali je potrebno glasovati o vašem amandmaju? Ta je vezan na 3/a člen. Pač pa odbor predlaga redakcijski popravek k 2. poglavju 2. točke, in sicer: V 2. poglavju 2. točke se črta besedica "vse", za besedo "zdravstvenih" se doda beseda "storitev".</p>
               <p>Prosim, da ugotovimo sklepčnost.</p>
               <p>Kdor je za, naj glasuje! (47 poslancev.) Je kdo proti? (4 poslanci.)</p>
               <p>Ugotavljam, da je ta redakcijski popravek sprejet.</p>
               <p>S tem so amandmaji izčrpani, zato dajem na glasovanje predlog odloka o stopnjah za obvezno zdravstveno zavarovanje za leto 1993 v celoti. Gospod Zagožen želi obrazložiti svoj glas, prosim.</p>
            </sp>
            <sp xml:id="SDZ1-Redna-04-1993-02-26.sp244">
               <speaker>DR. FRANC ZAGOŽEN:</speaker>
               <p>Jaz bom iz protesta glasoval proti temu odloku. Protestiram proti takšnemu ravnanju Državnega zbora, ki se očitno večinsko odloča za likvidacijo kmetijstva v Sloveniji. Žal mi je, zelo žal mi je, da so zbrani v Državnem zboru ljudje, ki se jim ne zdi vredno potruditi, da bi se informirali o dejanskem stanju, kadar se odločajo in prav o dejanskem stanju kmetijstva, ki je nastalo v zadnjem letu. To je enostavno pogreb. Zaradi teh 3% sicer ne, ampak zaradi celote ukrepov Vlade v zadnjem letu kmetom ne bo ostalo drugega, kot da pač pridejo v mesta, ker ne bodo več mogli niti sejati niti žeti.</p>
               <p>Mislim, da je prav, da vam to povem, s to resnico boste šli danes domov. Hvala.</p>
            </sp>
            <sp xml:id="SDZ1-Redna-04-1993-02-26.sp245">
               <speaker>PODPREDSEDNIK DR. LEV KREFT:</speaker>
               <p>Hvala lepa. Prosim, da ugotovimo sklepčnost.</p>
               <p>Glasujemo o odloku zakona v celoti.</p>
               <p>Kdor je za, naj glasuje! (46 poslancev.) Je kdo proti? (15 poslancev.)</p>
               <p>Ugotavljam, da je glasovanje končano in da je odlok o stopnjah prispevkov za obvezno zdravstveno zavarovanje za leto 1993 v celoti sprejet.</p>
               <p>Prejel pa sem še predlog dodatnega sklepa s strani predlagateljev: dr. Bojana Korošča, Vladimirja Toplerja in dr. Janka Predana, in sicer, da se do polletja glede na dinamiko zbiranja sredstev za obvezno zdravstveno zavarovanje za leto 1993 ponovno določi prispevno stopnjo glede na predvideno dinamiko.</p>
               <p>Želi o tem predlogu sklepa kdo razpravljati? Ne. Predlagam torej, da zaključimo razpravo in o tem dodatnem sklepu glasujemo.</p>
               <p>Prosim, da ugotovimo sklepčnost.</p>
               <p>Kdor je za, naj glasuje! (43 poslancev.) Je kdo proti? (5 poslancev.)</p>
               <p>Ugotavljam, da je ta dodatni predlog sprejet, točka dnevnega reda pa zaključena.</p>
               <p>Prehajam k <title>1. TOČKI DNEVNEGA REDA</title>, to je <title>ODOBRITEV OSNUTKA ZAPISNIKA 3. SEJE DRŽAVNEGA ZBORA</title>.</p>
               <p>Kot se spomnite, je pripombo na osnutek zapisnika dal gospod Janez Podobnik. Bila je preverjena skladno z zapisnikom iz magnetograma oziroma s pisnim predlogom sklepa in ugotovljeno je bilo, da je prišlo do tipkarske napake, zato predlagam popravek, ki se glasi: Besedilo 3. točke na 9. strani osnutka zapisnika 3. seje se pravilno glasi: 3. Člani začasnega delovnega telesa po  tretjem odstavku 17. člena začasnega poslovnika Državnega zbora so sprejeli načelo, da se pri oblikovanju članov delegacije upošteva naslednji ključ: dva člana delegacije se imenujete iz vrst političnih strank iz pozicije, en član pa iz vrst opozicije.</p>
               <p>Želi kdo o tem še kakšno besedo reči? Mislim, da je odgovor jasen. Hvala lepa.</p>
               <p>S tem popravkom dajem v odobritev osnutek zapisnika 3. seje Državnega zbora s predlaganim popravkom v celoti.</p>
               <p>Prosim, da ugotovimo sklepčnost.            </p>
               <p>Kdor je za, naj glasuje! (43 poslancev.) Je kdo proti? (Nihče.)</p>
               <p>Ugotavljam, da je glasovanje končano in da je zapisnik 3. seje Državnega zbora odobren.</p>
               <p>Gospod dr. Toplak je predlagal sklep, ki smo o njem pozabili <title>GLASOVATI PRI ZAKONU O NAČINU OBRAČUNAVANJA IN IZPLAČEVANJA PLAČ</title>.</p>
               <p>Sklep glasi takole: Vlada Republike Slovenije naj v roku 30 dni poda popolno poročilo glede korelacije med plačami in ekonomskimi pokazatelji, proizvodnimi zmogljivostmi in plačami in pokojninami, plačami in produktivnostjo ter med plačami in naraščajočo brezposelnostjo.</p>
               <p>Tak predlog je gospod Toplak v razpravi predlagal, nismo pa o njem glasovali. Zato predlagam, da o njem glasujemo sedaj.</p>
               <p>Želi kdo o tem še kakšno besedo povedati? V kolikor ne, vidim, da ne. Dajem ta predlog dodatnega sklepa na glasovanje.</p>
               <p>Prosim, da ugotovimo sklepčnost.</p>
               <p>Kdor je za, naj glasuje! (25 poslancev.) Je kdo proti? (27 poslancev.)</p>
               <p>Ugotavljam, da predlog ni dobil potrebne večine glasov in da torej ni sprejet.</p>
               <p>Danes popoldan ste šele prejeli gradivo Vlade, ki se nanaša na našo sicer predvideno 43. dodatno uvrščeno točko dnevnega reda, ki naj bi obravnavala <title>ČRNE GRADNJE V REPUBLIKI SLOVENIJI</title>, in to poročilo Vlade, ki smo ga zahtevali, ko smo uvrstili to točko na dnevni red, na začetku. Med drugim pravi tudi.</p>
               <p>Zato se je Vlada Republike Slovenije odločila, da Državni zbor Republike Slovenije seznani s poglavitnimi elementi, ocene stanja, ki kaže na vso resnost kompleksne problematike in tudi nakaže možne smeri njenega razreševanja.</p>
               <p>Pri tem računa na razpravo in ustrezne usmeritve Državnega zbora Republike Slovenije, ki bi nakazale smer zakonske razrešitve. Vlada Republike Slovenije je pripravljena, takoj po pridobitvi temeljnih usmeritev Državnega zbora Republike Slovenije, predložiti interventni zakon.</p>
               <p>Glede na čas, v katerem smo prejeli to gradivo in tudi glede na običajni postopek v tem zboru, vam predlagam, da sprejmemo naslednji sklep.</p>
               <p>Gradivo Vlade obravnava Odbor za infrastrukturo in okolje in to točko uvrstimo na dnevni red prve naslednje seje Državnega zbora, po prejemu poročila odbora. Dajem ta predlog sklepa v razpravo. K razpravi se ne javlja nihče.</p>
               <p>Torej dajem ta predlog sklepa na glasovanje.</p>
               <p>Prosim, najprej ugotovimo sklepčnost.</p>
               <p>Kdor je za, naj glasuje! (54 poslancev.) Je kdo proti? (1 poslanec.)</p>
               <p>Ugotavljam, da je tudi ta sklep sprejet.</p>
               <p>Prosim, še obvestilo. Za sredo je sklicana seja Državnega sveta, zato je možno, da bo naslednja seja Državnega zbora v četrtek, če bo potrebno ponovno odločanje o kakem, na tej 4. seji sprejetih zakonov, in če bo Vlada mnenja, da je to ponovno odločanje potrebno pred predvideno redno sejo v marcu.</p>
               <p>Spoštovane kolegice poslanke, spoštovani kolegi poslanci, gospe in gospodje! Zaključujem 4. sejo Državnega zbora Republike Slovenije in se vam zahvaljujem za opravljeno delo.</p>
            </sp>
            <stage type="time">(Seja je bila končana dne 26.2.1993 ob 19.08 minut.)</stage>
         </div>
      </body>
   </text>
</TEI>
