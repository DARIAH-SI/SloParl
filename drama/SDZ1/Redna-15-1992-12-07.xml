<?xml version="1.0" encoding="UTF-8"?><TEI xmlns="http://www.tei-c.org/ns/1.0" xml:id="SDZ1-Redna-15-1992-12-07">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                     Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons Priznanje
                     avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">CC77CE665E85F7A6C1257832004838D1</idno>
               <idno type="URI">CC77CE665E85F7A6C1257832004838D1</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Redna-15-1992-12-07.DZ" n="15">
               <name>Redna</name>
               <date when="1992-12-07"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Redna-15-1992-12-07.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 7. DECEMBRA OB 10.09 URI.)</stage>
            <sp xml:id="SDZ1-Redna-15-1992-12-07.sp1">
               <speaker>PODPREDSEDNIK VLADIMIR TOPLER:</speaker>
               <p>Spoštovane poslanke, spoštovani kolegi poslanci! Gospe in gospodje! Nadaljujemo
                  15. sejo Državnega zbora Republike Slovenije.</p>
               <p>Obveščen sem, da se današnje seje ne morejo udeležiti in se opravičujejo,
                  naslednje poslanke in poslanci: dr. Dušan Bavdek, Marjan Šetinc, dr. Peter Tancig,
                  dr. Janez Zupanec, Jože Jagodnik, dr. Lev Kreft od 11. ure naprej in gospa Irena
                  Oman; dr. Tancig pa je pravkar prišel.</p>
               <p>Prosim, da ugotovimo prisotnost v dvorani. <stage>(60 poslank in
                     poslancev.)</stage> Tako je zbor sklepčen in lahko nadaljujemo s sejo.</p>
               <p>Na sejo sem vabil predstavnike Vlade Republike Slovenije.</p>
               <p>Današnje zasedanje bomo pričeli z <title>OBRAVNAVO PREDLOGA USTAVNEGA ZAKONA O
                     SPREMEMBI USTAVNEGA ZAKONA ZA IZVEDBO USTAVE REPUBLIKE SLOVENIJE</title> in
                  nadaljevali po dnevnem redu naprej.</p>
               <p>Najprej sprašujem predstavnike Slovenske ljudske stranke, ki so včeraj zahtevali
                  odmor, ali želijo dati pojasnilo? Ne želijo. Malo bomo počakali. Vodje poslanskih
                  skupin prosim, da zagotovijo prisotnost, ker je potrebna dvotretjinska večina za
                  sprejetje oziroma glasovanje o ustavnem zakonu. Še malo bomo počakali. Ponovno bi
                  prosil vodje poslanskih skupin da, dokler čakamo na poročevalca Slovenske ljudske
                  stranke, zagotovijo prisotnost v svojih poslanskih skupinah.  Besedo bo imel
                  gospod Zagožen. Izvolite gospod Zagožen.</p>
            </sp>
            <sp xml:id="SDZ1-Redna-15-1992-12-07.sp2">
               <speaker>DR. FRANC ZAGOŽEN:</speaker>
               <p>Spoštovani zbor! Najprej opravičilo zaradi zamude. Poslanska skupina Slovenske
                  ljudske stranke  danes ne more podpreti sprejema ustavnega zakona za podaljšanje
                  ustavnosti mnogih zakonov, čeprav niso v skladu z veljavno ustavo. Pravzaprav smo
                  v nenavadnem, absurdnem položaju, da je malo zakonov, ki ne pridejo pred presojo o
                  ustavnosti na Ustavno sodišče, ki smo jih sprejeli po sprejemu ustave, tisti, ki
                  pa so bili sprejeti pred sprejemom ustave, so pa z ustavnim zakonom zavarovani.
                  Kaže torej, da ta zbor nima dovolj volje, in pa Vlada kot predlagatelj, da bi
                  zakonodajo čimprej uskladil z novo ustavo, pa naj velja to za pravosodje, lokalno
                  samoupravo ali državno upravo. Dobivamo predloge, ki jih vračamo kot npr. s
                  področja državne uprave, ali sprejemamo take odločitve kot včeraj pri zakonu o
                  lokalni samoupravi, ki so po našem mnenju v nasprotju z ustavo.</p>
               <p>Naša poslanska skupina bo zato pripravljena eventualno glasovati za tak ustavni
                  zakon, ki bi podaljšal rok do konca leta potem, ko bomo imeli vsaj garancijo, da
                  bodo uzakonjene bistvene spremembe, ki so potrebne v tej družbi in to v skladu z
                  ustavo; to pa so zakoni s področja lokalne samouprave, kot prvi s katerim po našem
                  mnenju ni mogoče več odlašati, in potem seveda področje uprave in pa pravosodja.
                  Če se bo večina v Državnem zboru, dvotretjinska seveda, odločila drugače, potem bo
                  to pač proti naši volji. Menim pa, da ni prav nobene potrebe, da bi z ustavnim
                  zakonom še naprej ščitili tisto zakonodajo, ki je najbolj potrebna uskladitve z
                  ustavo. Hvala.</p>
            </sp>
            <sp xml:id="SDZ1-Redna-15-1992-12-07.sp3">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospod Zagožen. Prosim, gospod Nace Polajnar ima besedo.</p>
            </sp>
            <sp xml:id="SDZ1-Redna-15-1992-12-07.sp4">
               <speaker>IGNAC POLAJNAR:</speaker>
               <p>Hvala lepa gospod predsedujoči. Spoštovane poslanke in poslanci. V naši poslanski
                  skupini smo zadnje dni, lahko rečem popolnoma mirno, res storiti vse, kar se je
                  dalo storiti za to, da bi drugo leto prišli do lokalne samouprave kakršno mi
                  razumemo v skladu z ustavo. Po včerajšnjem glasovanju in vsem kar se je dogajalo v
                  zadnjih dneh še nismo povsem prepričani, da bo tudi tako. Zato je seveda danes, po
                  naši oceni, prezgodaj glasovati o ustavnem zakonu. Če bo do tega glasovanja
                  prišlo, mi danes tega zakona ne moremo podpreti. Prepričani smo tudi, da je mogoče
                  v nadaljnjih pogajanjih tudi s to skupino, ki smo jo včeraj nekako opredeliti pri
                  predsedniku Državnega zbora, priti do rešitev, ki bodo zagotavljale drugo leto
                  preoblikovanje oziroma uresničevanje lokalne samouprave tako, kot jo mi v ustavi
                  razumemo. Hvala lepa.</p>
            </sp>
            <sp xml:id="SDZ1-Redna-15-1992-12-07.sp5">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Pučnik.</p>
            </sp>
            <sp xml:id="SDZ1-Redna-15-1992-12-07.sp6">
               <speaker>DR. JOŽE PUČNIK:</speaker>
               <p>Spoštovani! Socialdemokrati v tem trenutku nismo pripravljeni podpreti tega
                  ustavnega zakona. Potrebno je dokončno izpeljati zakonodajo o lokalni samoupravi,
                  da pride res v fazo, da to sprejmemo, nato pa imamo, po našem mnenju, do konca
                  tega leta še čas, da ta zakon pravočasno sprejmemo. Hvala lepa.</p>
            </sp>
            <sp xml:id="SDZ1-Redna-15-1992-12-07.sp7">
               <speaker>PODPREDSEDNIK VLADIMIR TOPLER:</speaker>
               <p>Želi še kdo besedo? Jaz bi predlagal, da se pred glasovanjem sestane še kolegij
                  predsednika Državnega zbora. Prosim, gospod Potrč.</p>
            </sp>
            <sp xml:id="SDZ1-Redna-15-1992-12-07.sp8">
               <speaker>MIRAN POTRČ:</speaker>
               <p>Hvala. V poslanski skupini Združene liste smo pripravljeni glasovati in tudi
                  glasovati za predlog ustavnega zakona, ki smo ga predstavniki poslanskih skupin,
                  razen Slovenske ljudske stranke, julija meseca vsi podpisali in predložili
                  Državnemu zboru. Jaz sem prepričan, da je bilo časa za razmislek dovolj, da bi se
                  vse poslanske skupine lahko opredelile. Gotovo je, da dvotretjinsko večino lahko
                  zagotovi potreben konsenz vsaj večine parlamentarnih strank, ki je pri sprejemanju
                  in tudi pri dopolnjevanju ustave ali ustavnega zakona nujen. Za dvotretjinsko
                  večino smo se odločili zato, ker je bilo mnenje tistih, ki smo sodelovali pri
                  oblikovanju nove slovenske ustave, da vprašanje ustavnosti ne sme biti stvar neke
                  trenutne večine v Državnem zboru. Zaradi tega je mogoče reči, da moramo vse
                  poslanske skupine in stranke na enak način prevzeti odgovornost za sprejem in za
                  nesprejem neke odločitve. In tiste stranke, ki izražajo nepripravljenost,
                  sprejemajo svoj del odgovornosti za to, da odločitev danes ali kdaj kasneje ne bo
                  sprejeta.</p>
               <p>Na koncu bi rad povedal svoje osebno mnenje, da ne verjamem več, da je vsako
                  odlašanje in prelaganje s seje na sejo produktivno, ne verjamem, da je tudi do
                  konca iskreno zaradi tega, ker se mi zdi, da je katerikoli konkreten zakon ali
                  rešitev - sploh če je bilo pri njem toliko poskusov najti skupne rešitve in če so
                  te skupne rešitve praktično že pred tem, da jih sprejmemo - lahko podlaga za to,
                  da se posamezne poslanske skupine ne želijo opredeliti o tem, kako bo naslednje
                  leto deloval Državni zbor. Hvala.</p>
            </sp>
            <sp xml:id="SDZ1-Redna-15-1992-12-07.sp9">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, besedo ima gospod Šešerko in potem gospod Školč.</p>
            </sp>
            <sp xml:id="SDZ1-Redna-15-1992-12-07.sp10">
               <speaker>DR. LEO ŠEŠERKO:</speaker>
               <p>Spoštovani gospod podpredsednik, spoštovani zbor. Naša poslanska skupina je
                  pripravljena podpreti ta ustavni zakon, in sicer zaradi tega, ker smo ga razumeli
                  kot kompromis, ki je bil mukotrpno pripravljen v krogu vseh poslanskih skupin.
                  Menimo tudi, da je mogoče v naslednjem letu izpeljati spremembo lokalne samouprave
                  in smo zato tudi za tak kompromis za to podaljšanje za eno leto. Današnji dogodek
                  tu, to, da se nekatere skupine distancirajo, po naše pomeni hudo destabilizacijo
                  političnih razmer v Sloveniji; pomeni tudi odstopanje od tistega, kar smo se v
                  dobri veri pogovarjali v koordinaciji vseh poslanskih skupin, pomeni tudi zelo
                  tvegan korak v situaciji, ko Slovenija začenja razgovore z Evropsko unijo in skrbi
                  nas, da bo destabiliziranje političnih razmer v Sloveniji iz čisto političnih
                  razlogov pripeljalo do škode, ki jo bo Slovenija trpela na gospodarskem in drugih
                  področjih, zato mislimo, da je neodgovorno takšno ravnanje, da je kompromis vse
                  skozi bil možen in je tudi sedaj možen in da bi se morale vse poslanske skupine
                  tega zavedati in ne izpostavljati svojih parcialnih političnih ciljev za vsako
                  ceno in poskušati pridobiti politični kapital tudi na račun cele države. Hvala
                  lepa.</p>
            </sp>
            <sp xml:id="SDZ1-Redna-15-1992-12-07.sp11">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, besedo ima gospod Školč.</p>
            </sp>
            <sp xml:id="SDZ1-Redna-15-1992-12-07.sp12">
               <speaker>JOŽEF ŠKOLČ:</speaker>
               <p>Hvala lepa, gospod predsedujoči. Tudi v naši poslanski skupini ocenjujemo, da je
                  ta ustavni zakon potrebno sprejeti in tudi menimo, da so vsi pogoji za to, da se
                  ustavni zakon sprejme podani. Mi smo bili pripravljeni sklepati kompromise in
                  iskati rešitve za ta ustavni zakon vse od poletja letošnjega leta in po tej strani
                  smo skupaj z drugimi poslanskimi skupinami na nek način potrpežljivo prenašali
                  pogoje, ki so se postavljali s seje na sejo zato, da se do tega sprejema zakona
                  pride. Meni osebno seveda ta metoda ni všeč <stage>(in tudi ni metoda, ki bi jo
                     lahko parlament sprejel)</stage>; če bo sprejet ta zakon, potem bo sprejet nek
                  drug zakon. Ne vem, s katero besedo bi se dalo najbolj natančno te vrste
                  pogojevanje označiti, vsekakor pa to nima nič zveze z argumenti, nima nič zveze z
                  situacijo, v kateri se Slovenija v tem trenutku nahaja. Gospod Šešerko je govoril
                  o implikacijah za to mednarodno situacijo Slovenije. Jaz mislim, da ima to
                  predvsem velike implikacije za pravni red in pravno varnost v Sloveniji. Stranke,
                  ki temu nasprotujejo, v bistvu postavljajo pod vprašaj svoje sedeže v parlamentu.
                  To se mi zdi, da je osnovno vprašanje sprejema tega ustavnega zakona, ker se na
                  nek način odpovedujejo temu, da bi same določale dnevni red, odpovedujejo se temu,
                  da bi same na nek način govorile, v kakšni prioriteti se bodo stvari razreševale,
                  glede na to kar narekuje nova slovenska ustava. Zato me to toliko bolj čudi, ker
                  vse stranke seveda prisegajo na parlament in parlamentarno demokracijo kot krono
                  razreševanja problemov v sodobni družbi.</p>
               <p>Menim, da je ta zakon potrebno sprejeti in menim, da se parlament ne sme pustiti
                  izsiljevati, da se sprejme tak ali drugačen zakon zato, da sprejmemo ustavni
                  zakon. V tem smislu bi predlagal, da gremo h glasovanju o tem in da se v bistvu
                  enkrat res objavi te znamenite spiske, ki se do sedaj o parcialnih stvareh
                  objavljajo. Tokrat pa gre za vprašanje pravne varnosti za naslednje leto. Hvala
                  lepa.</p>
            </sp>
            <sp xml:id="SDZ1-Redna-15-1992-12-07.sp13">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Školču. Gospod Peršak ima besedo, izvolite.</p>
            </sp>
            <sp xml:id="SDZ1-Redna-15-1992-12-07.sp14">
               <speaker>ANTON PERŠAK:</speaker>
               <p>Gospod predsedujoči! Vi ste omenili, da boste verjetno predlagali še sestanek
                  kolegija.</p>
            </sp>
            <sp xml:id="SDZ1-Redna-15-1992-12-07.sp15">
               <speaker>PODPREDSEDNIK VLADIMIR TOPLER:</speaker>
               <p>Sklical ga bom, da, gospod Peršak; sklical ga bom pred glasovanjem.</p>
            </sp>
            <sp xml:id="SDZ1-Redna-15-1992-12-07.sp16">
               <speaker>ANTON PERŠAK:</speaker>
               <p>Se zahvaljujem za ta popravek. Predlagam, da pred kolegijem daste še skupinam
                  petnajst minut. Moram pa povedati, da kot skupina bi mi sicer podprli ustavni
                  zakon.</p>
            </sp>
            <sp xml:id="SDZ1-Redna-15-1992-12-07.sp17">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ker ne želi nihče več razpravljati, kot vidim, predlagam, da je
                  sestanek kolegija ob 10.45. Sejo pa nadaljujemo ob 11.15 uri. Kolegij bo v sobi
                  217. Do takrat odrejam odmor.</p>
            </sp>
            <stage type="time">(Seja je bila prekinjena ob 10.27 uri in se je nadaljevala ob 11.30
               uri.)</stage>
            <sp xml:id="SDZ1-Redna-15-1992-12-07.sp18">
               <speaker>PODPREDSEDNIK VLADIMIR TOPLER:</speaker>
               <p>Spoštovane kolegice poslanke, spoštovani kolegi poslanci! Nadaljujemo sejo.</p>
               <p>Prosim, da najprej v dvorani ugotovimo prisotnost! <stage>(63
                  poslancev.)</stage></p>
               <p>Ugotavljam, da je zbor sklepčen in da lahko nadaljujemo z delom.</p>
               <p>Na sestanku kolegija Državnega zbora nismo sprejeli nobenega novega stališča
                  oziroma ni prišlo do konsenza in sprašujem, ali želi še kdo razpravljati? V
                  kolikor ne, bomo prešli postopoma na odločanje. Želi kdo besedo? Prosim, gospod
                  Poljšak.</p>
            </sp>
            <sp xml:id="SDZ1-Redna-15-1992-12-07.sp19">
               <speaker>MARIJAN POLJŠAK:</speaker>
               <p>Mogoče za ogrevanje samo zakasnela replika gospodu Školču, ki je rekel prej, da
                  pričakuje da je tistim, ki smo tu notri, sveta parlamentarna demokracija.</p>
               <p>Parlamentarna demokracija je instrument. Mnogokrat tudi deluje tako, da je
                  sredstvo varanja volivcev. Kajti češ, volivec je izvolil svojega predstavnika,
                  tisti potem pa dela kakor hoče. In potem je to lahko prevara volivcev. In v tem
                  smislu meni parlamentarna demokracija niti ni najbolj simpatična. Še bolj mi je
                  simpatična demokracija slovenskega naroda. In ta mi je sveta. Hvala.</p>
            </sp>
            <sp xml:id="SDZ1-Redna-15-1992-12-07.sp20">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Poljšku za to ogrevanje. Želi še kdo drug besedo? Prosim,
                  gospod Školč.</p>
            </sp>
            <sp xml:id="SDZ1-Redna-15-1992-12-07.sp21">
               <speaker>JOŽEF ŠKOLČ:</speaker>
               <p>Hvala lepa. Jaz gospodu Poljšku ne bom odgovarjal, se pa veselim že tistih
                  sobotnih spisov v Delu ali pa drugje.</p>
            </sp>
            <sp xml:id="SDZ1-Redna-15-1992-12-07.sp22">
               <speaker>PODPREDSEDNIK VLADIMIR TOPLER:</speaker>
               <p>Repliko ima gospod Poljšak.</p>
            </sp>
            <sp xml:id="SDZ1-Redna-15-1992-12-07.sp23">
               <speaker>MARIJAN POLJŠAK:</speaker>
               <p>Gospod Školč je dal vsem dokaz o tem, da ima zvezo s tistimi spisi proti meni.
                  Hvala.</p>
            </sp>
            <sp xml:id="SDZ1-Redna-15-1992-12-07.sp24">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Ponovno gospod Školč, prosim.</p>
            </sp>
            <sp xml:id="SDZ1-Redna-15-1992-12-07.sp25">
               <speaker>JOŽEF ŠKOLČ:</speaker>
               <p>Gospod Poljšak, kot običajno, tudi zdaj stvari ne razume. Jaz poslušam njega in
                  vem, da ljudje, ki se ukvarjajo, bom rekel, s te vrste izjavami, ali kot piše v
                  časopisih <q>"s človeško neumnostjo"</q>, da na to prežijo in na to reagirajo. Nimam pa
                  nobene zveze; celo teh ljudi niti osebno ne poznam. Hvala lepa.</p>
            </sp>
            <sp xml:id="SDZ1-Redna-15-1992-12-07.sp26">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Poljšak, to je razprava o ustavnem zakonu in mislim, da smo
                  zdaj v temu ogrevanju šli malo predaleč. Želi še kdo besedo o točki dnevnega reda?
                  Ker ne želi nihče več besede, prehajamo na odločanje, in razpravo o tem
                  zaključujem.</p>
               <p>Najprej bomo odločali o amandmaju, ki ste ga prejeli in o ustavnem zakonu.</p>
               <p>Amandma k predlogu ustavnega zakona o spremembi ustavnega zakona za izvedbo Ustave
                  Republike Slovenije. Podpisane poslanke in poslanci predlagajo, da se 1. člen
                  predloga ustavnega zakona spremeni in dopolni tako, da se v celoti glasi: "V
                  ustavnem zakonu za izvedbo Ustave Republike Slovenije <stage>(Uradni list
                     Republike Slovenije št. 33/91-1)</stage> se v drugem stavku prvega odstavka 1.
                  člena besedilo <q>"do 31.12.1993"</q> nadomesti z besedilom <q>"do 31.12.1994, razen
                  predpisov s področja državne odprave, ki jih je potrebno uskladiti do
                  30.6.1994."</q></p>
               <p>To je podpisalo 25 poslancev: prvi Vladimir Topler, Jožef Školč, Janko Predan,
                  Igor Omerza, Bojan Korošec, Leo Šešerko, Danica Simšič, Tone Peršak, Polonca
                  Dobrajc, Zmago Jelinčič, Ivo Verzolak, Irena Oman, Vitodrag Pukl, Drago Šiftar,
                  Janez Jančar, Rudi Moge, Jože Protner, Dragan Černetič, Tone Anderlič, Ciril
                  Ribičič, Jadranka Šturm-Kocjan, Marjan Šetinc, Maks Sušek, Jože Pučnik in Roberto
                  Battelli.</p>
               <p>Želi o amandmaju kdo razpravljati? Prosim, gospod Anderlič.</p>
            </sp>
            <sp xml:id="SDZ1-Redna-15-1992-12-07.sp27">
               <speaker>TONE ANDERLIČ:</speaker>
               <p>Spoštovani! Glasoval bom za amandma k predlogu ustavnega zakona o spremembi
                  ustavnega zakona za izvedbo ustave Republike Slovenije preprosto zaradi tega, ker
                  - glede na dinamiko dela v Državnem zboru in glede na potrebe države Slovenije -
                  vendarle kljub nekaterih zamudam v sprejemanju in prilagajanju zakonodaje z ustavo
                  preprosto rabimo nek čas in v okviru tega lahko tudi normalno razpravljamo in
                  sprejemamo zakonodajo tudi z drugih področij.</p>
               <p>Prepričan pa sem, da bo zakonodaja s področja lokalne samouprave in državne
                  ureditve sprejeta prioritetno in upam čimprej. Hvala.</p>
            </sp>
            <sp xml:id="SDZ1-Redna-15-1992-12-07.sp28">
               <speaker>PODPREDSEDNIK VLADIMIR TOPLER :</speaker>
               <p>Hvala lepa.Želi še kdo besedo? Prosim, gospod Oman.</p>
            </sp>
            <sp xml:id="SDZ1-Redna-15-1992-12-07.sp29">
               <speaker>IVAN OMAN:</speaker>
               <p>Gospod podpredsednik, gospe in gospodje poslanke in poslanci! Po moji oceni pomeni
                  sprejem tega ustavnega zakona  upor proti uveljavitvi pravnega reda, kot ga določa
                  ustava, zato jaz pri tem početju ne bom zraven.</p>
            </sp>
            <sp xml:id="SDZ1-Redna-15-1992-12-07.sp30">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Omanu. Želi še kdo besedo? V kolikor ne, dajem ta amandma na
                  glasovanje. Prosim, da ugotovimo prisotnost! Moram povedati, da glasujemo z 2/3
                  večino vseh članov parlamenta, vseh poslank in poslancev. Ugotovimo sklepčnost!
                     <stage>(62 prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(15
                     poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem 1. člen ustavnega zakona, ki se glasi: "V ustavnem zakonu za
                  izvedbo ustave Republike Slovenije, <stage>(Uradni list Republike Slovenije št.
                     33/91-1)</stage> se v drugem stavku prvega odstavka prvega člena besedilo <q>"do
                  31.12 93"</q> nadomesti z besedilom <q>"do 31.12.1994"</q>, razen predpisov s področja
                  državne uprave in lokalne samouprave". Želi kdo besedo? <stage>(Ne.)</stage>
                  Ugotovimo sklepčnost! <stage>(64 prisotnih.)</stage></p>
               <p>Kdo je za sprejem 1. člena? <stage>(41 poslancev.)</stage> Je kdo proti? <stage>(6
                     poslancev.)</stage></p>
               <p>Ugotavljam, da 1. člen ni sprejet. Potem je 2. člen brezpredmeten in o njem ne
                  bomo glasovali.</p>
               <p>Dobro. Glasujemo tudi o 2. členu. Na glasovanje dajem 2: člen. <q>"Ta ustavni zakon
                  začne veljati z razglasitvijo"</q>. Prosim, da ugotovimo prisotnost! To je
                  brezpredmetno glasovanje, vendar so bila nasprotovanja da glasujemo o tem. Saj
                  tudi če bo to sprejeto, ne moremo nič razglasiti, zato dajem na glasovanje ustavni
                  zakon v celoti. Prosim, da ugotovimo prisotnost. Ker nimamo nobenega člena tudi o
                  tem ne moremo glasovati.</p>
               <p>Ugotavljam, da ustavnega zakona nismo sprejeli in s tem zaključujem to točko
                  dnevnega reda.</p>
               <p>Prehajamo na naslednjo točko dnevnega reda, <title>SKLEP O USTANOVITVI SLUŽBE
                     VLADE REPUBLIKE SLOVENIJE ZA REFORMO LOKALNE SAMOUPRAVE</title>.</p>
               <p>Sklep je v obravnavo zboru predložila Vlada Republike Slovenije. Želi predstavnik
                  Vlade besedo? <stage>(Ne želi.)</stage> Sklep je obravnavala Komisija za lokalno
                  samoupravo, kot matično delovno telo. Želi poročevalec besedo? Ne želi besede.
                  Želi besedo predstavnik Sekretariata? <stage>(Ne želi.)</stage> Besedo dajem
                  predstavnikom poslanskih skupin. Ne želi nihče besede. Besedo dajem poslankam in
                  poslancem. Ne vidim nikogar. Prosim, gospod Pregelj, vi ste se javili k besedi.
                  Izvolite.</p>
            </sp>
            <sp xml:id="SDZ1-Redna-15-1992-12-07.sp31">
               <speaker>ŽARKO PREGELJ:</speaker>
               <p>Spoštovani! Osebno nasprotujem taki službi, ker menim, da je to neke vrste
                  anahronizem. Namreč, zakaj naj bi Vlada reformirala lokalno samoupravo? To ni
                  njena pristojnost, to ni njeno območje delovanja.</p>
               <p>Verjetno je bila tukaj želja, da bi imeli posebno službo za reformo državne uprave
                  na lokalni ravni, to je pa nekoliko druga zadeva. Zato menim, da takega sklepa kot
                  je predlagan, Državni zbor ne more potrditi. Potem je pa tudi čisto proceduralno:
                  ta odlok, kot je tukaj bil dokončno napisan kot odlok, je odloku podoben samo
                  zaradi naslova in ničesar drugega. Odloki običajno imajo člene, v katerem je en
                  člen sklep, ki ga zbor potrdi. Ta dikcija, ki je tukaj oz. ta akt, ki nam je tukaj
                  predstavljen, je pa v obliki sklepa. In če bi samo prečrtali naslov <q>"odlok"</q>, bi
                  lahko temu rekli <q>"sklep"</q>. Tako da menim, da je tudi proceduralno zadeva nejasna
                  oz. napačna. Hvala.</p>
            </sp>
            <sp xml:id="SDZ1-Redna-15-1992-12-07.sp32">
               <speaker>PODPREDSEDNIK VLADIMIR TOPLER :</speaker>
               <p>Hvala lepa. Gospod Bučar ima besedo.</p>
            </sp>
            <sp xml:id="SDZ1-Redna-15-1992-12-07.sp33">
               <speaker>DR. FRANCE BUČAR:</speaker>
               <p>Spoštovani zbor! Tudi jaz bom glasoval proti temu odloku, ker menim, da je ta
                  služba neprimerna v taki obliki. Jaz se strinjam s tem, da bo morala tudi Vlada
                  spremljati lokalno samoupravo, ker bo šlo dostikrat za vprašanje recimo, to, kar
                  smo ravno zdaj v zakonih določili. Vprašanje, kdaj nastopi potreba, da je treba
                  neko občino dodatno financirati, to mora nekdo ugotoviti ter te stvari
                  zasledovati, kdaj bo treba recimo posebne nekatere občine, katerih obstoj menimo,
                  da je v nacionalnem interesu, ohranjati tudi s finančno pomočjo; to mora nekdo
                  ugotavljati, tudi preštudirati in te stvari spremljati.</p>
               <p>Potem je vprašanje <stage>(vse to citiram sedaj v tej fazi sprejetega
                     zakona)</stage> dogovora, ali bo neka občina opravljala tudi določene upravne
                  zadeve v sporazumu z Vlado. Vse te stvari je treba spremljati, pripravljati, to se
                  pravi, to je gotovo neka dejavnost, ampak to je tipična dejavnost, ki spada,
                  prvič, na eni strani v Sekretariat za pravosodje in upravo, na drugi strani bo
                  tudi sam sekretariat moral komunicirati enkrat največkrat recimo z Ministrstvom za
                  finance, drugič z Ministrstvom za gospodarstvo itn. Skratka mislim, da je
                  lociranje take inštitucije izven resorja, ki se mora tako ali tako z upravo,
                  organizacijo ukvarjati, po mojem neustrezna. Hkrati pa za to ni potrebna posebna
                  služba, za to je potreben <stage>(zdaj govorim na pamet)</stage> eden ali dva
                  referenta, čez glavo.</p>
               <p>Torej ne delajmo si stalno na novo nekih državnih organov, ki samo bremenijo
                  državni proračun brez potrebe. Hvala lepa.</p>
            </sp>
            <sp xml:id="SDZ1-Redna-15-1992-12-07.sp34">
               <speaker>PODPREDSEDNIK VLADIMIR TOPLER :</speaker>
               <p>Hvala lepa. Želi še kdo besedo? Gospa Primožič in potem gospod Ribičič.</p>
            </sp>
            <sp xml:id="SDZ1-Redna-15-1992-12-07.sp35">
               <speaker>JANA PRIMOŽIČ:</speaker>
               <p>Hvala lepa. Gospod podpredsednik, spoštovane poslanke in poslanci! Po teh naših
                  razpravah o lokalni samoupravi se najprej vprašujem, zakaj že ustanavljamo to
                  službo, če še v bistvu nimamo zakona.</p>
               <p>Strinjam se sicer, da je ta služba lahko potrebna, vendar še vedno vztrajam na
                  tem, da je v skladu z zakonodajo - ker vidim gospoda ministra za zakonodajo in
                  predstavnika sekretariata, bi jih prosila za odgovor na vprašanje, če je ta sklep
                  o ustanovitvi službe Vlade v skladu s tem 28. členom, <stage>(en popravek Vlade
                     smo sprejeli, ampak ta se nanaša samo na 1. člen)</stage>, tako da predlagamo,
                  da se spremeni tudi 2. člen in  predstavnika Vlade bi pozvala, če je Vlada tudi
                  razmišljala o tej spremembi. Prosim za odgovor. Hvala lepa.</p>
            </sp>
            <sp xml:id="SDZ1-Redna-15-1992-12-07.sp36">
               <speaker>PODPREDSEDNIK VLADIMIR TOPLER :</speaker>
               <p>Hvala lepa. Gospa Primožičeva, mi dajemo tu soglasje k odloku in ne moremo same
                  vsebine spreminjati z amandmaji. Besedo dajem gospodu Ribičiču.</p>
               <p>S proceduralnega stališča ni možno vlagati amandmaja, bom pa pozval predstavnike
                  vlade in sekretariata, da bodo odgovorili na vprašanje, če bodo hoteli. Izvolite
                  gospod Ribičič.</p>
            </sp>
            <sp xml:id="SDZ1-Redna-15-1992-12-07.sp37">
               <speaker>DR. CIRIL RIBIČIČ:</speaker>
               <p>Hvala lepa za besedo. Spoštovani! Mi smo zadnjič dosegli od vlade popravek njene
                  odločitve, in sicer smo na predlog poslanske skupine SKD opustili to besedico
                  <q>"samostojna"</q>, to je podprla Komisija za lokalno samoupravo. Sedaj bi bili pri tem,
                  da stvar ustanovimo oziroma, da vlada to ustanovi. Jaz mislim, da bi bilo to
                  potrebno, da je to ta trenutek prej pozno kot zgodaj, da smo premajhno odgovornost
                  naložili vladi pri sprejemanju zakonodaje o lokalni samoupravi in da se ni
                  potrdila ta rešitev, da to opravlja komisija, ker bi morali vlado v večji meri
                  siliti, da prevzema odgovornost tudi za rešitve na tem področju. Rad bi pa
                  opozoril, da ima pač to določeno zgodovino - o tem sem že zadnjič govoril, ampak
                  je očitno treba vedno znova, ker se iz obravnave v obravnavo išče nove argumente
                  in nove razloge proti takšni ali drugačni rešitvi; to je lahko razumljivo ampak je
                  težko kar naprej upoštevati. Upoštevamo eno pripombo; ko je upoštevana, ko je
                  končana pa prihaja do druge. Ne bi govoril o tem, kar je dr. Bučar tukaj govoril,
                  ker je očitno šlo za lapsus, ko je omenjal Sekretariat za pravosodje in upravo;
                  lahko se seveda vračamo na stare, bivše rešitve in v tem smislu, da namesto
                  ministrstev uvajamo sekretariate in da združujem tista področja, ki smo jih
                  ločili. To verjetno ni predlog gospoda Bučarja.</p>
               <p>Bi še povedal, da je ta vladna služba potrebna; vprašanje je v kakšni obliko naj
                  jo ustanovimo. O tem smo v komisiji veliko razpravljali in omenjeni sta bili dve
                  dilemi: ali posebna vladna služba ali ministrstvo brez listnice. Za to drugo
                  rešitev se je zavzel predvsem gospod Janez Podobnik. On je predlagal, da bi imeli
                  ministrstvo za lokalno samoupravo kot eno od ministrstev, ki bi jo nosil nosilec,
                  ki bi bil minister brez listnice, nosilec tega, pogojno rečeno, resorja - in
                  takrat je malo manjkalo, da bi komisija to podprla. Skratka, vsi smo se strinjali,
                  da potrebujemo na tem področju službo; in če bi jo ustanovili pozno spomladi ali
                  poleti, bi danes bilo stanje boljše, kot je na področju strokovnih priprav na tem
                  področju.  Gospod Pregelj je danes korektno povedal, da je to njegovo osebno
                  stališče, vendar zadnjič je govoril, da je to  rešitev v imenu poslanske skupine.
                  Rad bi povedal, da so se predstavniki njegove poslanske skupine, iz Slovenske
                  ljudske stranke, aktivno angažirali pri ustanavljanju te službe; in sicer omenil
                  sem že ta predlog gospoda Podobnika za ministrstvo in tudi njegovo podporo tem
                  rešitvam v prejšnjih fazah, v zadnji fazi pa je gospod Madon glasoval za predlog,
                  ki ga komisija daje in ki je soglasno predlagala, da se danes da soglasje na to
                  odločitev vlade.</p>
               <p>Jaz bi vas prosil, da to odločitev podprete, ker bo vsem nam lažje; zlasti bi pa
                  prosil, da podprejo to rešitev tisti, ki mislijo, da je treba pohiteti z
                  realizacijo lokalne samouprave. Hvala lepa.</p>
            </sp>
            <sp xml:id="SDZ1-Redna-15-1992-12-07.sp38">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi kdo besedo? Prosim, gospa Vika Potočnik.</p>
            </sp>
            <sp xml:id="SDZ1-Redna-15-1992-12-07.sp39">
               <speaker>VIKTORIJA POTOČNIK:</speaker>
               <p>Spoštovane poslanke in poslanci. Poslušala sem argumente tistih, ki nasprotujete
                  sprejemu ustanovitve te službe. In gospod Bučar - škoda, ni ga tukaj - ravno o
                  tem, kar je on govoril, kaj naj bi počenjala ta služba, je moč v teh členih videti
                  in tudi razbrati, da bo to počenjala. Zdi se mi pa nekaj drugega, kar se je
                  zgodilo v tem Državnem zboru, da je nekako začela prevladovati logika - čim hujše
                  tem boljše - in bi prosila tiste, ki se jim je žolč zlil v želodec in v srce, naj
                  malo pozabijo na to in da vidimo, kako je moč nekatere stvari sedaj klub neki
                  užaljenosti in  nezadovoljstvu vseeno spraviti pod streho. In zdi se mi, da bodo
                  podprli to vsi tisti, ki dejansko želijo, da se lokalna samouprava, ki jo tudi
                  pogojujejo in so jo pogojevali s pritiskom na gumb v zvezi z ustavnim zakonom, da
                  to dejansko tudi storijo in pritisnejo. Sami veste, da smo imeli probleme, težave
                  tako strokovne narave v Državnem zboru, da je bil tukaj soport preslab tudi nam
                  poslancem, pustimo sedaj ob strani utrujenost, ki je tudi botrovala nekaterim
                  stvarem, ampak mislim, da bi bilo dobro ta predlog podpreti. Sicer se pa strinjam
                  da predstavnik vlade da odgovor na pomisleke, ki jih je imela gospa Primožičeva,
                  in upam, da bodo argumenti tehtni in da jo bodo prepričali, da glasuje za
                  ustanovitev te službe. Hvala.</p>
            </sp>
            <sp xml:id="SDZ1-Redna-15-1992-12-07.sp40">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim gospod Sušek.</p>
            </sp>
            <sp xml:id="SDZ1-Redna-15-1992-12-07.sp41">
               <speaker>MAKS SUŠEK:</speaker>
               <p>Izhajam iz izkušenj, ki jih imam sedaj pri kreiranju tega zakona o lokalni
                  samoupravi. In ko se tu  postavlja vprašanje, ali je ta služba potrebna ali ne, se
                  spominjam  dejansko vseh dogodkov, ki so vplivali na to naše delo in smo vedno
                  ugotavljali, vedno sproti ugotavljali, da nam manjka dejansko neka služba na tem
                  področju; in sicer služba, ki bi nam pomagala v strokovnem smislu in pa tudi, ki
                  bi nam dala povratne informacije za nadaljnje kreiranje tega področja. Torej sem
                  prepričan, da je našemu parlamentu, izhajajoč iz dela naše komisije, taka služba
                  potrebna.</p>
               <p>Sedaj se vprašamo, ali je ta služba potrebna kot samostojna služba ali naj bi bila
                  pod kakšnim posebnim resorjem v kakšnem ministrstvu. Mnenja sem tudi, da bi ta
                  služba bolj objektivno delovala, če bi bila samostojna - predvsem zaradi tega, ker
                  imamo kot Parlament v imenu občanov postavljene jasne cilje, kaj hočemo doseči s
                  to lokalno samoupravo. Ta lokalna samouprava je velik kompleks, ki zadeva vse
                  resorje, ministrstva. Taka služba bi lažje opravila svojo funkcijo, če je
                  samostojnejša in če manj lahko vplivajo posamezni resorji subjektivno na to
                  materijo. To bi bil drugi argument.</p>
               <p>Tretji argument, da je ta služba potrebna: s tem začetkom smo šele začeli s
                  preoblikovanjem te lokalne samouprave in je to razvojno dejanje. To je evolucija,
                  ko se bodo nenehno zadeve po potrebi prilagajale, spreminjale in potreben je tudi
                  temeljit, strokovni pristop.</p>
               <p>Zaradi tega podpiram ustanavljanje take samostojne službe pri Vladi.</p>
            </sp>
            <sp xml:id="SDZ1-Redna-15-1992-12-07.sp42">
               <speaker>PODPREDSEDNIK VLADIMIR TOPLER:</speaker>
               <p>Hvala lepa.  Besedo dajem gospodu Podobniku.</p>
               <p>Rad bi vas obvestil <stage>(kar izvolite gospod Podobnik)</stage>, da  glasujemo o
                  tem odloku z dne 2.12., ker je prišlo do popravka, ki ga je nam poslala tudi
                  Vlada.</p>
            </sp>
            <sp xml:id="SDZ1-Redna-15-1992-12-07.sp43">
               <speaker>JANEZ PODOBNIK:</speaker>
               <p>Spoštovani gospod podpredsednik, kolegice in kolegi!</p>
               <p>Ko sem pozorno pogledal naslov točke: sklep o ustanovitvi službe Vlade Republike
                  Slovenije za reformo lokalne samouprave. Tu je lapsus oz. zaseda; nikakor ne za
                  reformo tiste lokalne samouprave, ki jo z veliko muko uvajamo. Gre za neko službo,
                  ki bo pomagala pri celoviti reformi sedanjega komunalnega sistema. Mislim, da bi
                  bilo dobro to jasno povedati.</p>
               <p>Ker sem bil omenjen, bi rekel to: še vedno menim, da bi bila bolj smotrna rešitev;
                  če se ne motim, ima Vlada še eno rezervno mesto ministra brez listnice.</p>
               <p>Osebno sem prepričan, da bi zaradi daljnosežnosti tega procesa Vlada najbolj
                  pokazala, koliko je to področje pomembno, da bi mu zaupala resor ministra brez
                  listnice. Seveda, potem pa nikakor ne bi šlo samo za lokalno samoupravo, ampak bi
                  moral pokriti tudi področje državne uprave v tistem segmentu kjer se obe področji
                  prekrivata. Gre za dve področji, vmes je pa presek. Ena od kritik na tej seji je
                  bila tudi ta, da je bila zakonodaja neusklajena. Na mnogih točkah zakona se je
                  videlo, da bi prišel prav moder človek, ki bi bil tudi minister na tem področju.
                  To pa ne pomeni, da vso kritiko naslavljam na strokovnjake, ki so zakon
                  pripravljali.</p>
               <p>Dodal bi, zakaj je takratni predlog, ki je bil dan na  Komisiji za lokalno
                  samoupravo, padel. Če povem direktno, to je bil čas, ko je bila vložena
                  interpelacija ministru Kozincu. Mogoče so nekateri logično sklepali, da bi ta
                  predlog, da se ustanovi novo ministrstvo, imelo tudi dodatno nezaupanje in dodatni
                  argument za interpelacijo, kajti šlo je za področje, ki ga je formalno pokrival
                  minister Kozinc. Morda tudi zato ta predlog takrat <stage>(z enim samim glasom
                     večine)</stage> ni bil sprejet.</p>
               <p>Nikakor se mi ni zlil žolč v srce, gospa Potočnikova. Povsem korektno razpravljam
                  in ocenjujem, da je predlog, ki je dan, kompromisna rešitev. Za mene je vprašanje,
                  kaj je naloga te službe? Če je naloga samo tehnična izvedba, če je naloga samo v
                  pripravi neke publikacije, ki bi jo dobili vsi slovenski volivci, slovenski
                  državljani, potem je vprašanje, če je potrebna ta služba. Če pa gre za neko
                  koordinacijo tako strokovno, predvsem pa koordinacijo, ki ima moč političnega
                  ozadja - minister je tudi politik - potem se pa bojim, da bo tudi ta služba imela
                  premalo moči in ne bo uspela prebiti ali preseči nekaterih logičnih strankarskih
                  pogledov sedanje vladajoče koalicije.</p>
               <p>Če me lahko razumete korektno. Vidim, da se v tem konceptu pristopa do reforme
                  lokalne samouprave in državne uprave čuti, da imajo stranke vladajoče koalicije
                  nekoliko različne poglede. Te svoje različne poglede legitimno želijo uresničiti
                  preko struktur, da bi jih obvladovale. Tudi zato, bi bila za moje pojme najbolj
                  čista rešitev - minister. Hvala.</p>
            </sp>
            <sp xml:id="SDZ1-Redna-15-1992-12-07.sp44">
               <speaker>PODPREDSEDNIK DR. VLADIMIR TOPLER:</speaker>
               <p>Hvala lepa. Ker ne vidim nikogar več<gap n="..."/> Gospod Geržina bo še razpravljal. Prosim,
                  izvolite.</p>
            </sp>
            <sp xml:id="SDZ1-Redna-15-1992-12-07.sp45">
               <speaker>MIROSLAV GERŽINA:</speaker>
               <p>Hvala lepa, gospod predsedujoči. Spoštovane kolegice in kolegi in ostali.</p>
               <p>Samostojna služba, polsamostojna služba pri Vladi, pri ministrstvu, uvajanje še
                  enega ministrstva<gap n="..."/> Jaz razumem, če pride do samostojne službe, da praktično
                     <stage>(če sem dobro poslušal gospoda Podobnika)</stage> je potrebna služba -
                  sam se strinjam, da je potrebna, ampak da potrebujemo pa dva ministrstva za
                  notranje zadeve, pa mislim, da to ni realno; eno je zadosti. In take službe imajo
                  po vsem svetu v ministrstvih za notranje zadeve in ne vem zakaj ne bi jasno
                  povedali, da ta služba spada v Ministrstvo za notranje zadeve, in jo potrebujemo,
                  da nas bo peljala nekoliko hitreje naprej v smeri tega, kar si želimo vsi, pa se
                  nam zapleta, pa ne moremo dejansko strokovno delovati in se izgovarjamo, da nimamo
                  argumentov.</p>
               <p>Se pravi, ne potrebujemo še enega ministrstva, - samostojna služba pomeni
                  ministrstvo - zato sem za strokovno službo pri Ministrstvu za notranje zadeve.
                  Hvala lepa.</p>
            </sp>
            <sp xml:id="SDZ1-Redna-15-1992-12-07.sp46">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Podobnik.</p>
            </sp>
            <sp xml:id="SDZ1-Redna-15-1992-12-07.sp47">
               <speaker>JANEZ PODOBNIK:</speaker>
               <p>Cenjenemu kolegi Geržini bi rad repliciral. Njegova razprava, ki je legitimna,
                  samo potrjuje moje prejšnje besede, da gre v Vladi za dva različna koncepta.
                  Mislim, da je to lahko nekaj normalnega. Seveda, sprašujem se, zakaj smo umaknili
                  zakon o organizaciji ministrstev v prvo branje? Tudi to se sprašujem, kajti tam
                  jasno piše, da področje državne uprave pokriva notranji resor, kot je praksa v
                  večini zahodnih demokracij. Toda moje osebno razmišljanje je tako: pri obeh
                  reformah - tako pri lokalni samoupravi, kot državni upravi - gre za zgodovinski
                  projekt, ki bo nekako prelomil s skupščinskim in s komunalnim sistemom, ki ju
                  imamo. In sprašujem se; če bo okvir notranjega ministrstva <stage>(tako strokovni
                     kot politični)</stage> zadoščal, da bi to reformo speljal. Jaz si to lahko
                  privoščim, ker sem iz opozicije in ocenjujem, da bi bila bolj čista oblika, če bi
                  to pokrival minister. Minister, ki bi morda bil političnega pedigrea, recimo,
                  ministra Janka, torej na nek način neopredeljen. Prepričan sem, da bi tak minister
                  oziroma človek s tako usmeritvijo to težko reformo najbolj na nek način korektno
                  speljal. To je moje osebno razmišljanje. Hvala.</p>
            </sp>
            <sp xml:id="SDZ1-Redna-15-1992-12-07.sp48">
               <speaker>PODPREDSEDNIK VLADIMIR TOPLER:</speaker>
               <p>Hvale lepa. Besedo ima gospod Ribičič in potem gospod Pučnik.</p>
            </sp>
            <sp xml:id="SDZ1-Redna-15-1992-12-07.sp49">
               <speaker>DR. CIRIL RIBIČIČ:</speaker>
               <p>Spoštovani! Očitno je in vedno je bilo očitno, da so tukaj različni pogledi. Eni
                  bi to službo organizirali v okviru notranjega ministrstva, eni v obliki posebnega
                  ministra brez listnice, tretji v takšni službi kot je predložena itn. Samo, rad bi
                  povedal, da smo se mi v komisiji opredelili in da se je Vlada opredelila. Vlada
                  nam je ponudila rešitev. Pri tem niti Vlada niti komisija nista sprejeli
                  predlogov, da je treba upravo izločiti iz Ministrstva za notranje zadeve.</p>
               <p>To, kar je gospod Geržina rekel, je samo deloma res. Notranja ministrstva, se
                  pravi ministrstva za notranje zadeve <stage>(ali za domače zadeve, kakorkoli se že
                     imenujejo)</stage> so zelo različno organizirana. Zlasti vprašanje, ali je
                  policija njihov sestavni del ali ne, je zelo različno rešeno v Evropi in zelo
                  različno je tudi z odnosom do lokalne samouprave. Veliko je resnih argumentov, da
                  za lokalno samoupravo velja druga logika kot za upravo. Ampak, da ne bi zdaj
                  govoril o odnosu med avtonomijo lokalne samouprave in hierarhijo državne uprave,
                  bi se samo vrnil k temu, da bi povedal: bile so različne možnosti. Komisija je
                  izbrala neko možnost, ki je upoštevala različne argumente; ni več možno govoriti o
                  samostojni strokovni službi, ker je Vlada upoštevala vašo pripombo iz vaše
                  skupine, gospod Geržina, in zdaj imamo predlagano strokovno službo in dajemo
                  soglasje k temu vprašanju. Seveda je možno vsako vprašanje še naprej odlagati in
                  ponovno z novimi in novimi argumenti načenjati, čeprav je zadnjič kazalo, da je
                  stvar končana, da so pripombe bile povedane, Vlada jih je upoštevala, tako da zdaj
                  ne bi smeli naslavljati na vladno koalicijo in na Vlado pripomb, ampak je najbrž
                  čas, da o tem odločimo. Jaz upam, da drugače kot pri ustavnem zakonu.</p>
               <p>Mi kot komisija smo storili kar smo mogli, da bi sprejeli tisto, kar lahko enotno
                  podpremo in komisija je soglasno - ponavljam soglasno - podprla rešitev, ki je
                  tukaj predlagana, potem ko je bila umaknjena ta pripomba o samostojnosti, kjer so
                  bile rezerve. In jaz upam, da se še nekaj da na to, kar komisija predlaga in da bo
                  pri tem upoštevano tudi to, da ideje o tem, da bi dobili neko veliko službo, ki bi
                  skrbela za razvoj uprave in lokalne samouprave, niso bile sprejete in da je uprava
                  v celoti -  tako kot se po mojem mnenju tudi spodobni in je racionalno -
                   sestavina notranjega ministrstva. Zdaj, da bi obnavljali neke sekretariate za
                  pravosodje in upravo, najbrž nihče resno ne misli. Hvala lepa.</p>
            </sp>
            <sp xml:id="SDZ1-Redna-15-1992-12-07.sp50">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Pučnik, prosim. Ali je replika? Se opravičujem, g. Pučnik.
                  Gospod Geržina ima repliko.</p>
            </sp>
            <sp xml:id="SDZ1-Redna-15-1992-12-07.sp51">
               <speaker>MIROSLAV GERŽINA:</speaker>
               <p>Hvala lepa, gospod predsedujoči. Gospod Ribičič, poglejte, večkrat se na odborih
                  dogaja, da so mnenja ministrstev neusklajena. To velja, gospod Podobnik, tudi za
                  to, da ustanovimo posebno ministrstvo, kar ni predmet današnjega odločanja.
                  Mislim, da še ni konec sveta, da se ne bi s kakšnim sklepom dalo tudi spremeniti;
                  smo že velikokrat razne sklepe z dodatnimi sklepi spreminjali. Rad bi opozoril na
                  to, da imajo ministrstva določene probleme v stikih med seboj; da bi služba - če
                  bi bila samostojna - pri Vladi imela velike probleme zaradi tega, ker je gospod
                  Ribičič omenil, da neke stvari so v notranjih ministrstvih <stage>(sicer v enih
                     državah tako, v drugih drugače)</stage>, pa še Ministrstvo za pravosodje bo
                  tudi zraven. Se pravi, da se samo še širi konfliktno področje in se bojim, da taka
                  služba ne bo produktivna, in da kljub temu, da bomo imeli strokovno službo, si mi
                  v parlamentu ne bomo mogli dovolj pomagati z njo. Zaradi tega sem samo opozoril na
                  problem, ki lahko nastane, da bi bilo najbolje, da bi bila ta služba v Ministrstvu
                  za notranje zadeve; ker vendarle Ministrstvo za notranje zadeve ni samo policija,
                  kot je lepo rekel gospod Ribičič, ampak je tudi uprava in lokalna samouprava in
                  tako naprej. Mislim, da ta služba dejansko tja spada. Če se bomo drugače odločili,
                  se bomo odločili in se bomo morali na to opozorilo kdaj spomniti. Hvala lepa.</p>
            </sp>
            <sp xml:id="SDZ1-Redna-15-1992-12-07.sp52">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Pučnik.</p>
            </sp>
            <sp xml:id="SDZ1-Redna-15-1992-12-07.sp53">
               <speaker>DR. JOŽE PUČNIK:</speaker>
               <p>Spoštovani! Poslanci naše skupine so mnenja, da je to izredno važen problem
                     <stage>(uveljavljanje lokalne samouprave)</stage> in bomo zato ta sklep
                  podprli. Strinjamo se tudi s tem, da je lokalna samouprava nekaj drugega kot
                  uprava. Zato se strinjam tudi z gospodom Ribičičem, ki je poudaril, da gre za neko
                  različno logiko in da je potrebno pri lokalni samoupravi upoštevati prav to, da je
                  samouprava. Mnenja smo, da je potrebno podpirati vse tiste predloge, ki poudarjajo
                  tudi razliko med lokalno samoupravo in upravo. To sta dve različni stvari. Uprava
                  je del države, je centralizirana - in bo taka vedno ostala in mora biti, po mojem
                  mnenju, centralizirana zadeva - lokalna samouprava je pa nekaj, kar raste od
                  spodaj in potrebuje v tem smislu tudi strokovno pomoč. Zato tudi mislimo, da bi
                  bilo potrebno ta sklep takoj sprejeti zato, ker v mnogih občinah bodo ljudje, ko
                  se bodo začeli ti referendumi, brez orientacije; ne bodo točno vedeli, kako se
                  statut napiše, kako se ono ali drugo napiše. Tukaj mora biti neka potrebna služba,
                  ki bo oskrbovala te nove občine z ustreznimi predlogi, ne z dekreti, ampak s
                  predlogi, ki naj jih občine sprejmejo ali tudi eventualno modificiramo.</p>
               <p>Ne strinjam se tudi s predlogom gospoda Podobnika. Načelno sem proti ustanavljanju
                  novih ministrstev in mislim, če bi imeli ministra za lokalno samoupravo, se bojim,
                  da bi preveč elementov državne uprave sililo v področje te lokalne samouprave, za
                  katero vsi želimo, da ostane samouprava. Se pravi, da je predvsem upoštevati
                  želje, ki lokalno nastajajo in jih uveljavljati in v manjši meri želje pri Vladi.
                  Mislim, da bi morali podpirati vse tiste sistemske rešitve, ki omogočajo lokalni
                  samoupravi, da ustvarja nek zdrav odnos opozicije proti državi; ne da bi rušila
                  zakone, za to imamo druge instrumente, logično da ne. Moramo jim to samostojno
                  dati. Te stvari ne bi nadalje razpredal.</p>
               <p>Mi bomo to podprli in menimo, da bi ta služba morala zelo hitro in zelo intenzivno
                  začeti s svojim delovanjem. Hvala lepa.</p>
            </sp>
            <sp xml:id="SDZ1-Redna-15-1992-12-07.sp54">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim, gospod Pregelj.</p>
            </sp>
            <sp xml:id="SDZ1-Redna-15-1992-12-07.sp55">
               <speaker>ŽARKO PREGELJ:</speaker>
               <p>Spoštovani! V skladu s svojo prejšnjo razpravo, ko sem izrazil pomislek, da je
                  naslov tega odloka, ki je povzet po sklepu Vlade v svoji osnovi napačen, vlagam
                  dopolnilo k odloku o soglasju k sklepu Vlade Republike Slovenije o ustanovitvi
                  Službe Vlade Republike Slovenije za reformo lokalne samouprave, ki glasi: besedi
                  <q>"lokalne samouprave"</q> se nadomestita z besedami <q>"državne uprave na lokalni ravni."</q>
                  Enako dopolnilo se opravi tudi v naslovu odloka. Menim, da je to dopolnilo v
                  skladu s pristojnostmi Vlade, ki je pristojna za delovanje državne uprave na vseh
                  ravneh, hkrati pa je to tudi v skladu z ustavnim določilom o samostojnosti lokalne
                  samouprave. To dopolnilo vlagam na podlagi 229. člena poslovnika.</p>
            </sp>
            <sp xml:id="SDZ1-Redna-15-1992-12-07.sp56">
               <speaker>PODPREDSEDNIK VLADIMIR TOPLER:</speaker>
               <p>Gospod Pregelj, vi lahko daste dopolnilo na odlok, ne morete ga pa dati na
                  vsebino. Zato tega predloga jaz kot predsedujoči ne morem upoštevati.
                     <stage>(Pripomba g. Preglja.)</stage> Da, ampak ga potem napišite tako: <q>"odlok
                  pa glasi: Državni zbor Republike SLovenije daje soglasje k sklepu Vlade Republike
                  Slovenije o ustanovitvi službe Vlade Republike Slovenije za reformo lokalne
                  samouprave z dne 21.10.1993 in spremembi sklepa z dne 2.12.1993."</q></p>
               <p>Gospod Sisinger ima besedo. Prosim, izvolite. Gospod Pregelj nimate sedaj besede.
                  Prosim, da se držite reda. Jaz sem dal besedo gospodu Sisingerju. Proceduralno pa
                  imate, izvolite.</p>
            </sp>
            <sp xml:id="SDZ1-Redna-15-1992-12-07.sp57">
               <speaker>ŽARKO PREGELJ:</speaker>
               <p>Predlagam, da daste na glasovanje, ali lahko vložim na podlagi 229. člena
                  poslovnika amandma na ta odlok? Jaz menim, da drugi odstavek to omogoča.
                  Hvala.</p>
            </sp>
            <sp xml:id="SDZ1-Redna-15-1992-12-07.sp58">
               <speaker>PODPREDSEDNIK DR. VLADIMIR TOPLER:</speaker>
               <p>Gospod Pregelj! Jaz ne bom dal tega na glasovanje; ker to omogoča - o tem ni
                  glasovanja. Prosim, da napišete na odlok, tako kot sem rekel. Gospod Sisineger,
                  prosim.</p>
            </sp>
            <sp xml:id="SDZ1-Redna-15-1992-12-07.sp59">
               <speaker>IVAN SISINGER:</speaker>
               <p>Spoštovani predsedujoči, poslanke in poslanci! Moram reči, da, tako kot je povedal
                  gospod Maks Sušek, smo resnično v Komisiji za lokalno samoupravo, iskreno rečem,
                  pogrešali to strokovno službo, ki smo jo še kako potrebovali. Če bomo danes začeli
                  odpirati to vprašanje, mislim, da smo že naredili napako, ko smo sprejemali dnevni
                  red, da bi morali takrat opozoriti, da ne gre za sprejemanje sklepa, ampak
                  pravzaprav gre samo za soglasje k sklepu, in ne vem, v čem znova vidimo probleme
                  in zaplete. Imam občutek, dragi prijatelji, da se vedno bolj specializiramo v
                  zadevi, da bi čim bolj zakomplicirali tudi svoje lastno delo in tudi zadeve, ko
                  resnično ne vem, iz katerih razlogov vidimo takšne ali drugačne probleme. Mislim,
                  da smo v komisiji <stage>(ki ni maloštevilna)</stage> za lokalno samoupravo prav
                  tem vprašanjem posvetili veliko razprave, ali imeti to službo takšno ali drugačno.
                  Prišli smo vendarle do večinskega spoznanja o tem, da nam je ta služba, najmanjša
                  kakršnakoli, je pri Vladi potrebna, če želimo nadaljevati še velike naloge, ki so
                  pred nami. Mislim, da če ne bomo tega soglasja danes dali, si bomo gotovo
                  povzročili velike težave in tudi dela v tej komisiji, kjer to strokovno pomoč
                  resnično potrebujemo; ne samo v komisiji, ampak to pomoč bomo potrebovali resnično
                  tudi pri celotni reorganizaciji lokalne samouprave.</p>
               <p>Iskreno bi vas prosil, resnično prosil, da vendarle moramo, mislim, da smo dolžni
                  dati nekaj več na ugled tudi tega Državnega zbora, najvišjega zakonodajnega
                  telesa, pa tudi na svoj ugled poslancev Državnega zbora, ker me nekateri sprehodi
                  danes nekoliko resnično že motijo. Kot da nismo v številnih telesih, v številnih
                  odborih delali in kot da nismo vlagali naporov in skušali doseči dogovorov v
                  takšni ali drugačni obliki.</p>
               <p>Podprl bom ta predlog tega soglasja k imenovanju, k ustanovitvi te vladne službe
                  prav zaradi tega, ker jo resnično potrebujemo. Danes razmišljati o tem, ali naj to
                  spada v Ministrstvo za notranje zadeve ali naj spada v katerokoli drugo
                  ministrstvo pomeni samo pristop k odlaganju in ne dati soglasja temu. Mislim, da
                  naredimo sami sebi znova nove težave. Jaz vas prosim, da podpremo in da ne delamo
                  pri vsaki točki novih težkih zapletov, <stage>(ki nas ne vodijo nikamor)</stage>
                  tudi na tem zasedanju. Hvala.</p>
            </sp>
            <sp xml:id="SDZ1-Redna-15-1992-12-07.sp60">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Prosim, gospod Pregelj.</p>
            </sp>
            <sp xml:id="SDZ1-Redna-15-1992-12-07.sp61">
               <speaker>ŽARKO PREGELJ:</speaker>
               <p>Spoštovani! Imam proceduralni predlog. Glede na to, da predsedujoči meni, da ne
                  more mojega dopolnila sprejeti, čeprav sem jaz mnenja, da bi ga lahko, predlagam,
                  da Državni zbor odloči, ali bo obravnaval ta akt v večfaznem postopku. 229. člen
                  omogoča, da se lahko  odlok obravnava v več faznem postopku, nakar se lahko opravi
                  splošna razprava in se naloži Vladi, da pripravi drugačno vsebino sklepa.</p>
               <p>Poleg tega bi rad opozoril, da je ta mehanizem, da ni možno z dopolnili tega
                  odloka popravljati, samo zaradi tega, ker je odlok narobe napisan.</p>
               <p>Enostavno, gre za primer, ki je enakovreden ratifikacijam. Kako se ratifikacije
                  pišejo, vemo vsi; da je celotna pogodba v okviru enega člena. Zadeva je približno
                  v smislu procedure enaka. Jasno pa je, da v kolikor nekdo oblikuje odlok v obliki
                  sklepa, potem je zadevo res težko spreminjati. Zato vidim tukaj edino rešitev v
                  večfaznem postopku, kar tudi razprava, ki je v bistvu vsebinska, dokazuje da je to
                  potrebno. Hvala.</p>
            </sp>
            <sp xml:id="SDZ1-Redna-15-1992-12-07.sp62">
               <speaker>PODPREDSEDNIK VLADIMIR TOPLER:</speaker>
               <p>Gospod Pregelj, da bi razpravljali o odloku v več fazah je seveda možno, vendar bi
                  to morali sprejeti takrat, ko smo sprejemali dnevni red ali na začetku točke, ne
                  pa sedaj, ko smo pred odločanjem - in zato tudi tega ne bom dal na glasovanje.
                  Želi še kdo besedo? Gospod Bandelj, predstavnik Vlade, izvolite.</p>
            </sp>
            <sp xml:id="SDZ1-Redna-15-1992-12-07.sp63">
               <speaker>MIRKO BANDELJ:</speaker>
               <p>Spoštovane poslanke, spoštovani poslanci! Hvala za besedo. Pravzaprav je težko še
                  dodatno argumentirati ta sklep Vlade o ustanovitvi službe po tem, kar je gospod
                  Pučnik povedal, ker mislim, da je zelo natančno razložil motive in pa cilje, ki
                  jih v bistvu Vlada z ustanovitvijo te službe želi doseči.</p>
               <p>Mislim, da bi lahko dodal kvečjemu še to, da tudi ta zakon o lokalni samoupravi,
                  ki je šel včeraj skozi drugo razpravo, Vladi nalaga en kup nalog na tem področju,
                  to ji nalaga evropska listina o lokalni samoupravi.</p>
               <p>Dejstvo pa je tudi - in to mislim, da ste poslanci še kako občutili v dosedanjih
                  razpravah o zakonodajnih projektih s tega področja -, da se čuti tukaj pomanjkanje
                  neke strokovne službe, ki bi lahko sproti tudi dajala strokovne odgovore na
                  vprašanja, ki se tukaj pojavljajo; zlasti pa to čutijo občine. To mi vidimo
                  vsakodnevno iz številnih dopisov; jaz mislim, da marsikaterega od teh tudi tukaj
                  dobite. Tu bo šlo, vsaj, po mojem, še nekaj let za zelo intenziven proces
                  preobrazbe.</p>
               <p>Jaz mislim, da je tudi ta termin v naslovu pravi, ker konec koncev tudi sedanje
                  krajevne skupnosti vendarle so v nekem smislu oziroma nesporno so lokalna
                  samouprava in če drugega ne, na tem lahko temeljimo tudi sam termin v naslovu te
                  službe; tako da to, mislim, ne bi smelo biti sporno. Je pa res, da bo tukaj šlo
                  nekaj let za zelo resne naloge, ki bodo terjale strokovnjake.</p>
               <p>Lahko navedem samo še čisto banalen primer. Jaz se opravičujem, gre za ta
                  parlament, ampak dejstvo je, da danes mi ne vemo niti, kdo bo plačal strokovnjake,
                  ki delujejo oziroma, ki so sodelovali pri pripravi teh zakonov, ker enostavno
                  nimamo za to niti ustreznega organa, niti ustrezne službe in niti postavke za to,
                  seveda, v državnem proračunu.</p>
               <p>Jaz bi samo še poudaril, da je bil ta sklep o ustanovitvi službe v Vladi bil
                  sprejet soglasno. Tudi notranji minister se je s tem strinjal, tudi sam ocenjuje,
                  da v tem trenutku ministrstvo ni tako organizirano, da bi lahko tudi te naloge
                  prevzelo; čeprav je res, da prevzema naloge s področja državne uprave. Vendar
                  mislim, da je še kako bistveno za te procese, ki bodo sedaj potekali v Sloveniji
                  na tem segmentu,  da se oddvoji <stage>(tudi to mislim, da je gospod Pučnik že
                     poudaril)</stage> lokalna samouprava od državne uprave. In to, mislim, da je
                  več kot dosti argumentov, da lahko predlagam parlamentu, da izda soglasje k temu
                  aktu Vlade.</p>
               <p>Se pa strinjam, no, mimogrede še to, mislim da imam tudi ta pooblastila, da lahko
                  rečem, da se s pripombo k 2. členu, kjer so v bistvu izpadle besede <q>"strokovne
                  naloge"</q> strinjam in da bo v končni redakciji tega sklepa, prede bo objavljen v
                  Uradnem listu, ta popravek izvršen. Hvala.</p>
            </sp>
            <sp xml:id="SDZ1-Redna-15-1992-12-07.sp64">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. To je zgolj redakcijsko, gospod Bandelj. Redakcijski popravek.</p>
               <p>Ker ne želi nihče več razpravljati, razpravo zaključujem in prehajamo na
                  odločanje.</p>
               <p>Na glasovanje dajem predlog odloka: <q>"Državni zbor Republike Slovenije daje
                  soglasje k sklepu Vlade Republike Slovenije o ustanovitvi službe Vlade Republike
                  Slovenije za reformo lokalne samouprave z dne 21.10.1993 in spremembi sklepa z dne
                  2.12.1993."</q> Ugotovimo sklepčnost! <stage>(64 prisotnih.)</stage></p>
               <p>Kdo je za sprejem odloka? <stage>(44 poslancev.)</stage> Je kdo je proti?
                     <stage>(10 poslancev.)</stage></p>
               <p>Ugotavljam, da je odlok sprejet. In s tem zaključujem to točko dnevnega reda.</p>
               <p>Prehajamo <gap n="..."/> Prosim, gospod Pregelj, proceduralno.</p>
            </sp>
            <sp xml:id="SDZ1-Redna-15-1992-12-07.sp65">
               <speaker>ŽARKO PREGELJ:</speaker>
               <p>Spoštovani! Že na začetku te seje sem prosil - po sprejetju sklepa Državnega
                  zbora, da se zakoni  o upravi in predlog zakona o organizaciji ministrstev vrne v
                  prejšnjo fazo - za razlago, in je nisem dobil, ker sem menil, da sta prvi in drugi
                  odstavek sklepa v nasprotju.</p>
               <p>Glede na to, da mi je bilo pri tej točki dnevnega reda jasno povedano, da se faz
                  ne da spreminjati pri obravnavi posameznega akta, smo takrat to naredili, zato
                  prosim zdaj za razlago, na podlagi katerih členov smo lahko naredili to, kar smo
                  naredili. V prvem odstavku smo oba zakona vrnili v prvo obravnavo oz. v prejšnjo
                  fazo, iz drugega odstavka je pa razvidno, da smo jih v bistvu umaknili z dnevnega
                  reda, se pravi, smo jih vrgli dve fazi nazaj v fazo nič in s tem naredili dokaj
                  velik prekršek. Namreč, tako dejanje se lahko naredi zgolj pri sprejemanju
                  dnevnega reda, ne pa takrat, ko je že narejen. Prosim za razlago tega postopka.
                  Hvala.</p>
            </sp>
            <sp xml:id="SDZ1-Redna-15-1992-12-07.sp66">
               <speaker>PODPREDSEDNIK VLADIMIR TOPLER :</speaker>
               <p>Gospod Pregelj, razlago boste dobili od komisije za poslovnik. Jaz vam lahko
                  povem, da smo te zakone vrnili v prvo fazo pred razpravo in takrat je šlo za
                  zakone, tu pa gre za odlok. Vam pa obljubljamo, da bomo poslali to vašo prošnjo
                  Komisiji za poslovnik.</p>
               <p>Gremo na naslednjo točko, na <title>10. TOČKO DNEVNEGA REDA</title>, to je
                     <title>SKLEP O USTANOVITVI SLUŽBE VLADE REPUBLIKE SLOVENIJE ZA VERSKE
                     SKUPNOSTI</title>.</p>
               <p>Sklep je v obravnavo zboru predložila Vlada Republike Slovenije. Želi besedo
                  predstavnik Vlade? <stage>(Ne želi.)</stage> Sklep je obravnaval Odbor za notranjo
                  politiko in pravosodje kot matično delovno telo. Želi poročevalec odbora besedo?
                     <stage>(Ne želi.)</stage> Želi besedo predstavnik Sekretariata za zakonodajo in
                  pravne zadeve? Želijo besedo predstavniki poslanskih skupin? Ne želijo. Besedo
                  dajem poslankam in poslancem. Prosim, gospod Geza Džuban.</p>
            </sp>
            <sp xml:id="SDZ1-Redna-15-1992-12-07.sp67">
               <speaker>GEZA DŽUBAN:</speaker>
               <p>Hvala lepa. Z zamudo, da bi povedal v imenu skupine, sicer pa lahko kot poslanec!
                  Spoštovani zbor! Obravnavali smo predlog sklepa Vlade Republike Slovenije o
                  ustanovitvi urada Republike Slovenije za verske skupnosti.</p>
               <p>Ugotovitev je ista kot Odbora za notranjo politiko in pravosodje oz. na koncu
                  mnenje Vlade, in sicer v tem smislu, da se 4. člen, ki govori o administrativnih
                  delih urada za verske skupnosti, spremeni oz. da se člen črta glede na to, ker
                  govori, da bi ta urad upravljal samo naloge za rimokatoliško cerkev.</p>
               <p>Mnenja smo, da v prvi varianti za vse verske skupnosti enako, tako kot se z ozirom
                  na njegov namen tudi ustanavlja oz. predlog Vlade, da se 4. člen črta. Hvala
                  lepa.</p>
            </sp>
            <sp xml:id="SDZ1-Redna-15-1992-12-07.sp68">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ta člen je že črtan. Želi še kdo besedo? Ne, zato razpravo zaključujem
                  in prehajamo na glasovanje. Na glasovanje dajem odlok, ki ga bom prebral.</p>
               <p><q>"Državni zbor Republike Slovenije daje soglasje k sklepu Vlade Republike Slovenije
                  o ustanovitvi urada Vlade Republike Slovenije za verske skupnosti z dne 26.10.1993
                  in spremembam tega sklepa z dne 29.11.1993 in 2.12.1993"</q>. Prosim, da ugotovimo
                  prisotnost! Obrazložitev glasu, prosim gospod Poljšak, izvolite.</p>
            </sp>
            <sp xml:id="SDZ1-Redna-15-1992-12-07.sp69">
               <speaker>MARIJAN POLJŠAK:</speaker>
               <p>Glasoval bom proti, med drugim zato, ker ne vem za kaj gre in če se govori o
                  verskih skupnostih, je vprašanje, ali gre za verske skupnosti mogoče tudi tiste,
                  ki predstavljajo identiteto nacionalnih manjšin iz Jugoslavije, ki so tukaj med
                  nami, in sicer muslimanska in pravoslavna verska skupnost. Jaz se s tem ne
                  strinjam.</p>
               <p>Torej pravoslavna in muslimanska verska skupnost zame v Sloveniji nimajo nobenega
                  pomena. Hvala.</p>
            </sp>
            <sp xml:id="SDZ1-Redna-15-1992-12-07.sp70">
               <speaker>PODPREDSEDNIK VLADIMIR TOPLER :</speaker>
               <p>Hvala lepa. Želi še kdo obrazložiti glas? V kolikor ne, prehajamo na glasovanje.
                  Ugotovimo sklepčnost! <stage>(58 prisotnih.)</stage></p>
               <p>Kdo je za sprejem odloka? <stage>(44 poslancev.)</stage> Je kdo proti? <stage>(10
                     poslancev.)</stage></p>
               <p>Ugotavljam, da je odlok sprejet. In s tem zaključujem tudi to točko dnevnega
                  reda.</p>
               <p>Prehajamo na <title>11. TOČKO DNEVNEGA REDA</title>,<stage>(to je razširitev v
                     dnevnem redu)</stage>, <title>PONOVNO ODLOČANJE O ZAKONU O VISOKEM
                     ŠOLSTVU</title>.</p>
               <p>Državni svet Republike Slovenije je na seji dne 29.11.1993 sklenil, da na podlagi
                  tretje alinee prvega odstavka 97. člena Ustave Republike Slovenije zahteva od
                  Državnega zbora, da ponovno odloča o zakonu o visokem šolstvu. Želi predstavnik
                  Državnega sveta obrazložiti zahtevo sveta? <stage>(Ne želi.)</stage> Želi besedo
                  predstavnik Vlade? <stage>(Ne želi.)</stage> Zahtevo je obravnaval Odbor za
                  kulturo, šolstvo in šport kot matično delovno telo.Prosim poročevalca, da
                  predstavi mnenje. Prosim, gospod dr. Dimitrij Rupel.</p>
            </sp>
            <sp xml:id="SDZ1-Redna-15-1992-12-07.sp71">
               <speaker>DR. DIMITRIJ RUPEL:</speaker>
               <p>Spoštovani predsedujoči, spoštovane kolegice in kolegi! Sklep Odbora za kulturo,
                  šolstvo in šport, ki ga najbrž imate, se glasi, naj bi torej temu zboru
                  predlagali, naj ponovno odloči tako, kot je že enkrat odločil.</p>
               <p>Zdaj to je kar zadeva to odločitev, je najbrž nujna zaradi tega, ker bi v
                  nasprotnem primeru ta zakon moral nekaj časa počakati na hladnem, se pravi ne bi
                  bil veljaven in situacija na univerzi bi bila še slabša, kot je bila doslej. Odbor
                  pa je pri razpravi ob tem predlogu, ki je danes tukaj pred vami, razmišljal o tem,
                  da bi takoj ko bo zakon veljaven, takšna je pač procedura, vložil zakon o
                  spremembi zakona, in sicer v tem smislu, da se nekatere nelogičnosti, ki so zdaj v
                  tem zakonu zapisane in ki jih ne moremo danes popravljati, da bi se te
                  nelogičnosti popravile.</p>
               <p>Te nelogičnosti zadevajo en paradoks. Mi smo v tem zboru izglasovali neko
                  omejitev, starostno omejitev za redne profesorje ne pa za druge učitelje na
                  univerzi, kar je seveda popolnoma absurdna rešitev, na kar je Državni svet
                  upravičeno opozoril. Samo kot rečeno, Državni zbor nima nobene druge možnosti na
                  razpolago, kot da bodisi potrdi bodisi zavrne ta zakon. In jaz mislim, da ga
                  moramo sprejeti, seveda v upanju in v pričakovanju, da bomo nemudoma, ko bo začel
                  veljati, vložili popravek, ki bo nelogičnost, o kateri sem govoril, izravnal. Tako
                  da predlagam v imenu odbora, da ponovno odločimo v prid zakona o visokem šolstvu.
                  Hvala lepa.</p>
            </sp>
            <sp xml:id="SDZ1-Redna-15-1992-12-07.sp72">
               <speaker>PODPREDSEDNIK VLADIMIR TOPLER :</speaker>
               <p>Hvala lepa. Sprašujem gospoda Kristana, ali želi imeti besedo kot predstavnik
                  sveta? Izvolite.</p>
            </sp>
            <sp xml:id="SDZ1-Redna-15-1992-12-07.sp73">
               <speaker>DR. IVAN KRISTAN:</speaker>
               <p>Hvala lepa. Gospod predsedujoči, poslanci in poslanke. Za to obrazložitev je bil
                  zadolžen rektor univerze prof. Tišler, vendar je sporočil, da je odsoten in je
                  prosil, če bi jaz prišel. Slišal sem že predsednika odbora prof. Rupla, da je
                  dejansko sprejel argumente, ki jih je Državni svet v zvezi s tem zakonom dal v
                  predlogu, da Državni zbor še enkrat odloča o tem zakonu.</p>
               <p>Skratka gre za, se mi zdi, soglasno vsebinsko ugotovitev, da 60. člen ne ustreza
                  namenu pravzaprav zakonodajalca niti ne potrebam v praksi.</p>
               <p>Moram reči, da smo ob tej priliki, in dovolite, da to priložnost izkoristim,
                  menili za koristno, če bi se Državni zbor odločil in mi bi dali ponovno
                  iniciativo, da popravi poslovnik, ki ga ima in ki zaenkrat preprečuje Državnemu
                  zboru<gap n="..."/> <stage>(Podpredsednik: Gospod Kristan, prosim, da se držite dnevnega reda
                     in zakona, ki ga obravnavamo, ne pa poslovnika Državnega zbora.)</stage>
                  Državni svet je predlagal, da Državni zbor še enkrat odloča o tem zakonu in da to
                  določbo spremeni. Če ni drugače možno storiti, da se ta določba uveljavi, potem
                  smo mi predlagali, da se ta zakon zavrne. Slišal sem modaliteto, ki jo predlaga
                  verjetno odbor, predsednik odbora Rupel je to modaliteto predložil, da bi zbor
                  zakon sprejel, potem pa ponovno začel postopek. Po našem mnenju to ne bi bilo
                  koristno, ampak če mi niste dovolili, da bi sporočil idejo v zvezi s poslovnikom,
                  potem smo mi na tistem predlogu, ki smo ga poslali, skratka, da te določbe ne bi
                  sprejeli. Hvala.</p>
            </sp>
            <sp xml:id="SDZ1-Redna-15-1992-12-07.sp74">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod minister želite besedo? Ker smo hitro prešli na glasovanje vas
                  ni bilo v dvorani. Izvolite.</p>
            </sp>
            <sp xml:id="SDZ1-Redna-15-1992-12-07.sp75">
               <speaker>DR. SLAVKO GABER:</speaker>
               <p>Gospod predsedujoči, gospe in gospodje! Želel bi na kratko obvestiti zbor, da je
                  ministrstvo z odborom usklajeno. Mi priporočamo odločanje v skladu s predlogom
                  odbora. Hvala.</p>
            </sp>
            <sp xml:id="SDZ1-Redna-15-1992-12-07.sp76">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prehajamo na glasovanje. Želim vas opozoriti, da mora skladno z drugim
                  odstavkom 91. člena Ustave Republike Slovenije pri ponovnem odločanju za sprejem
                  zakona glasovati večina vseh poslancev Državnega zbora. Ugotovimo sklepčnost!
                     <stage>(64 prisotnih.)</stage></p>
               <p>Kdo je za? <stage>(64 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je Državni zbor po ponovnem odločanju zakon sprejel.</p>
               <p>S tem zaključujem to točko dnevnega reda.</p>
               <p>Prehajamo na <title>12. TOČKO DNEVNEGA REDA</title>, to je <title>PONOVNO
                     ODLOČANJE O ZAKONU O PRISILNI PORAVNAVI, STEČAJU IN LIKVIDACIJI</title>.</p>
               <p>Državni svet Republike Slovenije je na seji dne 29.11.1993 sklenil, da na podlagi
                  tretje alinee prvega odstavka 97. člena Ustave Republike Slovenije zahteva od
                  Državnega zbora, da ponovno odloča o zakonu o prisilni poravnavi, stečaju in
                  likvidaciji.</p>
               <p>Želi predstavnik Državnega sveta obrazložiti zahtevo sveta?</p>
               <p>Gospod Miklič, prosim.</p>
            </sp>
            <sp xml:id="SDZ1-Redna-15-1992-12-07.sp77">
               <speaker>GREGOR MIKLIČ:</speaker>
               <p>Gospod predsedujoči, spoštovani! Želel bi v imenu Državnega sveta obrazložiti
                  sprejem sklepa o odložnem vetu k zakonu o prisilni poravnavi, stečaju in
                  likvidaciji.</p>
               <p>Državni svet se strinja, da je ta zakon nujen, hkrati pa opozarja, da so nekatere
                  njegove določbe, gre za 51. člen, take narave, da je odločil in sprejel odložni
                  veto.</p>
               <p>Državni svet se je strinjal tudi s konceptom zakona v vseh dosedanjih fazah
                  obravnave, in sicer da ureja predvsem postopke prisilne poravnave, stečaja in
                  likvidacije, da pa ta zakon ne ureja pravic zaposlenih, torej ne posega v te
                  pravice, ne konstituira novih pravic in naj ne bi ukinjal že veljavnih pravic.</p>
               <p>Novo besedilo 51. člena pa posega v pravice in postopke odločanja o pravicah
                  zaposlenih. Državni svet je letos dvakrat sprejel stališče, da je potrebna
                  revizija vseh pravic. Seveda pa to ne pomeni, da se pravice samo znižujejo; to
                  lahko pomeni, da konstituiramo nove pravice, da nekatere ukinemo, nekatere
                  povečamo, nekatere znižamo.</p>
               <p>Vedno smo opozarjali, zlasti v zadnjem času, da je vedno več predpisov, ki
                  omogočajo odpuščanje delavcev, ki pa ne poteka po predpisih, ki urejajo delovna
                  razmerja. To sproščanje odpuščanja poteka nekontrolirano in tudi sami procesi
                  odpuščanja zaposlenih potekajo nekontrolirano.</p>
               <p>Ni se mogoče kar tako strinjati s parolo, da je zaposlenih preveč, da so njihove
                  plače prevelike, če jo uporabimo zgolj za to, da odpuščamo zaposlene in da
                  znižujemo plače.</p>
               <p>Stališče Državnega sveta je, da mora biti vsako odpuščanje delavcev drago, ne pa
                  da je to vedno prvi ukrep na podjetniškem nivoju, ko gre za sanacijo podjetja, ne
                  pa da je to iskanje novih programov, novih proizvodov in novih trgov. Še vedno ni
                  videti konca zmanjševanju števila zaposlenih v gospodarstvu in napovedi za naprej
                  so črne: v Mariboru pravijo je tretjina preveč zaposlenih, v Skladu za razvoj
                  obetajo med pet in deset tisoč dodatnih presežnih delavcev itd.</p>
               <p>Novo besedilo 51. člena omogoča odpuščanje, in sicer po postopku, ki je drugačen,
                  kot ga določajo predpisi o delovnih razmerjih. Odpoved delovnega razmerja po tem
                  členu ni individualizirana, program prenehanja delovnega razmerja določa število
                  delavcev in nedelavcev, ni jasno kdaj začne teči odpovedni rok, ki  po zakonu o
                  delovnih razmerjih ne more biti krajši od 30 dni - tu pa določamo, da ne sme biti
                  daljši od 30 dni, to lahko pomeni, da  ga tudi ni. Določbe 51. člena bistveno
                  zmanjšujejo pravno in socialno varnost zaposlenih v podjetjih, ki so insolventna.
                  Po nekaterih ocenah - ne naših ampak strokovnih in Vlade - je takih več kot sto
                  tisoč. Zelo lahko je odpuščati delavce, zelo lahko je zmanjševati delovna mesta,
                  mnogo težje pa je delavce zaposlovati in ustvarjati delovna mesta; še zlasti je to
                  zelo drago.</p>
               <p>Posebej opozarjamo na problem pravne varnosti zaposlenih, kjer ne nadzorni organi
                  niti pravosodni organi ne delujejo hitro  in učinkovito in je to tudi eden izmed
                  razlogov, da se v podjetjih <stage>(ne glede na lastninsko strukturo)</stage> pri
                  odpuščanju delavcev posluje zelo po domače.</p>
               <p>S to utemeljitvijo Državni svet Državnemu zboru predlaga, da najprej obravnava te
                  razloge Državnega sveta za suspenzivni veto in šele nato ponovno glasuje o zakonu.
                  Hvala lepa.</p>
            </sp>
            <sp xml:id="SDZ1-Redna-15-1992-12-07.sp78">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Mikliču. Želi besedo predstavnik Vlade? Prosim, gospod
                  Tratnik.</p>
            </sp>
            <sp xml:id="SDZ1-Redna-15-1992-12-07.sp79">
               <speaker>JOŽE TRATNIK:</speaker>
               <p>Hvala lepa za besedo. Spoštovani Državni zbor! Državni svet je dal suspenzivni
                  veto na zakon o stečaju, prisilni poravnavi in likvidaciji glede na to, da se ne
                  strinja z 51. členom tega zakona, ki omogoča v okviru prisilne poravnave tudi
                  delen odpust delavcev. Da bi stvar lažje razumeli in ponovno lahko odločali, bom
                  pojasnil ponovno sistem zakona.</p>
               <p>Zakon o stečaju, prisilni poravnavi in likvidaciji je postopkovni zakon, ki ureja
                  stečaj in prisilno poravnavo oziroma likvidacijo v sodnem postopku. Ko so
                  izpolnjeni pogoji za stečaj, predlagatelj stečaja <stage>(običajno upnik, izjemoma
                     dolžnik)</stage> predlaga stečaj. Upnik lahko pred uvedbo stečaja, izpolnjeni
                  pa so vsi pogoji za stečaj, predlaga, da se stečaj ne izpelje do konca, temveč da
                  se najde neka varianta, ki bi skušala rešiti zdravi del podjetja v okviru prisilne
                  poravnave. Če bi bil stečaj sprejet, bi bili s tistim dnem, ko izda sodišče sklep
                  o stečaju, brezposelni vsi delavci. Če pa se odločijo upniki, da sprejmejo ponudbo
                  dolžnika in gredo v prisilno poravnavo - samo ena od modalitet prisilne poravnave
                  pa je tudi delen odpust delavcev, ne gre za vse delavce, gre samo za del delavcev,
                  sprejem te modalitete pa mora biti po posebnem programu - šele v takem primeru
                  pride do odpusta tega dela delavcev. Do odpusta pride s sprejetjem programa. Ta
                  program mora biti najprej popolnoma razdelan med upniki in med dolžnikom. Med
                  upniki nastopajo tudi delavci, bodisi da so organizirani sami ali da jih zastopa
                  sindikat. V okviru tega programa se izdela, kakšne bodo potrebe delavcev oziroma
                  podjetja, ki bo ostal po prisilni poravnavi, kvaliteta delavcev, njihovo znanje,
                  storilnost; odpusti se samo tisti del delavcev, ki po programu ne ustreza
                  predvidenim zahtevam. Torej gre za izjemno rešitev, ne gre za generalni odpust
                  delavcev. Če bi taka prisilna poravnava ne uspela, potem so vsi delavci s sklepom
                  o stečaju brezposelni. Torej gre za določeno rešitev, in po mnenju predlagatelja
                  je gotovo v prisilni poravnavi z delnim odpustom delavcev dano ali pa omogočeno
                  nadaljevanje dela večini delavcev, s tem da se tudi reši zdravi del podjetja. Če
                  to ne uspe, potem so tisti hip, ko je stečaj uveden, vsi na cesti - po domače
                  povedano. Gre pa za kontrolo upnikov, gre za kontrolo sodišča: šele ko je program
                  sprejet, takrat je možno to narediti.</p>
               <p>Ker pa je bilo v drugi obravnavi zakona nejasno, ali je ta odpust delavcev v
                  prisilni poravnavi takojšen s sprejetjem programa ali daljši čas, zato smo takrat
                  predlagali in je bil tudi sprejet amandma, da je zadnji rok za izdajo teh odločb
                  po programu - ne kar tako generalno - 30 dni. Tak sklep oziroma tak amandma in
                  kompleten zakon je potem sprejel Državni zbor. Hvala lepa.</p>
            </sp>
            <sp xml:id="SDZ1-Redna-15-1992-12-07.sp80">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Zahtevo je obravnaval Odbor za notranjo politiko in pravosodje kot
                  matično delovno telo. Prosim poročevalca, da poda mnenje, če želi? Gospodična
                  Dobrajc, izvolite.</p>
            </sp>
            <sp xml:id="SDZ1-Redna-15-1992-12-07.sp81">
               <speaker>POLONCA DOBRAJC:</speaker>
               <p>Hvala za besedo. Vsi lepo pozdravljeni! Odbor za notranjo politiko in pravosodje
                  je obravnaval sklep Državnega sveta Republike Slovenije z zahtevo, da Državni zbor
                  ponovno odloča o zakonu o prisilni poravnavi, stečaju in likvidaciji. Odbor je
                  ugotovil, da je navedene spremembe oziroma dopolnitve, ki jih predlaga Državni
                  svet v svoji obrazložitvi mogoče predlagati le v rednem zakonodajnem postopku
                  spreminjanja oziroma dopolnjevanja zakona. Na podlagi razprave pa je bil odbor
                  tudi mnenja, da je zakon o prisilni poravnavi, stečaju in likvidaciji potrebno
                  čimprej uveljaviti, zato Državnemu zboru predlaga, da pri ponovnem odločanju zakon
                  sprejme v skladu z 91. členom Ustave Republike Slovenije.</p>
            </sp>
            <sp xml:id="SDZ1-Redna-15-1992-12-07.sp82">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospe Dobrajčevi.</p>
               <p>Prehajamo na glasovanje. Glasovali bomo skladno z 91. členom, kjer je potrebna
                  večina vseh poslancev zbora. Ugotovimo sklepčnost! <stage>(61
                  prisotnih.)</stage></p>
               <p>Kdo je za? <stage>(56 poslancev.)</stage> Je kdo proti? <stage>(6
                     poslancev.)</stage></p>
               <p>Ugotavljam, da je zakon o prisilni poravnavi, stečaju in likvidaciji po ponovnem
                  odločanju sprejet.</p>
               <p>S tem zaključujem to točko dnevnega reda.</p>
               <p>Prehajamo na predzadnjo točko <title>DNEVNEGA REDA</title> - na ponovno odločanje
                  o <title>ZAKONU O SPREMEMBAH IN DOPOLNITVAH ZAKONA O DRŽAVLJANSTVU REPUBLIKE
                     SLOVENIJE</title>.</p>
               <p>Državni svet Republike Slovenije je na seji 29.11.1993 sklenil, da na podlagi
                  tretje alinee prvega odstavka 97. člena Ustave Republike Slovenije zahteva od
                  Državnega zbora, da ponovno odloča o zakonu o spremembah in dopolnitvah zakona o
                  državljanstvu Republike Slovenije. Želi predstavnik sveta besedo? Prosim, gospod
                  Kristan.</p>
            </sp>
            <sp xml:id="SDZ1-Redna-15-1992-12-07.sp83">
               <speaker>DR. IVAN KRISTAN:</speaker>
               <p>Bilo je mišljeno, da bi to razložil profesor Majerič, ker pa je danes odsoten smo
                  se zmenili, da bom to jaz dodatno obrazložil.</p>
               <p>Želel bi opozoriti na neko razliko med zakonoma o katerih ste sedaj odločali in
                  ste jih ponovno potrdili, in da se stvar sanirati na ta način, da se ponovno
                  sproži postopek za spremembo ustreznih določb teh zakonov, pri tem zakonu se mi
                  zdi, da je treba opozoriti na drugi aspekt zakona in na njegove posledice; tu gre
                  za vprašanje diskriminacijske klavzule in če bi Državni zbor tudi ta zakon na ta
                  način ponovno potrdil, če bi zavrnil pomisleke Državnega sveta, se mi zdi, da
                  pridemo do vprašanja skladnosti z mednarodnimi konvencijami o varstvu človekovih
                  pravic in o neskladnosti z mednarodnim paktom o državljanskih in političnih
                  pravicah, katerega podpisnik je tudi Republika Slovenija. Tu gre za dejstvo, da se
                  s to osporavano določbo drugega odstavka 3. člena, ki se nanaša na izvorni 12.
                  člen zakona, da se dejansko uvaja diskriminacija med državljani Republike
                  Slovenije glede na način pridobivanja državljanstva. S tem predlogom drugega
                  odstavka 3. člena je postavljena v prednostni položaj ena skupina državljanov, to
                  so po rodu, gre za krvno sorodstvo, zapostavljeni so pa drugi državljani, ki
                  pridobijo državljanstvo po drugih načinih, recimo po rojstvu, ali po
                  naturalizaciji; ker je v prvem primeru, ko gre za državljane po rodu lažji pogoj
                  za ustvarjanje družine, ko se poroči ta državljan z neko drugo osebo - v tem
                  primeru zadostujeta dve leti poroke in eno leto bivanja v Republiki Sloveniji - za
                  druge državljane, ki drugače pridobijo državljanstvo, so pa ti pogoji slabši, se
                  pravi, da se tu zahteva 10 let.</p>
               <p>Tu je bistvo diskriminacijske klavzule in zaradi tega je Državni svet menil, da ne
                  bi bilo dobro, da se takšna sprememba vnese v zakon, ker bi s tem lahko postali
                  predmet obravnave na mednarodnem nivoju, ko bi nam očitali zakonodajo z
                  diskriminacijsko klavzulo. Zaradi tega vam predlagam, da v tem primeru ne potrdite
                  te predlagane spremembe, ampak, da to spremembo zavrnete. Hvala lepa.</p>
            </sp>
            <sp xml:id="SDZ1-Redna-15-1992-12-07.sp84">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu dr. Kristanu. Želi besedo predstavnik predlagateljev zakona?
                  Gospod Matuš izvolite.</p>
            </sp>
            <sp xml:id="SDZ1-Redna-15-1992-12-07.sp85">
               <speaker>ŠTEFAN MATUŠ:</speaker>
               <p>Spoštovani predsedujoči, hvala za besedo! Spoštovane poslanke in poslanci!</p>
               <p>Pred nami je ponovno odločanje o zakonu o spremembah in dopolnitvah zakona o
                  državljanstvu. Pri prejšnjem odločanju smo se večinsko opredelili, da je zakon
                  sprejemljiv in ga tudi sprejeli. Pred vami so verjetno zopet dileme in pa
                  pomisleki.</p>
               <p>12. člen ustave Republike Slovenije določa, da državljanstvo Slovenije ureja
                  zakon. Poskušal bom pojasniti nekatere pomisleke pri predlogu zakona.</p>
               <p>Zakon o državljanstvu ureja samo načine in pogoje za pridobitev statusa državljana
                  Republike Slovenije ter prenehanje državljanstva naše države. Eden od načinov je
                  tudi pridobitev državljanstva z naturalizacijo, to je na podlagi prošnje, ki jo
                  tujec vloži, če si želi pridobiti državljanstvo. Pri tem je potrebno poudariti, da
                  ti že imajo državljanstvo neke tretje države. Naturalizacija naj bi praviloma
                  temeljila na pristni zvezi med osebo s statusom tujca in našo državo. S prošnjo pa
                  želi tujec vzpostaviti aktivni odnos med našo državo in med njim ter si s tem
                  pridobiti tudi določene pravice, ki jih po zakonu in ustavi imajo samo državljani,
                  kot n.pr. <stage>(navajam)</stage> lastninske pravice na nepremičninah, pravice na
                  področju zaposlovanja in tako dalje, z vzpostavitvijo aktivnega odnosa, torej s
                  pridobitvijo državljanstva, pa si pridobi tudi te določene pravice.</p>
               <p>Državljan je tisti, ki po zakonih neke države pridobi njeno državljanstvo in ga
                  kasneje tudi ni izgubil. Zato je pridobitev in odvzem državljanstva ter trditev,
                  kdo je državljan neke države, ravnanje izključno po notranji zakonodaji vsake
                  države. Po mednarodnem pravu je pravica vsake države, da s svojo zakonodajo
                  odredi, kdo so njeni državljani. To zakonodajo morajo druge države priznati, če je
                  v skladu z mednarodnimi običaji in z vsesplošnim načelom prava, ki so priznana o
                  vprašanjih državljanstva.</p>
               <p>Na nekaj primerih bom skušal orisati raznolikost te zakonodaje. Otrok, rojen v
                  Franciji od očeta, ki je državljan Združenih držav in mame državljanke Anglije:
                  otrok ni pridobil ameriškega državljanstva, to je ex lege po rodu, ker oče ni
                  izpolnjeval zakonskih pogojev Združenih držav, ki predpisujejo deset zaporednih
                  let življenja v ZDA za vsakega, ki je poročen s tujim državljanom; britanskega
                  državljana, to je po materi,  otrok ne pridobi, ker se državljanstvo po rodu
                  oziroma ex lege pridobi po britanski zakonodaji samo po očetu, ta pa je bil v tem
                  primeru ameriški državljan.</p>
               <p>Povedal bi še drug primer. Nizozemka avtomatsko izgubi državljanstvo, če se poroči
                  s tujcem. Ti primeri so sicer povzeti iz mednarodnega prava. Torej iz vsega, kar
                  sem povedal, sledi, da je državljanstvo pravica v načelu krvne zveze, kjer se
                  državljanstvo deduje ne glede na raso, spol, poreklo in se ga ne da tudi odvzeti.
                  Kot je bilo razvidno iz enega od primerov, lahko zaradi raznolikosti zakonodaje v
                  raznih državah, pride tudi do prekinitve dedovanja državljanstva.</p>
               <p>Iz zakona o državljanstvu Republike Slovenije izhaja, kdo je državljan po rodu. Za
                  tem pultom sem že večkrat ponovil, pa bom še enkrat. Po rodu pridobi državljanstvo
                  Republike Slovenije otrok, če sta ob njegovem rojstvu oče in mati državljana
                  Republike Slovenije; če je ob njegovem rojstvu eden od staršev državljan Republike
                  Slovenije, otrok pa je rojen v Republiki Sloveniji. Če je ob njegovem rojstvu eden
                  od staršev državljan Republike Slovenije, drugi pa je neznan, ali neznanega
                  državljanstva, ali je brez njega, otrok pa je rojen v tujini;</p>
               <p>v tujini rojen otrok, katerega eden od staršev je državljan Republike Slovenije,
                  drugi pa je tuji državljan, pridobi po rodu državljanstvo Republike Slovenije, in
                  tako dalje.</p>
               <p>Iz citiranega sledi, da se tak aktiven odnos med državo in posameznikom ne
                  vzpostavlja na podlagi neke nacionalne pripadnosti, ampak gre samo za vzpostavitev
                  aktivnega odnosa med posameznikom in državo po načelu ex lege ali takoimenovanem
                  dedovanju državljanstva.</p>
               <p>Ko se s tujcem vzpostavi ta aktiven odnos, recimo pridobitev državljanstva z
                  naturalizacijo, je naturalizacija končana. Tujec postane državljan in se pred tem
                  zakonom, vključno z ostalimi državljani, ne znajde več.</p>
               <p>Torej, se je nesmiselno oziroma lahko bi menil celo zavajajoče sklicevati na
                  enakost pred zakonom oziroma, da smo vsi enaki pred zakonom; tu bi poudaril, da
                  pred tem zakonom nismo.</p>
               <p>S stališča, da državljanstvo že imamo, ne glede na to, kako smo ga pridobili, nam
                  zakon nudi pravno varstvo samo v tem, da državljanstva ne izgubimo, novorojenim
                  pa, da državljanstvo od nas dedujejo ne glede na poreklo, spol in tako dalje.</p>
               <p>In na kakšen način smo ga mi pridobili? Spoštovane poslanke in poslanci! Z
                  enakostjo pred zakonom o pridobitvi državljanstva z naturalizacijo bi zanikali, da
                  smo državljani Republike Slovenije oziroma svoj aktiven odnos do naše države.</p>
               <p>Moj namen in namen predlagateljev ni bil prepričevanje prepričanih, ki v smislu
                  političnih strankarskih interesov zagovarjajo neutemeljene, celo protipravne
                  razlage, da je državljanstvo po rodu državljan slovenskega rodu, ampak zavrniti
                  vse neutemeljene, politično kampanjsko vodene namige proti spremembi te zakonodaje
                  kljub položaju, v katerem se nahaja naša država, to je vse večjega pritiska na
                  pridobitev našega državljanstva.</p>
               <p>Omejevalna politika je nujna, kar od nas pričakuje velika večina slovenskih
                  državljanov. Vsako nasprotovanje je za prihodnost naše države lahko zaskrbljujoča,
                  tako z vidika množičnosti že podeljenih državljanstev kot iz političnih stališč
                  nekaterih strank, ki bodo namesto reševanja te problematike ponudile Slovencem
                  televizijski spot proti naraščanju, če ga lahko tako imenujem, imaginarnega
                  nacionalizma, ki prav s političnim zavračanjem reševanja te problematike lahko
                  postane realnost.</p>
               <p>Poslanci Slovenske ljudske stranke, ki smo vložili predlog sprememb, smo to
                  storili kot uresničevanje volje velike večine Slovencev in slovenskih državljanov
                  in ne kot posledico sovraštva do tujcev.</p>
               <p>Mislil sem na koncu še spomniti na časopisni manever, ki se je pojavil v obliki
                  protisovraštva do tujcev, kjer se eksplicitno navaja, in sicer takole: <q>"ki so
                  poročeni z državljanko oziroma z državljanom slovenskega rodu."</q> Mislim, da ta
                  zadeva, kar sem povedal, ne vzdrži, in bi rekel, da je to lahko zelo zaskrbljujoče
                  za našo slovensko državo in take interpretacije, ki v smislu demokracije in pa
                  varovanja človekovih pravic, na katere se podpisniki sklicujejo, to predvajajo. Ne
                  bom se pa nadalje spuščal tudi v takoimenovani demantije teh podpisov.</p>
               <p>Hvala za pozornost. Predlog zakona je v rokah tistih poslancev, ki spremembi te
                  problematike nasprotujete iz političnih razlogov, kajti upam si trditi: ti
                  argumenti proti temu zakonu, ki so bili dani, nimajo razen političnih nobene druge
                  podlage. Hvala lepa.</p>
            </sp>
            <sp xml:id="SDZ1-Redna-15-1992-12-07.sp86">
               <speaker>PODPREDSEDNIK VLADIMIR TOPLER:</speaker>
               <p>Hvala lepa predlagatelju zakona, gospodu Matušu. Želi besedo predstavnik Vlade?
                     <stage>(Ne želi.)</stage> Zahtevo je obravnaval Odbor za notranjo politiko in
                  pravosodje kot matično delovno telo. Prosim poročevalce, gospa Dobrajčeva.</p>
            </sp>
            <sp xml:id="SDZ1-Redna-15-1992-12-07.sp87">
               <speaker>POLONCA DOBRAJC:</speaker>
               <p>Hvala za besedo. Odbor za notranjo politiko in pravosodje je kot matično delovno
                  telo obravnaval zahtevo Državnega sveta, da Državni zbor ponovno odloča o zakonu o
                  spremembah in dopolnitvah zakona o državljanstvu Republike Slovenije.</p>
               <p>Odbor je sprejel mnenje oziroma ugotovitev, da je navedeno spremembo oziroma
                  dopolnitev zakona mogoče predlagati le v rednem zakonodajnem postopku spreminjanja
                  oziroma dopolnjevanja zakona, obenem pa je Odbor za notranjo politiko in
                  pravosodje bil tudi mnenja, da je zakon o spremembah in dopolnitvah zakona o
                  državljanstvu Republike Slovenije potrebno čim prej sprejeti in zato predlaga
                  Državnemu zboru, da pri ponovnem odločanju zakon sprejme v skladu z 91. členom
                  ustave.</p>
            </sp>
            <sp xml:id="SDZ1-Redna-15-1992-12-07.sp88">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospe Dobrajčevi. Prehajamo na odločanje v skladu z drugim odstavkom
                  91. člena.</p>
               <p>Obrazložitev glasu, gospod Thaler.</p>
            </sp>
            <sp xml:id="SDZ1-Redna-15-1992-12-07.sp89">
               <speaker>ZORAN THALER:</speaker>
               <p>Hvala lepa, gospod predsedujoči. Rad bi obrazložil svoj glas - ki bo glas, ki ne
                  bo za potrditev tega zakona - in ob tem tudi mnenje poslanske skupine Liberalno
                  demokratske stranke.</p>
               <p>Slovenija je v svojem poosamosvojitvenem obdobju dosegla bistveno prednost pred
                  mnogimi ostalimi, novo nastalimi državami v narodni skupnosti, to je bilo to, da
                  ni bila nikoli do sedaj na tapeti mednarodnih forumov glede svojega ugleda pravne
                  države, kjer vlada vladavina prava, kjer so človekove pravice spoštovane in kjer
                  vlada enakost med državljani. Ta zakon, njegov 3. člen - in zaradi tega člena sem
                  tukaj na tem odru, zaradi tega člena naša poslanska skupina zakonu, ker pač
                  procedura ne onemogoča drugega, nasprotuje - uvaja posredno pri nas državljane
                  prvega in drugega reda in to je za našo poslansko skupino v principu
                  nesprejemljivo. Državljan je državljan ali pa to ni. Ne moremo imeti državljane,
                  ki so državljani katoliške vere in drugačne, ki so moški ali pa ženske, pa so zato
                  njihove pravice drugačne. Ne moremo imeti državljanov, ki se bi jih dalo ločevati
                  po katerikoli značilnosti. Nasprotujemo, da nek člen zakona, ki bo veljal v
                  Sloveniji, uveljavlja tako razliko, in da je neko državljanstvo bolj kvalitetno od
                  drugega. Za nas so bistveni razlogi, ki sem jih povedal od začetka, to je, ne
                  želimo si, da Slovenija z letom 1994 pride pred mednarodne forume Sveta Evrope in
                  organizacije Združenih narodov, pa morda še katerih, da ne pride v diskusijo
                  mednarodnih pravnikov in, da na ta način ohranimo položaj, ki smo si ga
                  zagotovili, to je položaj države, ki je zgledna glede vladavine prava in imagea
                  spoštovanja človekovih pravic. Pa še to bi rekel - ob vidnem nemiru na drugi
                  strani dvorane in večnih sklicevanjih na javno mnenje o teh vprašanjih. Zadnjič
                  sem bil, slučajno <gap n="..."/></p>
            </sp>
            <sp xml:id="SDZ1-Redna-15-1992-12-07.sp90">
               <speaker>PODPREDSEDNIK VLADIMIR TOPLER:</speaker>
               <p>Gospod Thaler, jaz vas bi prosil, da pri obrazložitvi glasu ne polemizirate.
                  Prosim, da obrazložite glas. Obrazložitev glasu je obrazložitev glasu posameznika,
                  mnenje njegove poslanske skupine in prosim, da se tega držimo. Izvolite besedo
                  naprej, ne pa polemizi <gap n="..."/></p>
            </sp>
            <sp xml:id="SDZ1-Redna-15-1992-12-07.sp91">
               <speaker>ZORAN THALER:</speaker>
               <p>Hvala gospod predsedujoči za opozorilo, morda bi bilo koristno, da bi tudi pri
                  predlagatelju to isto storili, bom pa to upošteval. Rad bi rekel samo to, da sem
                  zadnjič prebral na steni v nekem občinskem uradu rek, ki mi je bil zelo všeč,
                  glasi se pa takole: <q>"V zadevah pravice javno mnenje v pravni državi nima kaj
                  iskati, saj se tako odpre pot, na katere koncu nas čaka vladavina drhali."</q>
                  Glasoval bom proti temu zakonu. Hvala.</p>
            </sp>
            <sp xml:id="SDZ1-Redna-15-1992-12-07.sp92">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Obrazložitev glasu gospod Lap. Prosim, da ne bo polemik, obrazlagate
                  svoj glas.</p>
            </sp>
            <sp xml:id="SDZ1-Redna-15-1992-12-07.sp93">
               <speaker>SAŠO LAP:</speaker>
               <p>Hvala za besedo. Glasoval bom za ta zakon, bi pa rad povedal samo naslednje, da
                  Slovenijo po svetu poleg tega, da zelo spoštuje človekove pravice, da Slovenijo po
                  svetu poznajo še po eni stvari, po neodvisnem sodstvu. Hvala lepa.</p>
            </sp>
            <sp xml:id="SDZ1-Redna-15-1992-12-07.sp94">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Matuš, obrazložitev glasu. Se odpovedujete? Prehajamo na
                  odločanje. Ugotovimo sklepčnost! <stage>(70 prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(25
                     poslancev.)</stage></p>
               <p>Ugotavljam, da Državni zbor po ponovnem odločanju zakona ni sprejel. S tem
                  zaključujem to točko dnevnega reda.</p>
               <p>Prehajam na <title>14. TOČKO DNEVNEGA REDA</title>, to je <title>PONOVNO ODLOČANJE
                     O ZAKONU O POSEBNEM PROMETNEM DAVKU OD POSEBNIH IGER NA SREČO</title>.</p>
               <p>Državni svet Republike Slovenije je na seji 29.11.1993 sklenil, da na podlagi
                  tretje alinee prvega odstavka 97. člena ustave Republike Slovenije zahteva od
                  Državnega zbora, da ponovno odloča o zakonu o posebnem prometnem davku od posebnih
                  iger na srečo. Želi predstavnik Državnega sveta obrazložiti zahtevo sveta?
                     <stage>(Ne želi.)</stage> Želi besedo predstavnik vlade? <stage>(Ne
                     želi.)</stage> Zahtevo je obravnaval Odbor za finance in kreditno-monetarno
                  politiko kot matično delovno telo. Prosim poročevalca, da <gap n="..."/> -</p>
               <p>Prosim za mir v dvorani; to je zadnja točka dnevnega reda. Samo malo,
                  izvolite.</p>
            </sp>
            <sp xml:id="SDZ1-Redna-15-1992-12-07.sp95">
               <speaker>JANEZ KOPAČ:</speaker>
               <p>Hvala za besedo. Državni svet je v obrazložitvi svojega suspenzivnega veta na ta
                  zakon navedel štiri argumente, zaradi katerih se s tem zakonom ne strinja. Na
                  odboru smo se že pri sami obravnavi tega zakona srečali s tremi od teh argumentov
                  in smo se prepričali, da ne držijo. Edini argument, ki smo ga po samem
                  suspenzivnem vetu vzeli resneje na znanje, je argument, po katerem naj bi se
                  zaradi uvedbe tega davka skrčil obseg dejavnosti posebnih iger na srečo in bi
                  prišlo prišlo tudi do zapiranja posameznih igralnic oziroma zmanjševanja delovnih
                  mest.</p>
               <p>Prišli smo skupaj s predstavniki predlagateljev do ugotovitve, da temu nikakor ni
                  nujno tako in da bo ta davek res povzročil, da se bodo posamezne poslovne enote,
                  npr. novogoriškega HIT-a, morda znašle v izgubi, da pa je podjetju HIT povsem
                  omogočeno, da z dobičkom iz nekaterih drugih poslovalnic pokriva tudi izgubo v
                  tistih poslovalnicah, kjer bi se to utegnilo zgoditi.</p>
               <p>Vsi člani odbora smo bili tudi mnenja, da ta zakon ni najboljši način pobiranja
                  tistega davka, ki državi, ker je prepustila neko monopolno dejavnost, pripada.
                  Bolj primerno bi bilo to, in to se je na zboru izkazalo pri obravnavi predloga
                  zakona, da država s ceno koncesije fleksibilno, odvisno od posamezne vrste igre na
                  srečo, pobira maksimalno kolikor se da in to do mere, da ne povzroči, da bi stvar
                  zašla v izgubo. Tak progresivni prometni davek je zelo okoren instrument, s
                  katerim se želi početi to isto.</p>
               <p>Ker smo bili na informacijo predstavnikov predlagatelja, torej Vlade, opozorjeni,
                  da se tako in tako pripravlja nov zakon o igrah na srečo, kjer bi bila tudi ta
                  tako imenovana fleksibilna cena koncesije opredeljena <stage>(to naj bi se zgodilo
                     v nekaj mesecih ali v nekaj zelo kratkih mesecih ali v zelo kratkem
                     času)</stage> smo po ponovni obravnavi smo menili, da je smiselno podpreti
                  zakon in soglasno, z enim vzdržanim glasom, predlagamo Državnemu zboru, da ponovno
                  sprejme Zakon o posebnem prometnem davku od posebnih iger na srečo. Hvala
                  lepa.</p>
            </sp>
            <sp xml:id="SDZ1-Redna-15-1992-12-07.sp96">
               <speaker>PODPREDSEDNIK DR. VLADIMIR TOPLER:</speaker>
               <p>Hvala lepa, gospod Kopač. Prehajamo h glasovanju v skladu z 51. členom Ustave
                  Republike Slovenije.</p>
               <p>Gospod Jug želi obrazložiti glas. Prosim.</p>
            </sp>
            <sp xml:id="SDZ1-Redna-15-1992-12-07.sp97">
               <speaker>MAG. JANEZ JUG:</speaker>
               <p>V prvi fazi sem se vzdržal ob sprejemanju zakona, v drugem bom glasoval proti iz
                  naslednjih razlogov. V času priprav na sprejem zakona o posebnem prometnem davku
                  od posebnih iger na srečo so gospodarske, turistične strukture slovenske obale in
                  Krasa opozarjale na negativne posledice, ki jih bo zakon imel, če bo sprejet.
                  Verjetno je bil glas turističnega dela gospodarstva premalo argumentiran in
                  prepričljiv. Opozorila niso zalegla. Ker bo današnje odločanje posledično vplivalo
                  na turistično gospodarstvo celotne regije, sem se po dolgotrajnem, strpnem in
                  treznem premišljevanju odločil, kot sem uvodoma omenil n.pr. Turistično podjetje
                  Casino Portorož je s svojima enotama v Portorožu in Lipici doslej izpolnjevalo
                  svoje obveznosti do države z rednim plačevanjem davkov, istočasno pa je vodilo
                  politiko vlaganja dobička v turistično infrastrukturo. S tem je ustvarilo osnovno
                  načelo, da se z ustvarjanjem dobička ponovno vrača v turizem. Tako usmeritev sem
                  vedno ocenjeval kot utemeljeno, racionalno in učinkovito. S tem je postala
                  turistična ponudba regije bogatejše za objekte kot so: avditorij, letališče,
                  marina, športno rekreacijski objekti, financiral je prireditve in promocije ter
                  sofinanciral infrastrukturo, ki je povezana s turizmom <stage>(voda, ceste,
                     telefonske komunikacije)</stage>. Kot vedo samo Primorci, ko so se priključili
                  matični deželi je bila celotna Primorska brez infrastrukture. Če ne bi bilo tega
                  vlaganja, danes ne bi bilo tistega kar je. Poleg tega je vlagal tudi v zdravstvo,
                  šolstvo, ohranjanje in usposabljanje kulturnih, naravnih spomenikov kot so Piran,
                  Štanjel, Lipica, Škocjanske jame. Brez naštetih vlaganj bi bil turizem in kraj na
                  bistveno nižjem nivoju. Obala ustvarja približno 40% tujskega turizma.</p>
               <p>Slovenija kot samostojna, mlada država nima posebnih surovinskih energetskih
                  bogastev. Njeno bogastvo so naravne lepote, kultura in ljudje. To bogastvo samo po
                  sebi vsiljuje usmeritev v turistično ponudbo, ki jo moramo v prihodnje še bolj
                  učinkovito tržiti. Žal predlagani zakon ni tako naravnan.</p>
            </sp>
            <sp xml:id="SDZ1-Redna-15-1992-12-07.sp98">
               <speaker>PODPREDSEDNIK DR. VLADIMIR TOPLER:</speaker>
               <p>Tudi za vas velja, kot je veljalo za druge. Prosim, da se pri obrazložitvi glasu
                  držite dnevnega reda in da malo skrajšate. Prosim.</p>
            </sp>
            <sp xml:id="SDZ1-Redna-15-1992-12-07.sp99">
               <speaker>MAG. JANEZ JUG:</speaker>
               <p>Pridružujem se tistim, ki zahtevajo, da se čim prej sprejmejo sistemski zakoni o
                  igralnicah, kajti zavedam se, da je potrebno odpraviti pomanjkljivosti sedanjega
                  zakona in je urediti odnose tako, da bo igralništvo, kot del turistične ponudbe,
                  pridobilo ponovno tisto mesto, ki mu pripada. Sedanje afere škodujejo ugledu in
                  vplivajo na uspešnost poslovanja, to pa tudi posledično vpliva na ugled
                  Slovenije.</p>
               <p>Preden dokončno glasujem o predlaganem zakonu, premišljujem, ali je prav, da se
                  zaradi trenutnih proračunskih težav in strankarskih nesoglasij v bistvu ustavi
                  razvoj turizma v naši regiji.</p>
               <p>Naša naloga je omogočiti Sloveniji bogatejšo prihodnost. Samo bogata in
                  gospodarsko uspešna Slovenija bo tudi ustvarila nova delovna mesta itd. Zato bom
                  glasoval proti predlaganemu zakona, obenem pa pripomogel, da se čim prej sprejme
                  sistemski zakon o igralnicah, ki naj uredi razmerje v igralniški dejavnosti. In
                  določi razumno mejo obdavčevanja. Tako bo državi Sloveniji zagotovljen dohodek,
                  turistični dejavnosti pospešen razvoj, nam poslancem pa zaslužen počitek.</p>
               <p>Pa še, ker sem ravno pri besedi, bi še neko teorijo rad razložil. Verjetno me bo
                  <gap n="..."/> <stage>(vmes podpredsednik: - obrazložitev glasu, prosim)</stage> Popolnoma
                  dobro razumem centralizacijo in koncentracijo sredstev. Vendar vsi vemo, kje so ti
                  viri, kje so ti izviri teh sredstev. Zadnja dogajanja v tem parlamentu, kar se
                  tiče javnih financ, me ne prepričajo dovolj, da bi verjel, da ne bomo tudi tega
                  vira uničili in prišli na tisto, kar pravi slovenski človek: preiti na boben;
                  oziroma modernejši pravijo bankrot. Jaz za tako zadevo nisem. Hvala lepa.</p>
            </sp>
            <sp xml:id="SDZ1-Redna-15-1992-12-07.sp100">
               <speaker>PODPREDSEDNIK DR. VLADIMIR TOPLER:</speaker>
               <p>Hvala lepa. Prehajamo na odločanje. Ugotovimo sklepčnost! <stage>(65
                     prisotnih.)</stage></p>
               <p>Kdo je za? <stage>(60 poslancev.)</stage> Je kdo proti? <stage>(4
                     poslanci.)</stage></p>
               <p>Ugotavljam, da je bil zakon po ponovnem odločanju sprejet.</p>
               <p>S tem zaključujem to točko dnevnega reda. Tako smo tudi prišli do konca vseh točk
                  dnevnega reda. S tem zaključujem to sejo in vsem želim prijetno do naslednje
                  seje.</p>
            </sp>
            <stage type="time">(Seja je bila končana 7. decembra 1993 ob 13.15 uri.)</stage>
         </div>
      </body>
   </text>
</TEI>