<?xml version="1.0" encoding="UTF-8"?><TEI xmlns="http://www.tei-c.org/ns/1.0" xml:id="SDZ1-Redna-38-1996-03-15">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                     Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons Priznanje
                     avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">A418C2BEBDBE5DD1C1257832004838F6</idno>
               <idno type="URI">A418C2BEBDBE5DD1C1257832004838F6</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Redna-38-1996-03-15.DZ" n="38">
               <name>Redna</name>
               <date when="1996-03-15"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Redna-38-1996-03-15.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 15. MARCA 1996 OB 10.18 URI.)</stage>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Spoštovane gospe in gospodje! Pričenjam nadaljevanje 38. seje Državnega zbora
                  Republike Slovenije.</p>
               <p>Obveščen sem, da so zadržani in se današnje seje ne morejo udeležiti naslednje
                  poslanke in poslanci: Ivan Sisinger, Drago Šiftar, Leo Šešerko, Štefan Matuš,
                  Borut Pahor, Mihaela Logar, Gabrijel Berlič, Janez Vindiš, Irena Oman, Jože
                  Jagodnik, Vladimir Topler, Danica Simšič, Mateja Kožuh-Novak, Maria Pozsonec,
                  Marjan Šetinc, Jurij Malovrh za pričetek seje in Bojan Korošec. Prosim, da
                  ugotovimo prisotnost! <stage>(54 poslank in poslancev.)</stage> Zbor je sklepčen
                  in lahko pričnemo z delom.</p>
               <p>Na to sejo sem vabil predstavnike Vlade Republike Slovenije in jih lepo
                  pozdravljam.</p>
               <p>Prehajamo na <title>38. TOČKO DNEVNEGA REDA - VPRAŠANJA IN POBUDE POSLANK IN
                     POSLANCEV</title>.</p>
               <p>Prejeli smo pisne najave za poslanska vprašanja in pobude. Vrstni red postavljanja
                  poslanskih vprašanj in pobud je določen v skladu z zadnjimi odstavkom 23. člena
                  poslovnika, tako da prva tri vprašanja oziroma pobude postavljajo poslanci
                  opozicije, nato pa po vrsti poslanci iz posameznih poslanskih skupin po vrstnem
                  redu prijave. Opozarjam vas, da mora biti poslansko vprašanje kratko in
                  postavljeno tako, da je njegova vsebina jasno razvidna. V nasprotnem primeru bom
                  moral poslanca opozoriti in ga pozvati, da vprašanje ustrezno izpopolni. Ustno
                  zastavljeno vprašanje oziroma pobuda ne sme trajati več kot tri minute. Ministrov
                  odgovor praviloma ne sme trajati več kot deset minut, dopolnilno vprašanje sme
                  trajati največ dve minuti.</p>
               <p>Prehajamo k vprašanjem. Prvo vprašanje postavlja gospod Sašo Lap. Ga ni. Naslednji
                  Marijan Poljšak.</p>
            </sp>
            <sp who="SDZ1:PoljšakMarijan">
               <speaker>MARIJAN POLJŠAK:</speaker>
               <p>Poslansko vprašanje notranjemu ministrstvu v zvezi s krivolovom hrvaških
                  državljanov v Piranskem zalivu dne 11.2.1996. Tega se vsi spominjamo.</p>
               <p>Prvič. Kakšna je logika nadzora slovenskega teritorialnega morja, saj ustrezni
                  organ MNZ natančno časovno določa pot plovila iz mejne policijske kontrole.
                  Logično bi bilo, da je pot patruljnega čolna nenačrtovana in je čoln Slovenske
                  policije v vsakem trenutku na razpolago, še posebno na poziv policijske
                  opazovalnice, v tem primeru piranske. Najbrž da obstaja piranska opazovalnica.
                  Možno je, da tudi tega ni. Ali je piranska opazovalnica takoj ob vstopu dveh
                  hrvaških ribiških bark v slovensko morje obvestila posadko čolna mejne policije.
                  Če je bila posadka patruljnega čolna s tem seznanjena, zakaj ni reagirala in
                  preprečila krivolov?</p>
               <p>Drugič. Zakaj ribiški inšpektor, ki je bil slučajno prisoten na kraju dogodka, ni
                  ukrepal v skladu s svojimi pooblastili? Zahtevam imenovanje članov mejne policije,
                  ki je tedaj opravljala nadzor nad slovensko-hrvaško mejo ter navedbo sankcij, ki
                  so ali še bodo sledile zaradi malomarnega opravljanja službe. Kdo je oseba na
                  Ministrstvu za notranje zadeve, ki sestavlja turnuse ter določa režim nadzora na
                  meji ter režim plovbe policijskega čolna? Ali je bila preverjena možnost, da bi ta
                  oseba obveščala zainteresirane na hrvaški strani o strogo načrtovani poti
                  patruljnega čolna? In drugo vprašanje se prav tako tiče hrvaške meje v bližini
                  Lendave. Po informacijah v članku Ivana Grančarja v Nedelu, na dan 18.2.1996,
                  hrvaški policisti že tretje leto nemoteno prehajajo čez reko Muro in kontrolirajo
                  velik del ozemlja na slovenski strani obrežja, ki je v evidenci hrvaških
                  katastrskih občin. Ali se to res dogaja, prvo vprašanje? Če se to dogaja, zakaj
                  slovenska obmejna policija na slovensko hrvaški meji v območju Lendave tega ne
                  prepreči. Ali se je pri teh prehodih hrvaške policije zgodilo malomarno
                  opravljanje policijske službe na slovenski strani. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Prosim za odgovor. Minister za notranje zadeve.</p>
            </sp>
            <sp who="SDZ1:ŠterAndrej">
               <speaker>ANDREJ ŠTER:</speaker>
               <p>Lep pozdrav spoštovani predsedujoči, gospe in gospodje, poslanke in poslanci! Jaz
                  bom dejansko stanje iz prvega vprašanja povzel na kratko zato, ker bi iz vprašanja
                  sledile implicitne ugotovitve, ki po našem mnenju niso točne. Torej, navedenega
                  dne ob 12 in 5 minut je občan obvestil postajo pomorske policije, da v bližini
                  Kanegre dve hrvaški ladji dvigata mrežo z ulovom rib. Policijska patrulja,
                  določena za opravljanje nadzora na morju, je v tem času bila na pomolu mejnega
                  prehoda v Izoli. Dva člana sta bila pripravljena za takojšnje izplutje plovila,
                  druga dva pa sta v izolskem mandraču zbirala podatke v zvezi s kaznivim dejanjem
                  potopa ribiških ladij. Problem vam je verjetno iz javnih medijev poznan.
                  Policista, ki sta bila v izolskem mandraču, sta prejela obvestilo ob 12.10 in se
                  takoj napotila na plovilo, ki je bilo že pripravljeno za odhod ladje. Odplula sta
                  ob 12.20 in ob 12.30 priplula v območje Piranskega zaliva, z radarjem sta zaznala
                  dve plovili, ki sta pluli ob savudrijski obali nasproti naselja Alberi. Ob 12.40
                  sta hrvaški ribiški ladji zapluli v hrvaške vode. Naše plovilo je bilo oddaljeno
                  od rta Savudrija cca 1000 metrov in ni moglo ukrepati, ker sta bili obe ribiški
                  ladji že v nesporno hrvaškem delu morja.</p>
               <p>Na območju obale Piranskega zaliva ni stalne opazovalnice. To delo občasno
                  opravljajo policijske patrulje, ki so na tem območju, in policisti na obmejnem
                  prehodu Piran. Poleg tega s pomočjo radarja na policijskih plovilih se stalno
                  spremlja</p>
               <p>gibanje plovil, v kolikor policijsko plovilo opravlja naloge na morju in v tem
                  delu morskega prostora.</p>
               <p>Po našem mnenju pomorska policijska patrulja ni delovala v nasprotju z njenimi
                  pristojnostmi in nalogami, ki so ji določene z delovnim nalogom za ta dan. Zaradi
                  različne oddaljenosti policijskih plovil ni možno takoj ukrepati v primeru, da se
                  opazi neznana plovila na območju Piranskega zaliva. Čas ukrepanja pa je odvisen od
                  hitrosti in točnosti dobljene informacije ter oddaljenosti policijskega plovila od
                  kraja, kjer se tuje plovilo nahaja. Z dvema ploviloma Pomorska policijska postaja
                  Koper namreč nadzira tako območje državne meje s Hrvaško kot državne meje z
                  Italijo in celoten akvatorij slovenske države, zato konkretni podatki, po našem
                  mnenju, ki bi jih bili dolžni posredovati, bi to preseglo tisto, kar je dolžnost
                  ministrstva v tem pri primeru. Hvala lepa.</p>
               <p>Če dovolite še odgovor na drugo zastavljeno vprašanje glede meje na
                  severnozahodnem delu. Organi za notranje zadeve od osamosvojitve dalje opravljajo
                  naloge varovanja državne meje v skladu s temeljno ustavno listino o samostojnosti
                  in neodvisnosti Republike Slovenije, ki določa, da republiška meja postane državna
                  meja med obema državama. Stališče državnih organov obeh držav je, da je to
                  praviloma meja katastrskih občin. Vsako prekoračitev meje katastrskega območja
                  hrvaških varnostnih organov obravnavamo kot kršitev suverenosti Republike
                  Slovenije in o tem sprožimo ustrezen postopek. Praviloma je to obvestilo
                  Ministrstva za zunanje zadeve, ki potem to glede na težo kvalificira glede
                  nadaljnjih sankcij tudi v Piranu. Glede na to menimo, da kadar hrvaški obmejni
                  organi kontrolirajo del ozemlja na slovenski strani, ki je v evidenci hrvaških
                  katastrskih občin, to ne predstavlja kršitve suverenosti Republike Slovenije. Tako
                  je tudi stališče mešane komisije za ureditev mejnega vprašanja med obema državama.
                  Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Minister Osterc bo tudi odgovarjal.</p>
            </sp>
            <sp who="SDZ1:OstercJože">
               <speaker>DR. JOŽE OSTERC:</speaker>
               <p>Hvala. Gospod predsednik, poslanke in poslanci. Jaz bi odgovoril na drugi del
                  vprašanja, ki se nanaša na inšpekcijo. Omenjenega dne je bil ribiški inšpektor
                  prisoten v Piranskem zalivu na čolnu, ki je njegova osebna last. Takoj, ko je
                  opazil dve večji ribiški ladji, ki ribarita v območju, kjer ribolov ni dovoljen,
                  je zaplul proti pristanu Piran, kjer je o dogodku obvestil stalno službo
                  Ministrstva za notranje zadeve, enota Koper, ki pa je bila o dogodku že obveščena,
                  saj so nedovoljeni ribolov opazili z obale tudi poklicni ribiči in obvestili
                  policijo. Samostojno ukrepanje ribiškega inšpektorja je praktično nemogoče, saj je
                  za svojo dejavnost pomanjkljivo opremljen oziroma nima ustreznega čolna. Ta
                  Inšpektorat za kmetijstvo, gozdarstvo, lovstvo in ribištvo se je oblikoval šele v
                  začetku lanskega leta; 29.3. je pri Servisu skupnih služb Vlade Republike
                  Slovenije zaprosil za to, da se nakup posebnega ribiškega čolna za inšpektorja
                  uvrsti tudi med nabave, vendar to še ni realizirano.</p>
               <p>Navkljub slabim pogojem za delo je ribiški inšpektor ukrepal, celotno zadevo je v
                  obliki predloga za uvedbo postopka o prekršku proti domnevnim storilcem odstopil
                  tudi sodniku za prekrške Piran, 26.2., pod našo številko 326/C-11/96. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Dodatno vprašanje. Gospod Poljšak.</p>
            </sp>
            <sp who="SDZ1:PoljšakMarijan">
               <speaker>MARIJAN POLJŠAK:</speaker>
               <p>Iz odgovora ministra sem razumel prvič, da ni opazovalnice v Piranu, kar je za
                  moje pojme nerazumljivo. To je ena stvar. Druga, samo opravičevanje dogodka, da je
                  bilo vse v redu. Potem je pa tak nadzor meje med Slovenijo in Hrvaško, obmorske
                  meje, je za vaše pojme v redu. Nobenega priznanja ni bilo tu, da so
                  pomanjkljivosti, in da se bodo te izboljšale oziroma v primeru zaščite države in
                  suverenosti meja so ukrepi takojšnji. Se pravi, nič. Vi ste preprosto zagovarjali
                  ta dogodek, ki se bo lahko ponovil in tako naprej. Mislim, to je, jaz ne vem, to
                  je nesprejemljivo, po domače povedano!</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Naslednje vprašanje postavlja Marjan Podobnik.</p>
            </sp>
            <sp who="SDZ1:PodobnikMarjan">
               <speaker>MARJAN PODOBNIK:</speaker>
               <p>Spoštovani! Postavil bi poslansko vprašanje v zvezi s sporno deložacijo družine
                  Bagola in obravnavo takih in podobnih primerov, ki kažejo na stanje nepravne
                  države. Jože Bagola je po sklepu stanovanjske komisije in delavskega sveta postal
                  nosilec stanovanjske pravice za svojo 4-člansko družino z dvema šoloobveznima
                  otrokoma v Ljubljani, in sicer dne 14.9.1987. Na to odločitev se je pritožil
                  gospod Enver Bahtiri in po drugi obravnavi na drugem sodišču, Sodišču združenega
                  dela, je bilo pritožniku ugodeno. Gospod Bagola je po sklepu delavskega sveta
                  oziroma stanovanjske komisije 10% pogodbene cene stanovanja izplačal takoj,
                  preostanek pa se je po pogodbi zavezal plačati v roku 10 let oziroma v 120
                  obrokih. Vendar je, na podlagi izvršljive odločbe Sodišča združenega dela v
                  Ljubljani, sodišče ugodilo upniku gospodu Bahtiriju in izdalo sklep o izvršbi
                  deložacije družine Bagola, ki je bila realizirana 19.4.1995, ko je upnik v
                  spremstvu močne policijske zaščite vdrl v stanovanje in odpeljal vse deložirane
                  stvari v skladišče na Parmovo. Tako se je družina Bagola, po odločbi sodišča, brez
                  vsega znašla na cesti. Tudi podjetje Tectum priznava, da je bila družina Bagola
                  izigrana. Na tragedijo, v kateri se je znašla družina Bagola, je avgusta, leta
                  1995, gospa Majda Bagola slovensko javnost opozorila z gladovno stavko. Tudi mi
                  smo se vključili v pomoč in poiskali začasno rešitev v upanju, da bo v tem času
                  sodišče odločilo o njeni pritožbi oziroma da bo podjetje Tectum dobilo ustrezno
                  nadomestno stanovanje. Žal se poleg tolažilnih besed s strani Varuha človekovih
                  pravic, kabineta predsednika Državnega zbora, kabineta predsednika Vlade, kabineta
                  predsednika države ter Službe Republike Slovenije za peticije ni zgodilo ničesar.
                  Družina Bagola ostaja brez odgovora na svoje zahteve in po šestih mesecih je zopet
                  na cesti.</p>
               <p>Zato postavljam poslansko vprašanje, tudi zato, ker to, žal, ni edini tak primer,
                  Ministrstvu za pravosodje, in prosim za odgovore. Prvič, zakaj je bila izvedena
                  deložacija družine Bagola pred dokončno razrešitvijo pravnega postopka oziroma
                  pred odločbo Delovnega in socialnega sodišča v Ljubljani o pritožbi deložirane
                  stranke, ki je bila vložena že 4.11.1994? Drugič, zakaj se deložiranim osebam, gre
                  za konkretno družino s šolajočimi otroci, ne omogoči vsaj začasna nastanitev in
                  hramba njihovega imetja do dokončne pravnomočne odločbe sodišča? Tretjič, kdo je
                  odgovoren za materialno škodo, ki je bila povzročena z nasilno deložacijo?</p>
               <p>Poleg odgovorov na zastavljena vprašanja prosim, da se Ministrstvo za pravosodje
                  zavzame v tem in podobnih primerih vendarle za prioritetno reševanje pritožb. Ob
                  navedenem poudarjam, da se Jože Bagola ni nasilno vselil v stanovanje, pač pa ga
                  je pridobil na podlagi javnega razpisa in je ob vselitvi tudi vrnil podjetju
                  Tectum tedanje enoinpolsobno stanovanje. Podjetje mu ni vrnilo denarja, ki ga je
                  že vplačal za stanovanje na Beblerjevem trgu 6 v Ljubljani ob dejstvu, da je
                  decembra 1995 še vedno prejel položnico, po kateri mora plačati prispevek za
                  uporabo mestnega zemljišča na tem naslovu.</p>
               <p>In če lahko v enem stavku še eno vprašanje?</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Ja, čas se je že iztekel, prosim, da zaključite, saj vprašanje sta postavili.</p>
            </sp>
            <sp who="SDZ1:PodobnikMarjan">
               <speaker>MARJAN PODOBNIK:</speaker>
               <p>Ja, jaz bi samo še vprašanje, ker je v povezavi z današnjo sejo vladne delovne
                  Komisije za preprečevanje oškodovanja premoženja, za kar sem tudi sam danes
                  oziroma nekaj dni nazaj dobil vabilo. Vprašanje, dobronamerno vprašanje. Zakaj
                  delovna Komisija za preprečevanje oškodovanja premoženja ne dela javno? Zakaj ne
                  omogoča skupnih javnih sej vladne delovne skupine in Komisije za spremljanje in
                  nadzor lastninskega preoblikovanja podjetij ob dejstvu, da se nam z zadevo Videm,
                  in z drugimi primeri, ponavlja zadeva Elana in podobnih podjetij in mislim, da bi
                  bilo odgovorno s strani Vlade, da bi pravočasno, ne pa potem, ko so stvari
                  zamujene, omogočila z ustrezno obravnavo, in to javno obravnavo teh problemov, da
                  se zaščiti družbeno premoženje, da se zaščiti slovenske interese in tudi delavce.
                  In postavljam res to vprašanje, če je gospod minister oziroma Rop ali pa sedanji
                  njegov namestnik, ki vodi to delovno skupino, resnično bi želel vedeti za razloge
                  glede na to, da je bila pozitivno ocenjena pobuda, da pride do teh skupnih sej.
                  Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Odgovor. Najprej Ministrstvo za pravosodje. Gospa ministrica.</p>
            </sp>
            <sp who="SDZ1:ZupančičMeta">
               <speaker>META ZUPANČIČ:</speaker>
               <p>Spoštovane gospe in gospodje! V zvezi s prvim vprašanjem, ki ga je postavil gospod
                  poslanec, bi rada povedala, da gre za vprašanje, ki posega v konkretne sodne
                  postopke, torej lahko odgovore na ta vprašanja da samo sodišče. V okviru
                  pristojnosti Ministrstva za pravosodje pa bomo vzeli to njegovo vprašanje kot
                  pobudo za nadzorstveno pritožbo, tako da bomo zahtevali poročilo sodišča o zadevi
                  in seveda samo v okviru,</p>
               <p>kot to določa zakon in takoj, ko bomo dobili poročilo sodišča, bo gospod poslanec
                  dobil to poročilo. Kaj več konkretnega v tej zadevi ne bi mogla povedati, dokler
                  tega poročila nimam. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Bo kdo odgovarjal na drugo vprašanje glede komisije? Dodatno
                  vprašanje? Gospod Podobnik.</p>
            </sp>
            <sp who="SDZ1:PodobnikMarjan">
               <speaker>MARJAN PODOBNIK:</speaker>
               <p>Gospa ministrica, jaz želim verjeti, da resnično nimate nobene možnosti in ne
                  želite posegati v delo sodišča. Ker pa poznam ta primer, ker sem dobesedno sam bil
                  zraven, ko je bila ta deložacija, ker sem videl, na kakšne načine se da s
                  podkupovanjem doseči, da je slovenska družina s šolajočimi otroci, ki ni imela
                  nobene druge možnosti in je pristala direktno na cesti, torej so jo vrgli na cesto
                  ob tem, ko je drugi, tisti, ki je bil upnik oziroma, ki je zahteval deložacijo,
                  imel možnost, imel stanovanje, imel vse osnovne možnosti, da bi počakal na
                  dokončno sodbo sodišča. In ker vem, na katere institucije se je vse v tem času
                  družina Bagola oziroma gospa Bagola obrnila, žal ne morem verjeti, da ministrstvo
                  tu nima nobene možnosti. In vam povem samo eno stvar: najmanj, kar ima možnosti,
                  če ne to ministrstvo pa Vlada kot taka in nižji nivoji, tudi lokalne oblasti, je
                  to, da družini z dvema šolajočima otrokoma začasno omogoči, da do pravnomočne
                  sodbe sodišča ni ta družina na cesti, dobi začasno rešitev! Jaz sem prepričan, in
                  to povem s polno odgovornostjo, v tem primeru, in takih je žal na desetine, morda
                  na stotine, se skuša ubiti dušo v teh ljudeh, da se ne bodo upali pritožiti! Vam lahko povem, kaj se je zgodilo. Deložacija je bila narejena na način, da je
                  takrat, ko so se pozanimali, da družine, da posameznikov ne bo doma, ker bodo šli
                  na svoj dom v Prekmurje, takrat so izpeljali to deložacijo! Gre za zlorabo.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Gospod Podobnik, dve minuti sta iztekli! Dve minuti imate za dodatno vprašanje,
                  imeli ste komentar, hvala lepa. Ne, ne, dve minuti imate! Odgovor? Komentar?
                     <stage>(Ne.)</stage> Naslednje vprašanje postavlja gospa Jadranka
                  Šturm-Kocjan.</p>
            </sp>
            <sp who="SDZ1:ŠturmKocjanJadranka">
               <speaker>JADRANKA ŠTURM-KOCJAN:</speaker>
               <p>Hvala za besedo, gospod predsedujoči. Spoštovani kolegi in spoštovani člani in
                  članice Vlade! Dve vprašanji imam. Najprej poslansko vprašanje za ministra za
                  kulturo gospoda Janeza Dularja, ki ga sprašujem: ali namerava v okviru kulturne
                  politike Republike Slovenije poskrbeti za to, da bi se Slovenski oktet, pomembna
                  blagovna kulturna znamka, ponovno aktiviral in tako nadaljeval izjemno uspešno
                  promocijo slovenske kulture ter naše države doma in po svetu? Vprašujem ga tudi,
                  kakšne so možnosti, da bi taka umetniška zasedba delovala profesionalno?</p>
               <p>Včeraj sem dobila pošto skupine podpisnikov, s prvopodpisano gospo Vukovič Majdo
                  iz Ljubljane, v kateri podpisniki navajajo probleme, ki jih imajo kot člani
                  družin, katerih možje so bivši pripadniki Jugoslovanske ljudske armade. Zato
                  ministra za notranje zadeve, gospoda Štera in gospoda Jelka Kacina sprašujem, kako
                  nameravajo rešiti problem družin, katerih možje so bivši pripadniki JLA in ki v
                  nekaterih primerih ne morejo dobiti niti statusa tujca, da bi lahko delali in
                  skupaj s svojo ženo vzdrževali družino? Ali niso s tem tudi kršene osnovne
                  človekove pravice iz zakona o zakonski zvezi in družinskih razmerjih? Ker se
                  spominjam, da je bilo to vprašanje pred leti že enkrat postavljeno, ni pa še
                  rešeno, prosim, da mi v tem primeru pisno odgovorita oba ministra. Hvala lepa. Za
                  prvo pa ustni odgovor. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Odgovor ministra za kulturo, predstavnika Ministrstva za kulturo.</p>
            </sp>
            <sp who="SDZ1:PistotnikZoran">
               <speaker>ZORAN PISTOTNIK:</speaker>
               <p>Spoštovane gospe poslanke in gospodje poslanci! V imenu ministra dr. Dularja
                  odgovarjam gospe poslanki Jadranki Šturm na vprašanje v zvezi s Slovenskim
                  oktetom. Društvo in blagovna znamka Slovenski oktet s prenehanjem nastopanja
                  sedanje generacije pevcev ni prenehalo obstajati. V njegovem okviru poteka
                  dejavnost za pridobitev in pripravo nove sestave. Ministrstvo to dejavnost
                  spremlja in moralno podpira. Pripravljeno jo je podpreti tudi finančno, stroški
                  organiziranja avdicij itn., če bo potrebno, ne misli pa se vmešavati v neposredna
                  organizacijska in glasbeno-strokovna vprašanja obnove. Kriza Slovenskega okteta je
                  lahko vzgib za premislek o našem oktetarstvu in njegovi prihodnosti. Številni
                  okteti po Sloveniji, pa tudi v zamejstvu in med izseljenci, so dosegli zgledno
                  kakovostno raven, marsikateri pa je pri tem preveč zapadel šabloni, golemu
                  posnemanju Slovenskega okteta, tako v izbiri repertorja kot v glasbeni
                  interpretaciji in načinu nastopanju. Ob tako številnih kopijah Slovenskega okteta
                  morda ne bi bilo modro, če bi tudi nova postavitev Slovenskega okteta postala samo
                  odlična kopija stare postavitve. Vendar razmišljanja v tej smeri prepuščamo
                  glasbenikom. Množičnost in priljubljenost oktetovstva je deloma oprta na slovensko
                  pevsko izročilo, deloma pa na sorazmerno organizacijsko cenenost in preprostost te
                  izvajalske zvrsti, saj z amaterskimi sredstvi in v amaterskih razmerah omogoča
                  priti do profesionalne kakovosti oziroma do občutka, da je z delovanjem okteta v
                  kakšnem okolju že kar spodobno poskrbljeno za tamkajšnjo glasbeno kulturo in da
                  prizadevanje za kaj drugega ni posebno nujno. V tem smislu bi oktetovstvo utegnilo
                  postati celo potuha za minimalizem pri odločanju o proračunskem deležu, zlasti
                  majhnih občin.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Dodatno vprašanje.</p>
            </sp>
            <sp who="SDZ1:ŠturmKocjanJadranka">
               <speaker>JADRANKA ŠTURM-KOCJAN:</speaker>
               <p>Hvala lepa. Običajno je tako pri teh vprašanjih, da kadar ministrstvo nima jasnega
                  odgovora, potem naredi skoraj nekajminutni ekspoze. Torej tudi v tem primeru
                  mislim, da mi ni bilo odgovorjeno. Sprašujem zelo kratko, ali je država
                  pripravljena financirati oziroma vzpodbujati takšen način umetniškega dela, če se
                  pač skupina za to odloči. Samo to.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Odgovor.</p>
            </sp>
            <sp who="SDZ1:PistotnikZoran">
               <speaker>ZORAN PISTOTNIK:</speaker>
               <p>Torej, jaz bi ponovil stališče ministrstva, ker je bilo že podano na tiskovni
                  konferenci konec 1995. leta. Država je vsekakor pripravljena financirati in takrat
                  je bilo tudi povedano, da je sam Slovenski oktet pred leti odklonil
                  profesionalizacijo. V zadnjih pogovorih, ki so potekali na ministrstvu z
                  umetniškim vodjem, je bilo razmišljano o tem, če bi samo umetniški vodja bil kot
                  profesionalec, medtem ko ostali bi se glede na stalež, ki ga imajo, po stari
                  obliki organizirali. Torej vsekakor, ministrstvo je pripravljeno, ima tudi denar
                  za to rezerviran. Če bi se pa izkazala najboljša varianta, da je to profesionalni
                  oktet, ansambel, je ministrstvo pripravljeno plačati.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Naslednje vprašanje postavlja Izidor Rejc.</p>
            </sp>
            <sp who="SDZ1:RejcIzidor">
               <speaker>IZIDOR REJC:</speaker>
               <p>Spoštovani gospod predsednik, spoštovani člani in članice Vlade! Dame včasih tudi
                  dajo prednost. Imam dvoje vprašanj, in sicer eno se nanaša na igralnice v Paradisu
                  v Tolminu. Vemo, da se je to zgodilo prejšnji mesec, ko je Ministrstvo za notranje
                  zadeve izvedlo pregled stanja in dogajanja. To se je dogajalo v hotelu, v bivšem
                  hotelu centra Slavija, vendar bistveno vprašanje se seveda glasi. Prvič, glede na
                  to, da primanjkuje denarja v proračunu in seveda, da se je za to zadevo vedelo že
                  dolgo časa in da obstaja urad, ki kontrolira in nadzira poslovanje igralnic,
                  sprašujem, kakšen izpad davkov je v tem primeru nastopil, ker ta zadeva ni trajala
                  en mesec, ampak celo leto in pol. Drugič, kaj sta ministrstvo in urad storila, da
                  so zadevo sanirali in seveda s kakšnimi ukrepi so to zadevo spravili tja, kamor
                  sodi. To je prva zadeva.</p>
               <p>Druga zadeva. Želim pini odgovor, ker menim, da je to fer, ker nisem postavil
                  pisno tudi predstavnikom Vlade, in sicer od Ministrstva za finance.</p>
               <p>Naslednja zadeva pa je zadeva predvčerajšnjega dne, ko se je izvršila poststečajna
                  prodaja Vidma papirja. Vemo, da je to firmo kupila mednarodna firma ICEC, ki ima
                  svojo hčerko v Ljubljani, za 35,5 milijona mark, seveda z velikimi napovedmi in z
                  velikimi obeti, da bodo upoštevali vsa mnenja Vlade in seveda tudi zahteve, ki so
                  bile postavljene glede ekologije in vlaganj.</p>
               <p>Vprašam se, ker je bil stečajni postopek od 1.4.1993 in je Ljubljanska banka
                  sodelovala pri investicijah leta 1990 in 1991 preko 80 milijonov mark, v kakšnem
                  delu je ta Videm papir v javnem dolgu, in, ali so bile plačane najemnine
                  dosedanjega upravljalca te družbene lastnine in seveda, ali je to res načrtni in
                  sistematični prihod tujega kapitala na slovenska tla. To vprašanje je povezano.
                  Želim pisni odgovor, torej povezano in se nanaša na Ministrstvo za finance, gotovo
                  tudi gospodarske dejavnosti, ekonomske odnose in razvoj, pa tudi za
                  pravosodje.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Odgovor, pisni odgovor. Najlepša hvala.</p>
               <p>Naslednji postavlja vprašanje gospod Ivo Hvalica.</p>
            </sp>
            <sp who="SDZ1:HvalicaIvo">
               <speaker>IVO HVALICA:</speaker>
               <p>Hvala lepa. Spoštovani kolegi, bolj malo vas je, spoštovani predstavniki Vlade,
                  danes vas je izjemno veliko, razen nekaterih, ki nikdar ne marajo priti pred ta
                  zbor, ampak to bom ponavljal letos še velikokrat in vedno isti bodo manjkali. Moje
                  poslansko vprašanje naslavljam na Ministrstvo za promet in zveze in na Ministrstvo
                  za notranje zadeve.</p>
               <p>Obe ministrstvi sprašujem, kdo je odgovoren za prometna obvestila oziroma radijska
                  in TV obvestila o stanju na naših cestah v primerih, ko je zaradi vremenskih
                  razmer, to je sneg, poledica, velja posebej to za letošnjo dolgo zimo, pravilno in
                  pravočasno obveščanje izjemno pomembno za voznike motornih vozil. Zanima me, zakaj
                  so radijska poročila dopoldan, dne 13. februarja, in sicer Radio Slovenija, prvi
                  program, na frekvenci 92.9. in Radio Koper na srednjih valovih 549 metrov večkrat
                  zapored poročala o normalni prevoznosti avtocest Razdrto - Ljubljana, čeprav je
                  bilo na postojnskem že 20 centimetrov snega, avtocesta nesplužena, kategorično
                  trdim in neposipana, kar je povzročilo številne zastoje in nesreče. Deset sem jih
                  približno naštel, med temi sem bil tudi sam. Kdo je za to odgovoren? Ko sem ta dan
                  po štirih urah prevozil do Ljubljane, sem iskal gospo Višinski, ki jo vidim tam v
                  zadnji klopi in jo po vseh mogočih uradih iskal, ampak njej se ni zdelo vredno
                  poklicati nazaj poslanca in mu povedati, zakaj se je to dogajalo tisti dan na tej
                  cesti. Dajem tudi konkretno pobudo. Če so meteorološki podatki vezani vedno na
                  neko uro, Ljubljana ob 7. uri toliko stopinj, oblačno in tako dalje, bi moralo
                  biti tudi stanje na naših cestah. Potem naj voznik presodi, če je bilo dve uri
                  nazaj ali tri ure nazaj takšno stanje, kakšno lahko predvidi v tem trenutku, ne
                  pa, da malo karikirano povedano, voziš po avtocesti, slišiš po radiu, da tam sije
                  sonce, je pa snežni metež. To je absurd brez primera. Nekdo je za to odgovoren. In
                  ko bodo privatne zavarovalnice, boste tudi plačali za to. Sedaj seveda vsak ureja
                  to na svoj način. Torej ponavljam to, kar se je zgodilo 13. februarja in tudi
                  minuli torek. To je nedopustno, to ne zasluži, to je neodgovorno in zato mora
                  nekdo odgovarjati. Hkrati bi še rekel, hvala lepa, sem že končal, da ne dobivam
                  odgovorov na pisna vprašanja, ki sem jih zastavil že pred dolgim časom posameznim
                  ministrstvom. V kolikor ne bom dobil v enem tednu teh odgovorov, bom javno
                  objavil, kdo mi na to že nekaj mesecev, v enem primeru pa leto dni, ni odgovoril.
                  Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Odgovori. Minister za promet najprej.</p>
            </sp>
            <sp who="SDZ1:UmekIgor">
               <speaker>IGOR UMEK:</speaker>
               <p>Spoštovani! Gospod Hvalica, takrat ste govorili s pomočnikom gospe Gordane
                  Višinski. Ona je bila tistega dne neprestano v kontroli ravno na tem odseku in te
                  osebe so se pripravljene soočiti o tem, kako so potekali pogovori. Kot drugo.
                  Točne razmere tistega dne, čeprav je bilo vprašanje splošno iz vseh zapisnikov in
                  tudi drugače, na poslansko vprašanje si bom drznil potem kar prebrati zapisnike in
                  pa iz dežurne knjige. Po podatkih iz dežurne knjige in informacijah, ki so jih
                  podali sodelujoči, lahko za delo zimske službe za 13.2.1996 strnem v naslednjih
                  ugotovitvah:</p>
               <p>1. V pričakovanju snežnih padavin smo v noči 13.2.1996 pogosteje nadzirali stanje
                  na tem delu avtoceste. Praktično takoj po prejetih poročilih o sneženju na
                  posameznih odsekih so odšla vozila s posipalci na te odseke posut kompletno
                  vozišče. Že v nočnem času je bilo pluženo in posipano na odseku Logatec -
                  Brezovica. Dežurni baze je ob 5.15 uri oddal skladno z navodili Družbe za državne
                  ceste poročilo o stanju ceste, prevoznosti in trenutnem stanju vremena dežurnemu
                  na Družbi za državne ceste. Glede na to, da se je močno sneženje pojavilo naprej
                  od Brezovice do Logatca ponoči, v Postojni okoli 8. ure dopoldne in od Razdrtega
                  do Divače šele okoli 9.30 ure, smo temu prilagodili tudi pluženje. Tako smo v
                  dopoldanskem času opravili tri pluženja na odseku Brezovica - Logatec, dve
                  pluženji na odseku Logatec - Postojna in eno pluženje na odseku Postojna - Divača.
                  Seveda pa so bili vsi odseki pred pluženjem vsaj dvakrat preventivno posuti s
                  soljo. Dežurni baze je o stanju in prevoznosti obvestil DDC še ob 8.30 uri in ob
                  12. uri, sproti pa je obveščal o posebnostih tudi območne OKC. Zimska služba je
                  bila opravljena po pravilih plana zimske službe, ki je bil pregledan in tudi
                  sprejet. Skladno s planom zimske službe je skupina štirih plužnih vozil plužila
                  odsek avtoceste Brezovica - Logatec - Brezovica ves čas od 4.20 ure zjutraj do 12.
                  ure. Odsek Postojna - Logatec - Postojna smo glede na sneženje pričeli plužiti
                  okoli 7. ure zjutraj. Ves čas pluženja do zgodnjih popoldanskih ur je to delo
                  opravljala skupina treh vozil, eno vozilo pa je plužilo priključke, parkirišča in
                  cestninske postaje na tem odseku. Odsek Postojna - Divača je skupina pričela
                  plužiti ob 9.50, ko se je sneg začel prijemati vozišča. Na tem odseku so plužila
                  štiri plužna vozila. Pri preventivnem posipanju pred pluženjem so na omenjenih
                  odsekih sodelovala še tri vozila s posipalci. Preostali vzdrževalci so poskrbeli
                  za zaustavitev prometa na viaduktu Ravbarkomanda ob prihodu plužnih vozil za
                  čiščenje signalizacije, odtokov in za reševanje nezgod. Za vozila, udeležena v
                  nezgodah, je bilo ugotovljeno, da niso imela ustrezne opreme oziroma vozniki niso
                  prilagodili hitrosti razmeram na cesti. Velja splošna ugotovitev, da naš standard
                  zimske službe, tako kot je definiran v pravilih, da uporabniki zahtevajo veliko
                  večji standard, kot je sicer v teh pravilih zagotovljen in kolikor je sicer
                  denarja na voljo. Želel bi pa opozoriti na drug vidik, ki ga verjetno veliko
                  premalo obravnavamo. Zunaj zelo vpliva na obnašanje voznikov zavarovalniški
                  sistem. Kakor sem seznanjen, če povzročitelj povzroči nesrečo, recimo v Švici,
                  tudi če ste kasko zavarovani in nimate zimske opreme, sploh ne dobite ničesar
                  povrnjeno. Tako da mislim, da je treba celotni sistem pregledati, kako deluje in
                  tudi, kakšno je obnašanje posameznikov v teh primerih. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Bo še kdo?</p>
            </sp>
            <sp who="SDZ1:UmekIgor">
               <speaker>IGOR UMEK:</speaker>
               <p>So se pa pripravljene osebe soočiti z vami točno na določen dan in točno na
                  določene razmere. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Odgovor bo podal tudi minister za notranje zadeve.</p>
            </sp>
            <sp who="SDZ1:ŠterAndrej">
               <speaker>ANDREJ ŠTER:</speaker>
               <p>Hvala. Spoštovani! Na začetku bom nekoliko v načelu povedal, kakšne so
                  pristojnosti, in potem se bom omejil na tisti dan, 13. februarja, na katerega se
                  tudi nanaša vprašanje. Torej, podatke o stanju o prevoznosti cest, o ovirah na
                  cestah, ki so posledica tudi poslabšanja vremenskih razmer kot so mokre ceste,
                  sneženje, megla, poledica ter o ovirah na cesti, zaprtih odsekih cest ali obvozih,
                  ki so posledica prometnih nezgod ali preusmeritev prometa, zbirajo policijske
                  patrulje. Poleg policijskih patrulj prej navedene podatke zbira tudi Avtomoto
                  zveza in upravljalci ter vzdrževalci cest. Nekoliko je o tem že spregovoril kolega
                  gospod minister Umek. Policijske patrulje vse podatke o stanju in prevoznosti
                  sporočajo Operativno komunikacijskemu centru Uprave za notranje zadeve, kjer le-ti
                  delajo, te pa takoj naprej operativno komunikacijskemu centru Ministrstva za
                  notranje zadeve. Ta o vsaki spremembi stanja in prevoznosti cest obvešča Radio
                  Slovenije in informacijski center Avtomoto zveze Slovenije. Enak način velja tudi
                  za podatke o čakalnih dobah in pretočnosti prometa na mednarodnih mejnih prehodih
                  naše države. O ovirah, ki so posledica del na cesti javnih prireditev ali drugih
                  posegov, pri katerih gre za ovire, povezane z vremenskimi razmerami ali odpravo
                  posledic prometne nezgode, je dolžan javnost obveščati izvajalec del ali
                  organizator javne prireditve. 13. februarja letos so policijske patrulje po že
                  utečeni poti, prej nakazani, ugotavljale in obveščale Operativno komunikacijski
                  center ministrstva o razmerah na avtocesti Razdrto-Ljubljana. Sporočilo je bilo
                  posredovano tudi Radiu Slovenija. Zakaj radio ni tekoče obveščal o spremenjenih
                  razmerah na avtocesti, nam ni poznano. Preko Avto-moto zveze pa smo preverili, da
                  je tudi njihova služba poročala o stanju avtoceste Razdrto - Ljubljana in sicer,
                  da je cesta zasnežena in je obvezna zimska oprema. Podatki o obvestilih in o časih
                  teh obvestil so dostopni v zapisih dela za posamezne dni in so na voljo tudi za
                  morebitne dodatne podatke. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Dodatno vprašanje, gospod Hvalica.</p>
            </sp>
            <sp who="SDZ1:HvalicaIvo">
               <speaker>IVO HVALICA:</speaker>
               <p>Hvala lepa. Ob vsem tem naštevanju nima smisla, da rečem še karkoli. Delno me je
                  zadovoljil odgovor ministra Štera, seveda pa ni tako, kot pravi. Radijska poročila
                  so bila drugačna. Odgovor ministra Umeka pa komentiram tako: <q>"Operacija je uspela,
                  pacient je umrl."</q> No, jaz sem ostal živ. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Naslednje vprašanje je postavil gospod Janko Predan.</p>
            </sp>
            <sp who="SDZ1:PredanJanko">
               <speaker>JANKO PREDAN:</speaker>
               <p>Spoštovani predsedujoči, gospe in gospodje! O pesticidih je bilo v zadnjem času
                  veliko pisanega in govorjeno, zato ne bom dal posebnega uvoda, ampak bom pričel
                  takoj s pobudami Vladi Republike Slovenije.</p>
               <p>Prvič, da izključi iz prometa in uporabe vse potencialne rakotvorne pesticide po
                  klasifikacijah Svetovne zdravstvene organizacije, Evropske zveze in federalnega
                  ameriškega zakona o prehrani.</p>
               <p>Drugič, da za vse pesticide, ki imajo značaj hudih toksinov, uvede prodajo na
                  recept.</p>
               <p>Tretjič, da pripravi vse potrebno za ustanovitev neodvisne izvenresorne agencije
                  za strupene snovi, v kateri bodo imeli težišče odločanja strokovnjaki s področja
                  medicinske znanosti in biologije in manj strokovnjaki s področja agronomije in
                  kemijske tehnologije.</p>
               <p>Četrtič, da pripravi in predloži Državnemu zboru nacionalni program za zmanjšanje
                  porabe pesticidov.</p>
               <p>In petič, da iz proračunske rezerve zagotovi nujno potrebna finančna sredstva za
                  delo laboratorija za genotoksične in patotogene stvari pri Institutu za varovanje
                  zdravja in to še v letošnjem letu. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. To so bile pobude. Želi kdo iz ministrstva komentirati?
                     <stage>(Ne.)</stage> Naslednji postavlja vprašanja gospod Tone Peršak.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Spoštovani člani Vlade, spoštovane poslanke in poslanci! Kot veste, smo, mislim,
                  da vsaj v poslanskih skupinah dobili vrsto poročil Računskega sodišča o
                  opravljenem nadzoru v posameznih ministrstvih, skladih in drugih vladnih
                  ustanovah. V teh poročilih je več opozoril na nepravilnosti pri zaposlovanju, pri
                  porabi sredstev za določene namene, recimo potne stroške, dnevnice itn., do seveda
                  tudi drugih, sicer manj številnih nepravilnostih. Rad bi postavil vprašanje, ker o
                  tem ne dobimo nobenega obvestila, ali in kakšni ukrepi so bili sprejeti, da bi te
                  nepravilnosti, ki jih Računsko sodišče ugotavlja, odpravili. Ali bo v zvezi s tem
                  prišlo kakšno poročilo mogoče v Državni zbor ali kakršnokoli drugo obvestilo?
                  Mislim, da imajo seveda tudi državljani pravico o tem kaj izvedeti?</p>
               <p>Rad bi pa postavil še eno vprašanje, ker je pač od takrat, ko smo najavljali
                  vprašanja, minilo veliko časa, in sicer gospe ministrici za pravosodje. Gre za nek
                  primer, ki se je zgodil prav pred kratkim. Ali je mogoče, da sodnik oziroma
                  predsednik senata na določeni razpravi izloči oziroma zahteva, da zapusti dvorano
                  med poročevalci z razprave eden od poročevalcev, čeprav bi razlogi, ki so pri tem
                  navedeni kot razlog za izločitev tega poročevalca, lahko veljali tudi za druge
                  navzoče poročevalce? Zgodilo se je namreč na nekem sodišču, da je predsednik
                  senata izrecno zahteval, da eden od poročevalcev zapusti dvorano, da ne sme
                  prisostvovati razpravi, čeprav so na enak način pisali o primeru tudi drugi
                  navzoči poročevalci. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Odgovori. Najprej generalni sekretar Vlade.</p>
            </sp>
            <sp who="SDZ1:BandeljMirko">
               <speaker>MIRKO BANDELJ:</speaker>
               <p>Spoštovani poslanci! Želel bi odgovoriti gospodu Peršaku v prvem delu vprašanja.
                  Vlada bo seveda spoštovala vse ugotovitve Računskega sodišča. V ta namen moram
                  povedati, da Vlada tudi zdaj, zlasti pa finančno ministrstvo, upošteva vsa
                  predhodna mnenja, vse sugestije, vse predloge, ki prihajajo iz Računskega sodišča
                  in jih seveda že vgrajuje v predpise, bodisi, da gre za zakone ali tudi, konec
                  koncev, interne pravilnike, ki veljajo za finančno poslovanje v državni upravi in
                  seveda bo to delala tudi v bodoče. Prav tako že zdaj uporabljamo nekatere
                  ugotovitve ali pa nekaj, kar se izkaže kot slabost ali prednost pri enem od
                  proračunskih uporabnikov, da vpeljujemo kot prakso oziroma, da odstranjujemo
                  negativne vzroke za nekatere pomanjkljivosti pri drugih proračunskih uporabnikih.
                  Seveda, treba je vedeti, da je Računsko sodišče pač in tudi ta sistem kontrole,
                  relativno nova institucija. Doslej so v izgrajevanju tega sistema predvsem krepili
                  instrumente nadzora, manj pa mogoče usposabljanje ljudi, zato da zmeraj bolj
                  zaostrene knjigovodske in ostale standarde izpolnjujejo. In seveda bo v naslednji
                  fazi delovanja Vlada posvečala zlasti temu vprašanju večjo pozornost, tako z
                  dograjevanjem tehničnih predpisov za računovodsko, knjigovodsko in ostalo
                  poslovanje, kot tudi izobraževanju in tam, kjer bodo proračunske možnosti to
                  dovoljevale, tudi kadrovski krepitvi določenih služb.</p>
               <p>Hkrati se še opravičujem gospe Pečanovi, ker je prej nisem opazil. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Ministrstvo za pravosodje.</p>
            </sp>
            <sp who="SDZ1:ZupančičMeta">
               <speaker>META ZUPANČIČ:</speaker>
               <p>Spoštovani! Vprašanje, ki ste ga postavili, je tako splošno, da vam na tako
                  splošno zastavljeno vprašanje ne morem konkretno odgovoriti. Prosila bi, če ga
                  postavite pisno, konkretizirate brez imen in brez dvoma vam bomo potem posredovali
                  odgovor. Gre pa seveda, kolikor predvidevam iz vaših besed, za vprašanje o
                  izločitvi; za izločitev je poseben postopek. Kaj bolj konkretnega pa težko.
                  Prosim, za dodatno dopolnilno vprašanje.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Dodatno vprašanje? <stage>(Ne.)</stage></p>
               <p>Naslednja postavlja vprašanje gospa Breda Pečan.</p>
            </sp>
            <sp who="SDZ1:PečanBreda">
               <speaker>BREDA PEČAN:</speaker>
               <p>Hvala lepa. Gospod predsedujoči, predstavniki Vlade, kolegi in kolegice! Kazalo
                  je, da bomo v Sloveniji samo molče spremljali dogajanje v zvezi z obtožnico in
                  preiskavo italijanskega javnega tožilca, ki je med 82 imeni obravnaval tudi naše
                  državljane. V dvomih in v naši ponižni navadi, da smo v tako imenovanih
                  civilizacijskih vprašanjih bolj papeški od papeža, smo do prekratkim, tako v
                  medijih kot tudi na institucionalni ravni, raje molčali, kot da bi jasno in glasno
                  reagirali na ponovno oglašanje fašističnih in iredentističnih duhov preteklosti
                  pri naših sosedih. Kot da bi ne imeli izkušenj in dokazov iz skoraj 50-letne
                  zgodovine jugoslovansko-italijanskih in pozneje slovensko-italijanskih odnosov, ki
                  so se vedno znova zreducirali na enostranske zahteve po revidiranju vseh
                  mednarodnih pogodb, ki so se nanašale na ozemeljska vprašanja, seveda ozemlje
                  Republike Slovenije. Kadarkoli je politično plimovanje naplavilo na površje
                  pripadnike ali istomišljenike fašističnih ali drugih skrajnih desničarskih falang,
                  so prišle na vrsto zahteve po slovenski zemlji, nepremičninah, poniževanju
                  osvoboditeljev skoraj tretjine našega nacionalnega ozemlja, po zmanjševanju že
                  tako ničevih pravic slovenske manjšine v Italiji. Vsakokrat pa so naši sosedi
                  zavijali svoje zahteve v celofan legalnih, z zakonom predpisanih, z nedotakljivim
                  in neodvisnim pravnim redom zapisanih postopkov, toda čudno je, da se je to
                  neodvisno pravo zavedlo svojih svetih dolžnosti prav takrat, ko je notranje
                  politična situacija prišla do takega ali drugačnega vrelišča, tako kot sedaj tik
                  pred, poudarjam, predčasnimi volitvami v Italiji. In kaj mi Slovenci? Sicer smo
                  nekaj rekli, nekaj napisali, zunanji minister je nekaj izjavil in se mirno pustil
                  okrcati od nekakšnega namestnika javnega tožilca v Italiji. Dejstva govorijo v
                  prid tudi uradnim intervencijam, saj gre za naše državljane, proti katerim je
                  Italija že izpeljala montirane politične procese konec 40-ih let, katerih zahteve
                  po obnovi procesov ni želela sprejeti in priznati sodne napake v tistem času,
                  pripravljena pa je bila obsojence sredi 60-ih let amnestirati. Ali se zavedamo, da
                  ob tihem spremljanju dogodkov tudi tiho pristajamo na tezo, da so bili
                  osvoboditelji slovenske Istre, Notranjske in Goriške v resnici genocidni ljudje,
                  da se niso borili proti fašizmu, temveč proti</p>
               <p>Italijanom, da niso bili del antifašistične koalicije, temveč osamljeni teroristi,
                  ki so obračunavali s pripadniki drugega naroda? Ali bomo ponovili napake, ki jih
                  je delala Republika Slovenija v okviru nekdanje Jugoslavije, ko je na oltar
                  izboljšanja odnosov s prijateljsko Italijo žrtvovala svobodo gibanja svojih
                  državljanov, njihovo zavest o svoji neomadeževani preteklosti in pravico do
                  pravice, ko je svetovala, naj italijanskega predsednika raje zaprosijo za
                  pomilostitev, namesto da bi jim pomagala priboriti pravico pred sodišči te države,
                  ki jih je obsodila na montiranih političnih procesih? Samo še vprašanje.</p>
               <p>Ali namerava Vlada Republike Slovenije poskrbeti za varnost naših državljanov in
                  jim ponuditi pravno zaščito pred napadi in obtožbami italijanske javnosti in
                  sodstva glede na to, da le-te temeljijo na nedokazanih in nedokazljivih
                  pričevanjih in izjavah posameznikov, brez kakršnihkoli materialnih dokazov?</p>
               <p>In drugič, kdaj namerava Vlada Republike Slovenije oživeti, intenzivirati in
                  zaključiti delo meddržavne komisije za proučevanje zgodovinskih dejstev, ki se
                  nanašajo na odnose med Republiko Slovenijo in Republiko Italijo. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Odgovori? Predstavnik zunanjega ministrstva.</p>
            </sp>
            <sp who="SDZ1:GolobIgnac">
               <speaker>IGNAC GOLOB:</speaker>
               <p>Gospod predsednik, dame in gospodje! V odgovoru na vprašanje, ki je postavljeno,
                  bi uvodoma dejal, da se mi ne zdi, da se dajemo okrcati, da se mi ne zdi, da smo
                  tiho, in da se mi ne zdi, da ponavljamo napake. Jaz bi to utemeljil z naslednjim
                  pojasnilom. V Ministrstvu za zunanje zadeve in v Vladi spremljamo dogajanja v
                  Italiji, ki so povezana s kampanjo glede tako imenovanih fojb in pripravami
                  obtožnice proti osumljenim za medvojne in povojne poboje v obmejnem območju med
                  Slovenijo in Italijo. V Ministrstvu za zunanje zadeve smo 23. februarja tega leta
                  povabili italijanskega veleposlanika Spinettija in mu izrazili našo zaskrbljenost
                  glede preiskave proti domnevnim storilcem, ki naj bi bili obtoženi celo genocida.
                  Ob tem smo mu povedali, da smo opazili, da se je v italijanskih sredstvih
                  obveščanja razvila široka kampanja, ki prikazuje enostransko, in na izkrivljen
                  način zgodovinska dejstva, ne da bi pri tem upoštevali genocidno obnašanje fašizma
                  v slovenskem Primorju med dvema vojnama, in v tistem delu Slovenije, ki ga je
                  Italija okupirala od pomladi 1941 do jeseni 1943, ko je prestopila od zavezništva
                  z Nemčijo v zavezništvo z zahodnimi silami oziroma z zavezniki. Italijanskemu
                  ambasadorju smo tudi povedali, da početje italijanske strani sili slovensko stran,
                  da tudi ona ponovno odpre vprašanja iz druge svetovne vojne in vprašanja pred
                  drugo svetovno vojno. Poudarili smo, da to lahko odnose med Slovenijo in Italijo
                  resno poslabša. Mi smo povabili Italijane, da o tem razmislijo. Pritrdili smo
                  tudi, da ima Slovenija javno</p>
               <p>mnenje, ki je ogorčeno nad to kampanjo in da je vedno več zahtev, da tudi
                  slovenski tožilci odprejo dosjeje o zločinih italijanskih oblasti v Slovenskem
                  Primorju in italijanskih okupacijskih oblasti v delu Slovenije, ki so ga
                  okupirali.</p>
               <p>Poleg tega smo zahtevali od našega predstavnika v Združenih narodih, da dvigne vso
                  dokumentacijo in mikrofilme, ki jo je nekdanja Jugoslavija takoj po vojni izročila
                  Komisiji za vojne zločine Organizaciji združenih narodov na osnovi kriterijev, ki
                  so bili izoblikovani 1943. leta na sestanku v Moskvi med Stalinom, Roosveltom in
                  Churchillom. V tej dokumentaciji so seveda tudi imena Italijanov, obtoženih za
                  vojne zločine v Sloveniji. Dokumentacijo smo odstopili Arhivu Slovenije in je na
                  voljo tudi sodnim oblastem v Sloveniji. Oblasti v povojni Italiji niso čutile
                  potrebe, da bi proti tem italijanskim državljanom, ki imajo na vesti zločinska
                  dejanja, uvedle preiskavo oziroma jih po 45. členu mirovne pogodbe z Italijo
                  izročile državi, v kateri so jih obtožili za zločine. Za vse to so v Italiji po
                  vojni razglasili amnestijo, seveda, to je njihova notranja zadeva. Naša je pa, da
                  tega ne spoštujemo. Sodimo, da imajo organi tožilstva v Sloveniji dovolj podlage v
                  dokumentih, ki smo jih pridobili iz New Yorka, da sprožijo postopke.</p>
               <p>V primeru zahteve italijanskih oblasti po izročitvi naših državljanov smo
                  popolnoma dobro obveščeni in jih opozarjamo le na 47. člen slovenske ustave, ki
                  pravi, da državljanov Slovenije ni dovoljeno izročiti tuji državi. Tukaj bi hotel
                  spomniti še na to, da smo 1993. leta, aprila, osnovali skupno
                  italijansko-slovensko zgodovinsko komisijo, ki je na več sejah obravnavala skupno
                  zgodovino obeh narodov v zadnjih 100 letih. Pripravljena so poročila za to obdobje
                  v dveh verzijah. Na naslednjih sejah bo skupna komisija skušala poenotiti poglede
                  na važnejše dogodke. Dodal bi še, da je simptomatično, da se Italija vseskozi
                  upira odprtju brezen in raziskavi materialnih dokazov o tem.</p>
               <p>Mi seveda tudi v pogovorih, v stikih s tujimi predstavniki poudarjamo, da je bila
                  fašistična Italija tista država, ki je najprej 20 let terorizirala slovensko
                  prebivalstvo na Primorskem in potem z vojaškim napadom in okupacijo povzročila
                  neizmerno trpljenje mnogim Slovencem, kar je ostalo v kolektivnem spominu našega
                  naroda. Hotel bi pa tudi na koncu izraziti priznanje vsem tistim organizacijam in
                  vsem tistim sredstvom javnega obveščanja, ki so na svoj način začela obdelovati to
                  problematiko, kar tudi pomeni, da bomo na demokratičen način izoblikovali tudi
                  ustrezen odgovor italijanskim oblastem. Hvala lepa, gospod predsednik.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Dodatno vprašanje? <stage>(Ne.)</stage> Še kdo iz Vlade morda želi
                  dati pojasnilo? <stage>(Tudi ne.)</stage> Naslednji postavlja vprašanje gospod
                  Ivan Verzolak.</p>
            </sp>
            <sp who="SDZ1:VerzolakIvan">
               <speaker>IVAN VERZOLAK:</speaker>
               <p>Hvala za besedo. Moje poslansko vprašanje je identično vprašanju moje predhodnice.
                  No, jaz bi ga vseeno prebral, ker je bilo točno pred enim mesecem že poslano in
                  napisano. Glede odgovora bi pa potem prosil, če ima - verjetno bo gospod Golob
                  odgovarjal in bo imel še kakšne dodatne stvari povedati, bi ga prosil, sicer sem
                  bil pa zadovoljen, bi rekel, da mi je že delno odgovoril na moje vprašanje, ampak
                  prebral ga bom vseeno. Nedavno smo v tisku prebrali, da rimski državni tožilec
                  Giuseppe Petitto končuje preiskave v zvezi z vojnimi in povojnimi poboji na
                  ozemlju Slovenije vzdolž sedanje italijansko-slovenske meje. V italijanskem tisku
                  razberemo, da bo zahteval sodne postopke proti okoli še 100 živim slovenskim
                  državljanom, ki naj bi po mnenju italijanskega državnega tožilca zagrešili genocid
                  in vojne zločine nad italijanskimi vojaki in civilisti. Zato vprašujem Vlado
                  Republike Slovenije, kakšne ukrepe bo sprejela, da bo ustrezno odgovorila na
                  napovedano italijansko potezo. Prav tako želim vedeti, ali bo poskrbela za
                  ustrezno obrambo naših državljanov, zoper katere bodo naši dobri - v narekovaju -
                  sosednje začeli preiskavo ali celo vložili obtožnice. Prav tako želim vedeti, ali
                  bo naša stran potegnila enake poteze in kljub temu, da je italijanska Vlada takoj
                  po vojni amnestirala svoje državljane, ki so storili kazniva dejanja na področju
                  ozemlja, ki ga je imela pod svojo oblastjo oziroma zasedbo in sprožila enake
                  procese zoper še živeče italijanske državljane, ki so med okupacijo počeli zločine
                  na področju naše države? Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Jaz mislim, da odgovor je bil. Če želite, pa, mislim, da je odgovor
                  bil že dovolj izčrpen. Naslednji bo postavljal vprašanja gospod Ivan Oman.</p>
            </sp>
            <sp who="SDZ1:OmanIvan">
               <speaker>IVAN OMAN:</speaker>
               <p>Hvala lepa. Spoštovani! Vprašanje je namenjeno Vladi oziroma Ministrstvu za delo,
                  družino in socialno varnost. Na osnovi 84. in 85. člena zakona o gozdovih je bila
                  dne 23.11.1994 sklenjena pogodba o ugotovitvi presežnih delavcev v Gozdnem
                  gospodarstvu Slovenj Gradec in Kmetijsko-gozdarski zadrugi Dravograd, Gozdarski
                  zadrugi Slovenj Gradec in Gozdarski zadrugi Radlje. Ministrstvo za delo, družino
                  in socialno varnost je Gozdnemu gospodarstvu Slovenj Gradec zagotovilo sredstva za
                  zagotavljanje pravic 217 trajnim presežnim delavcem, to se pravi, nadomestilo plač
                  za čas 6-mesečnega odpovednega roka in odpravnine. Ker je Gozdno gospodarstvo
                  Slovenj Gradec takoj ali v relativno kratkem času ponovno zaposlilo najmanj 108 od
                  17 trajno presežnih delavcev, za kar obstajajo argumentirani dokazi, naj
                  Ministrstvo za delo, družino in socialno varnost preveri očitno zlorabo sredstev
                  iz proračuna Republike Slovenije, ki so bila porabljena v ta namen. Vprašanje
                  razširjam na reševanje vseh trajnih tehnoloških presežkov v gozdarstvu, ki so jih
                  reševali verjetno z enako metodologijo po vsej Sloveniji. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Odgovor, predstavnik Vlade, predstavnik Ministrstva za delo.</p>
            </sp>
            <sp who="SDZ1:BergerMiroslav">
               <speaker>MIROSLAV BERGER:</speaker>
               <p>Spoštovani poslanci! Preverili bomo to navedbo, bi pa opozoril samo na postopke,
                  ki tečejo. Vsa, tudi gozdna gospodarstva so nam dolžna pismeno poročati vsakih
                  šest mesecev v roku dveh let. Program sofinanciranja presežkov gozdnih
                  gospodarstev je bil zaključen v drugi polovici preteklega leta, tako da če je v
                  primeru Gozdnega gospodarstva Slovenj Gradec prišlo do te zlorabe, bomo sredstva
                  absolutno zahtevali nazaj. Lahko pa podam tudi pismeno informacijo, ker podatkov
                  glede konkretne zadeve nimam. Smo pa v enem primeru to že storili. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Dodatno vprašanje? <stage>(Ne.)</stage> Danice Simšič ni, naslednji
                  postavlja vprašanje Janez Podobnik, ki ga ne vidim v dvorani, za njim postavlja
                  vprašanje gospod Jože Pučnik.</p>
            </sp>
            <sp who="SDZ1:PučnikJože">
               <speaker>DR. JOŽE PUČNIK:</speaker>
               <p>Spoštovani! Moje vprašanje velja Ministrstvu za zdravstvo. Gre za vprašanje
                  razvitosti kardiologije v Sloveniji. O pomenu kardiologije ni potrebno govoriti.
                  Po podatkih, do katerih sem pač prišel, pa je, lahko rečem ali pa trdim, stanje na
                  področju kardiovaskularne diagnostike v Sloveniji katastrofalno, saj je najslabše
                  v Evropi. Slovenija ima trenutno praktično le en kateterizacijski laboratorij za
                  invazivno kardiološko diagnostiko in to seveda pomeni, da je Slovenija na repu,
                  kar zadeva razvoj na tem področju v Evropi. Glede čakalne dobe pomeni, da je tudi
                  za nujne preiskave čakalna doba predolga, včasih tudi tri do šest mesecev, včasih
                  celo več. Trenutna gradnja dodatnega dela sedanjega diagnostičnega centra v
                  Ljubljani sama po sebi ne rešuje problema. Večje število pregledanih bolnikov bo z
                  odprtjem tega dela centra še povečalo čakalno dobo na operacijo, če ne bo
                  istočasno rešen problem kardiovaskularne kirurgije in intenzivne medicine. Po
                  mojem mnenju nosi odgovornost za to Ministrstvo za zdravstvo. Poskusi, da bi
                  zaradi tega okrivili Klinični center, so nesprejemljivi, saj je ustanovitelj
                  bolnišnic izključno ministrstvo oziroma Vlada Slovenije. Zato sprašujem, kakšni so
                  kratkoročni in dolgoročni ukrepi za premostitev tega stanja in kakšno rešitev
                  problema si predstavlja ministrstvo? Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Odgovor ministrstva, gospod minister.</p>
            </sp>
            <sp who="SDZ1:VoljčBožidar">
               <speaker>DR. BOŽIDAR VOLJČ:</speaker>
               <p>Spoštovani dr. Pučnik, poslanke in poslanci! Vprašanje je bilo usmerjeno v
                  kratkoročne in dolgoročne ukrepe in dovolite, da se osredotočim predvsem na njih.
                  V juniju letos bo odprt novi prizidek. Aparatura, ki je že kupljena, bo tudi
                  takrat montirana in na ta način se bodo zastoji v diagnostičnem postopku
                  skrajšali. V lanskem letu že smo pogodbeno število operacij na odprtem srcu
                  zvišali za 100 operacij, tako da je namesto običajnih 480, kolikor jih je bilo v
                  prejšnjih letih, v lanskem letu bilo izvršenih že 560. Iščemo nove prostore, kajti
                  problem je v tem, kam dati bolnike, ki sodijo na področje intenzivne terapije
                  neposredno po operaciji, zato iščemo prostore za nove postelje. Moram pa reči, da
                  bo dolgoročno problem rešen šele potem, ko bo investicija v Klinični center
                  izpeljana, se pravi, nova okulistika in nova nevrologija, kar bo seveda sprostilo
                  dodatne prostore. V okviru možnih manjših povečanj se pa zdaj dela. Dvakrat
                  tedensko več izvajajo preiskave danes kot poprej in težnja je tudi, da bi se
                  terapevtski posegi, ne operacije, ampak drugi terapevtski posegi, njihovo število
                  povečalo. Kar se tiče samih kadrov, moram povedati, da sodi to področje, tako po
                  plati stroke kot nege samih bolnikov, na najbolj zahtevna področja v zdravstvu.
                  Zaradi tega si ministrstvo ves čas prizadeva, in tudi sedaj v zadnjih pogajanjih s
                  sindikati, da bi kader na teh oddelkih vendarle malo drugače stimulirali, kot po
                  načelu uravnilovke. Od dolgoročnih ukrepov naj omenim še to, da načrtujemo
                  kardiovaskularno kirurgijo tudi v Mariboru in tudi ta projekt že nekaj časa
                  poteka. Na koncu moram pa vseeno povedati, spoštovani dr. Pučnik, poslanci in
                  poslanke, da zaradi tega, da se demografska struktura slovenske družbe spreminja v
                  tej smeri, da je vse več ljudi starejših letnikov, da je vse več bolnih src in da
                  tukaj stojimo pred istim problemom, kot stojijo povsod po Evropi, da se čakalnih
                  dob na tem področju praktično ne da odpraviti. Moram reči, da če je bilo lani 540
                  operacijskih posegov, trenutno jih čaka 249, jaz menim, da bi bilo možno ta
                  podatek v letošnjem letu še izboljšati. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Dodatno vprašanje, gospod Pučnik.</p>
            </sp>
            <sp who="SDZ1:PučnikJože">
               <speaker>DR. JOŽE PUČNIK:</speaker>
               <p>Zahvaljujem se za odgovor gospodu ministru, bi pa le postavil še dodatno
                  vprašanje. Imam žal podatke samo za leto 1993, nimam jih za 1994 in 1995, zato sem
                  nekoliko za časom, zato sprašujem. Ali se je sedaj, v zadnjih dveh letih, to
                  stanje bistveno premaknilo na bolje? Tako sem del vašega odgovora razumel, kajti
                  leta 1993 smo bili na področju dilatacij koronarnega ožilja zadnji, ne čisto
                  zadnji, ampak za nami so samo še Hrvaška in Slovaška. Kar zadeva kateterizacije na
                  milijon prebivalcev, ste bili za nami samo še Slovaška in</p>
               <p>Hrvaška. Kar zadeva operacije koronarnega ožilja, je za nami zopet samo Hrvaška in
                  Slovaška. Zato bi zastavil nekoliko splošnejše vprašanje, seveda izhajajoč iz teh
                  pomanjkljivih podatkov za dve leti nazaj. Kako je mogoče, da je na tem področju
                  slovensko zdravstvo na repu evropskega razvoja, saj smo doslej vedno slišali, da
                  je slovensko zdravstvo pravzaprav vsaj v nekem evropskem povprečju? Torej, ali
                  veljajo ti slabi rezultati samo za ta del medicine in so ostala področja medicine
                  bistveno boljša in v evropskem povprečju ali pa velja to za celotno slovensko
                  zdravstvo, da je pravzaprav na repu evropskega razvoja? Prosil bi za odgovor na to
                  vprašanje.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Minister.</p>
            </sp>
            <sp who="SDZ1:VoljčBožidar">
               <speaker>DR. BOŽIDAR VOLJČ:</speaker>
               <p>Zdaj, ko govorimo o kakovosti slovenskega zdravstva, konkretno o kakovosti
                  slovenske kardiovaskolarne kirurgije, potem moram reči, da število operacij ni
                  toliko grozno pomembno, kot njihov uspeh. Če pogledamo, kakšna je preživetvena
                  stopnja naših operirancev, in to primerjamo potem z drugimi deželami, potem
                  vidimo, da slovenska kardiovaskolarna kirurgija ni nerazvita, ampak da je zelo
                  uspešna. Problem so kapacitete in prostori. Za novo aparaturo, ki jo bodo junija
                  letos odprli v novem prizidku, je bilo treba napraviti prizidek. Ker se potrebe
                  iz leta v leto večajo, zato razmišljamo tudi o tem, da bi v Sloveniji imeli še en
                  tak center v Mariboru, pri čemer moram pa naprej povedati, da stroka ni enotna pri
                  tem, ali ga potrebujemo ali ne. Vendar pa menim, da je ne glede na to politično
                  potrebno, da vztrajamo in da ga razvijamo dalje. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Naslednji bo postavljal vprašanje gospod Janez Jančar.</p>
            </sp>
            <sp who="SDZ1:JančarJanez">
               <speaker>JANEZ JANČAR:</speaker>
               <p>Hvala lepa. Pred dnevi se je na Dunaju zgodil slovenski ples, eden izmed 300-ih,
                  ki se zgodijo vsako leto. Komu je do takšne promocije Slovenije? Se morda komu
                  toži po Avstro-Ogrski? Da je ples uspel, je bilo videti po kar nekaj udeležencih,
                  ki so plačani iz proračuna. Sprašujem Vlado, ali so vsi udeleženci stroške pokrili
                  sami oziroma koliko je to stalo davkoplačevalce? Ali so se vsi nekaj pač
                  pogovarjali in je v interesu države, da so tam bili? Prosim za celotno finančno
                  poročilo za vsa sredstva, ki so šla iz proračuna za slovenski ples na Dunaju? Res
                  ne vem, komu je od udeležencev premalo Slovenija za zganjanje svojega elitizma?
                  Prosim, da drugič plešejo v Sloveniji, če že plešejo na račun davkoplačevalcev.
                  Prosim za odgovor Vlado.</p>
               <p>Še eno dodatno vprašanje imam. Vlado sprašujem, kdaj mi namerava pisno odgovoriti
                  o nameravani prodaji Litostroja oziroma dvomljivi dokapitalizaciji? Upam, da bo
                  odgovor prispel pred spočetjem oziroma podpisom pogodbe glede na to, da so
                  odgovorni in udeleženci člani SKD.</p>
               <p>In še eno dodatno vprašanje. Kdaj bo pripravljen zakon o prekrških in v
                  nadaljevanju zakon o varnosti v cestnem prometu? Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Kdo bo odgovarjal? Minister za gospodarske dejavnosti.</p>
            </sp>
            <sp who="SDZ1:DragonjaMetod">
               <speaker>METOD DRAGONJA:</speaker>
               <p>Spoštovani, odgovoril bi na tisti del vprašanja, ki se nanaša na cenitev
                  Litostroja. Odgovor je pripravljen v medresorskem usklajevanju. Trenutno se
                  zaključuje še revizija finančnega poslovanja koncerna in odvisnih družb Litostroja
                  v obdobju od 1.1.1993 do konca leta 1995. In ko bo ta revizija zaključena in ko
                  bodo jasne ugotovitve, bomo dali celovito poročilo in odgovor.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Še ne drugo vprašanje kdo? Minister za notranje zadeve.</p>
            </sp>
            <sp who="SDZ1:ŠterAndrej">
               <speaker>ANDREJ ŠTER:</speaker>
               <p>Hvala. Glede zadnjega vprašanja o zakonu o varnosti cestnega prometa lahko povem,
                  da je uvrščen v delovni načrt Vlade in parlamenta ter bo predvidoma obravnavan na
                  majski seji za drugo branje in na septembrski seji za tretje branje. Tudi jaz se
                  pridružujem prioriteti, ki sem jo razbral iz poslančevega vprašanja. Glede
                  slovenskega plesa, to seveda ni odgovor Vlade, to je moj odgovor, ker sem bil eden
                  udeležencev. Lahko zatrdim, da moja oziroma udeležba uslužbencev Ministrstva za
                  notranje zadeve davkoplačevalcev ni stala nič. Dobili smo posebno vabilo
                  organizatorja, ki ni bila slovenska država in tam, kot vem, je organizacija
                  potekala pod častnim pokroviteljstvom slovenskega veleposlaništva na Dunaju.
                  Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Dodatno vprašanje, gospod Jančar.</p>
            </sp>
            <sp who="SDZ1:JančarJanez">
               <speaker>JANEZ JANČAR:</speaker>
               <p>Hvala lepa. Pričakujem, da bom vse odgovore dobil od Vlade, da bodo podpisani in
                  da bo iz odgovorov razvidno tudi, kako so udeleženci tja prišli in kako so šli
                  nazaj, ali so tam spali in vse. Ker tudi to stane in je to strošek
                  davkoplačevalcev. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Naslednje vprašanje bi postavil Miroslav Mozetič. Seveda sem jaz dal
                  pisno vprašanje in se zadovoljim s pisnim odgovorom, tako da ne pričakujem
                  odgovora. Tako da bo naslednji postavil vprašanje gospod Janez Jug.</p>
            </sp>
            <sp who="SDZ1:JugJanez">
               <speaker>MAG. JANEZ JUG:</speaker>
               <p>Spoštovani kolegi, poslanci in poslanke, vodstvo zbora, Vlada, postavljam
                  poslansko pobudo in vprašanje Vladi Republike Slovenije in Državnemu zboru.
                  Projektanti našega boljšega jutrišnjega dne si domišljajo, da je povsem dovolj
                  vplivati na makroekonomske dejavnike, katerih stabilnost naj bi bila porok za
                  napredek in razvoj dveh milijonov državljanov Republike Slovenije, pri tem pa
                  pozablja, da je sociala ravno tako pomemben dejavnik. Iz zgodovine vemo, da se
                  taka kratkovidnost slej ko prej kruto maščuje. Dejavniki stabilnosti in
                  prosperitete neke družbe niso samo makroekonomski, ampak tudi in predvsem
                  socialni, demografski, psihološki in ostale značilnosti njenih pripadnikov.
                  Slovenci smo obdobje evforije že izčrpali, na dnevnem redu imamo obdobje bolečega
                  treznenja, ki je na dan prineslo temnejše vidike družbene realnosti:
                  nezaposlenost, politične afere, korupcija, gospodarski in ostali kriminal, nizka
                  stopnja rodnosti, socialna patologija in tako naprej. Nezaposlenost - presegli smo
                  10% stopnjo brezposelnosti aktivnega, dela zmožnega prebivalstva, prag, pri
                  katerem začenjajo socialni pretresi. Mentaliteta - upadanje naravnega prirastka,
                  kar ima lahko tragične posledice za kontinuiteto slovenskega naroda. Alkoholizem -
                  imamo 80.000 do 100.000 alkoholikov. Med zaposlenimi moškimi je več kot 15%
                  alkoholikov, drugih 15% ima težave zaradi tega. Število prizadetih otrok zaradi
                  alkohola se povečuje, več kot 16% dijakov 3. letnika že priznava težave zaradi
                  alkohola. Kajenje, zdravila, nenehno naraščanje kadilcev, starostna meja se niža,
                  narašča poraba in zloraba psihofarmakoloških sredstev, prepovedane droge,
                  narkomanski val preplavlja našo deželo! Z drogo ima izkušnje že preko 8%
                  sedmošolcev, 15% osmošolcev, pri dijakih pa že preko 20% uživalcev. Nasilje v
                  družinah narašča. Žrtve so predvsem otroci in ženske. Samomori, izredno visoka
                  stopnja samomorilcev. Študije so pokazale, da zasedamo drugo mesto v Evropi, s 300
                  samomori na 100.000 prebivalcev, zdaj smo nekaj boljši, ker se je priključila še
                  Litva, Latvija in tako dalje. Hkrati podajam tudi osebnostni portret Slovencev.
                  Sinteza raziskave je pokazala, da smo Slovenci introvertni, agresivni
                  individualisti, težimo k dominiranju, uveljavljanju ter olepšujemo sami sebe.
                  Sprašujem se, kam plove Slovenija moja?! Po kratkem pregledu demografskih in
                  socialnih trendov osebnostnega profila Slovencev se sprašujem, se moramo vprašati,
                  kakšna usoda nam je namenjena v prehodu v tretje tisočletje?</p>
               <p>Zato sprašujem Vlado Republike Slovenije, kaj je bilo doslej narejeno na tem
                  področju in dajem pobudo Vladi oziroma Ministrstvu za zdravstvo ter Ministrstvu za
                  delo, da pripravijo multidisciplinarno analizo socialnopatoloških ter demografskih
                  pojavov ter predlagajo ustrezne ukrepe z zakonodajo, za odpravo naštetih
                  sociopatoloških fenomenov, ki že resno predstavljajo grožnje za fizični in
                  mentalni obstoj Slovencev in s tem njihove prihodnosti. Državnemu zboru pa
                  predlagam, da na odgovor mojega poslanskega vprašanja in pobude, Vlade, ki bo,
                  odpre razpravo in v tej razpravi predlagam, da sprejme sklep, da zadolžimo Vlado,
                  da pripravi multidisciplinarno analizo in ukrepe v zvezi z izboljšanjem
                  sociopatoloških pojavov Slovencev. Zbor bo analizo in ukrepe obravnaval na eni od
                  prihodnjih sej ter tako prispeval h jasnejši predstavi družbenega razvoja
                  Slovenije na prelomu tisočletja. Hvala lepa. To pobudo oziroma za Državni zbor
                  dajem na podlagi 29. člena Pravilnika Državnega zbora. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Odgovor, minister za zdravstvo. Up tretjega tisočletja je na balkonu,
                  vsaj del tega upa upam, da je zdrav oziroma prepričan sem, da je zdrav.</p>
            </sp>
            <sp who="SDZ1:VoljčBožidar">
               <speaker>DR. BOŽIDAR VOLJČ:</speaker>
               <p>Gospod predsedujoči, poslanke in poslanci! Ker je gospod Jug naštel med dvema
                  ministrstvoma, ki</p>
               <p>naj bi se ukvarjala z njegovo pobudo, tudi Ministrstvo za zdravstvo, mi dovolite,
                  da na kratko komentiram njegove navedbe, s čimer pa seveda nočem nikakor
                  odklanjati njegove pobude v tem, da se Ministrstvo za zdravstvo s tem ne bi
                  ukvarjalo. O vsem, o čemer je gospod Jug govoril, bi lahko rekli, da so to bolezni
                  družbe, čeprav so vezane seveda na posameznike, vendar pa jih glede na
                  razširjenost lahko označujemo kot sociološko ali kot on pravi, sociopataloške
                  pojave. V zvezi z nezaposlenostjo, ker to ni področje Ministrstva za zdravstvo, bo
                  mogoče kdo od družine, od dela kaj povedal. Glede natalitete bi pa samo to rad
                  povedal, da lanskoletna statistika kaže, da nismo bili več negativni. Upajmo, da
                  bo ta trend šel naprej in da tisto leto, ko smo bili negativni, da je bilo, upam,
                  posamičen pojav. Glede bolezni odvisnosti, ki jih lahko skupaj obravnavamo, se
                  pravi alkohol, kajenje, zdravila itd., droge, moram reči, da seveda Slovenija tu
                  ni nobena izjema, ne v dobrem ne v slabem, kar pa ne pomeni, da se s temi stvarmi
                  ne bi ukvarjali in moram reči tudi, da se že ukvarjamo, vi poznate te nacionalne
                  programe na tem področju, tako da so stvari, kljub temu, da naraščajo, daleč od
                  tega, moram reči, da bi bile nezapažene, samo različni razlogi so za to.</p>
               <p>Dovolite, da bi se malo bolj podrobno ustavil na tem osebnostnem portretu
                  Slovencev, ker se mi zdi, da je to prvič, da v tem parlamentu sploh nekdo to
                  vprašanje postavlja, čeprav se mi zdi, da je ves čas v zraku in izjemno pomembno,
                  tako v naši politiki tukaj kot v naši družbi. Menim, da slovenski narod ni tak,
                  kot ga nam skušajo načrtati mediji, ampak da rezultati volitev, ki so bile že
                  opravljene v samostojni državi, kažejo na to, da Slovenci generalno cenijo
                  solidnost, skromnost in umirjenost. Rad bi rekel, da je sociopataloško tudi to, če
                  dovolite, da se nihče ne ukvarja s tistim, kar je v nas dobrega, da bi skušali
                  analizirati tisto, kar Slovence povzdiguje, ne pa jih slabša. Zaradi tega mi tudi
                  dovolite osebno mnenje, da ga tu izrazim, da je ta hip v slovenski družbi ali pa,
                  če hočete, v slovenski državi premalo izražena neke vrste domovinskost oziroma
                  pripadnost tej novi neodvisni državi, ki smo jo dobili po ne vem kolikih stoletjih
                  in da se moramo vprašati na prelomu tisočletja, ko se nam bodo prej ali slej
                  odprla vrata v Evropsko unijo, kaj bomo mi v to Evropo prinesli. Mislim, da bo
                  tisto, kar bi kot narod morali prinesti, moralo biti pozitivno, kajti samo tisto,
                  kar je pozitivno, bo štelo na tej tehtnici, kaj bomo kot Slovenci in kot Slovenija
                  tej Evropi dodali. Zaradi tega trdno upam, da če bo do te analize prišlo, jaz jo
                  podpiram, da bo vendarle treba tudi povedati, ne samo, kaj je pri Slovencih
                  negativnega, ampak tudi, kaj je pozitivnega. Gotovo imamo zelo veliko pozitivnih
                  stvari, saj sicer tako maloštevilni v zgodovinskih obdobjih, ki nam niso bila
                  naklonjena, ne bi preživeli. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Torej, gospod poslanec je skladno z 29. členom, prvi odstavek
                  poslovnika predlagal, da odgovor Vlade, ki bo še podrobnejši, opravimo razpravo na
                  Državnem zboru, zato dajem na glasovanje predlog poslanca Janeza Juga, da zbor še
                  na tej seji, vendar, ko jo bomo nadaljevali v prihodnjem tednu, razpravlja o
                  odgovoru Vlade na postavljeno vprašanje. Za sklepanje ugotavljamo sklepčnost.
                  Ugotovimo sklepčnost! <stage>(22 prisotnih.)</stage> Ugotavljam, da smo
                  nesklepčni. Naslednje ugotavljanje sklepčnosti, ki bo tudi usodno za nadaljevanje
                  dela, bo ob 12. uri.</p>
            </sp>
            <stage type="time">(Seja je bila prekinjena ob 11.46 uri in se je nadaljevala ob 12.02
               uri.)</stage>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Spoštovani kolegi in kolegice, ugotavljamo prisotnost. Vse, ki so v pisarnah, na
                  hodnikih, restavraciji, prosim, da se nam pridružijo, če so poslanci, seveda.
                  Ugotavljamo prisotnost! <stage>(40 prisotnih.)</stage> Ugotavljamo prisotnost.
                  Kolege in kolegice, ki še niso v dvorani, prosim, da se nam pridružijo. <stage>(44
                     prisotnih.)</stage> Še enkrat ugotavljamo prisotnost! Kolegice in kolegi, ki še
                  niste uspeli priti do svojih tipk, prosim, da se nam pridružite! <stage>(44
                     prisotnih.)</stage></p>
               <p>Ugotavljam, da je Državni zbor nesklepčen. Za danes prekinjamo z delom,
                  nadaljujemo v sredo.</p>
            </sp>
            <stage type="time">(SEJA JE BILA PREKINJANA 15. MARCA 1996 OB 12.06 URI IN</stage>
         </div>
      </body>
   </text>
</TEI>