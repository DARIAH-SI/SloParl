<?xml version="1.0" encoding="UTF-8"?>
<TEI xmlns="http://www.tei-c.org/ns/1.0" xml:id="SDZ1-Redna-28-1995-01-27">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">A51BB0525EDA90AAC1257832004838F4</idno>
               <idno type="URI">A51BB0525EDA90AAC1257832004838F4</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Redna-28-1995-01-27.DZ" n="28">
               <name>Redna</name>
               <date when="1995-01-27"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Redna-28-1995-01-27.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 27. JANUARJA 1995 OB 10.16 URI.)</stage>
            <sp xml:id="SDZ1-Redna-28-1995-01-27.sp1">
               <speaker>PODPREDSEDNIK DR. LEV KREFT:</speaker>
               <p>Spoštovane kolegice poslanke in kolegi poslanci, gospe in gospodje, pričenjam nadaljevanje 28. seje Državnega zbora Republike Slovenije. Obveščen sem, da so zadržani in se današnje seje ne morejo udeležiti naslednje poslanke in poslanci: Borut Pahor, Dušan Bavdek, Nada Skuk, Mihaela Logar, Franc Lipoglavšek, mag. Janez Jug, Irena Oman, dr. Mateja Kožuh-Novak, dr. Bojan Korošec, Drago Šiftar, dr. Dimitrij Rupel in gospod Peter Petrovič za eno uro. Nekateri od imenovanih so pomotoma tukaj. Prosim, da ugotovimo prisotnost v dvorani. Ugotavljam, da je v dvorani 54 poslank in poslancev, torej je zbor sklepčen in lahko odloča. Na to sejo sem vabil predstavnike Vlade Republike Slovenije in jih lepo pozdravljam.</p>
               <p>Današnje nadaljevanje 28. seje bomo pričeli z obravnavo včeraj prekinjene 11. točke dnevnega reda, to je z drugo obravnavo predloga zakona o igrah na srečo. Nato bomo prešli na obravnavo 15. točke dnevnega reda, to je po dnevnem redu predloga zakona o davčnem postopku ter dalje. V zvezi z nadaljevanjem te seje vas obveščam, da bo zbor z delom nadaljeval v ponedeljek, dne 30.1.1995 od 12. ure. Točno ob 12. uri se dobimo v ponedeljek do 17. ure. V torek, 31. januarja od 10. do 17. ure ter v petek, torej ne bomo delali v sredo in četrtek, ko so sklicana delovna telesa, od 10. do 15. ure, kot običajno delamo ob petkih. Danes naj bi zbor končal z delom ob 15. uri. Če ne bo ugovora, predlagam, da brez odmora končamo ob 14. uri. Če pa želite, da delamo z odmorom, kot je normalno predvideno, bi seveda odmor naredili od 12. do 13. ure, vendar se bojim, da se potem, prvič, ne bi tako natančno in točno zbrali in drugič, da je morebiti za vse ob petkih bolje, da ta odmor, ki nam sicer pripada po pravici, ukinemo oziroma se mu odpovemo. To, kar se tiče obvestil.</p>
               <p>Prehajam na <title>NADALJEVANJE 11. TOČKE DNEVNEGA REDA</title>.</p>
               <p>Obveščam vas, da sem prejel dopis, da Vlada Republike Slovenije ne umika amandmajev k 54. členu predloga zakona o igrah na srečo, tretja obravnava, ki smo vam jih poslali, kot piše v dopisu, v obravnavo in sprejem z dopisom itd. Skratka, naš sklep od včeraj je danes realiziran s tem, da bomo nadaljevali delo po amandmajih v 11. točki tam, kjer smo prekinili delo, na 8. strani pregleda, amandmaji k 54. členu pod točkama 3 in 4. Proceduralni predlog je imel najprej gospod Ivo Hvalica. Imate vi tudi proceduralno, gospod Rejc? Dobro.</p>
            </sp>
            <sp xml:id="SDZ1-Redna-28-1995-01-27.sp2">
               <speaker>IVO HVALICA:</speaker>
               <p>Hvala lepa. Spoštovani! Na kolegiju sem tik pred 10. uro, ali pa je že bilo kakšno minut čez 10, izvedel, da Vlada ne umika predloga zakona o igrah na srečo, ki smo ga prekinili včeraj ob 54. točki. Ob tem, kar se je zgodilo, sem jasno malo začuden. Posumil sem takoj, da se zopet gremo kakšne igrice in šel na balkon, kjer so novinarji in ostali obiskovalci in tam je poleg našega varnostnika bila tudi gospa s "Pristopa", ki zastopa interese HIT-a. Torej ta gospa je bila prej obveščena sigurno, kot jaz, ker je morala priti najprej v to dvorano. Sigurno ni prišla slediti drugih točk dnevnega reda, ampak to točko dnevnega reda. To je prva stvar.</p>
               <p>Druga stvar pa je, da zahtevam glede na to, da na to nismo bili pripravljeni, pol ure odmora v imenu poslanske skupine. Hvala.</p>
            </sp>
            <sp xml:id="SDZ1-Redna-28-1995-01-27.sp3">
               <speaker>PODPREDSEDNIK DR. LEV KREFT:</speaker>
               <p>Torej odmor bo poslanska skupina dobila, vendar vas moram opozoriti, da bi na to morali biti pripravljeni, kajti naš sklep včeraj je glasil, da se danes do 10. ure Vlada s takim ali drugačnim odgovorom javi Državnemu zboru, da nadaljuje delo na tej točki. Mi smo torej včeraj sklenili, da danes ob 10. uri nadaljujemo to točko, bodisi s temi amandmaji, ali brez njih. Ali vztrajate pri tem, da potrebujete odmor? Mislim, vaša zahteva je, to moram reči, nesmiselna. Ta točka je bila predvidena za danes ob 10. uri z našim dogovorom in sklepom od včeraj. Argument, ki ste ga navedli za odmor, ne drži. Izvolite repliko. Ne razumem utemeljitve potrebe po odmoru. Sem pa rekel, da odmor bom določil. Namreč gre vendarle za to, da zavlačevanje dela Državnega zbora nima posebnega smisla, če nima vsebine. Izvolite.</p>
            </sp>
            <sp xml:id="SDZ1-Redna-28-1995-01-27.sp4">
               <speaker>IVO HVALICA:</speaker>
               <p>Hvala lepa, predsedujoči. Ne gre za zavlačevanje, gre za spoštovanje procedure. Gre za to, da mi zopet posegamo v segment lastninskega preoblikovanja in prosim, lepo prosim, to je proceduralno. Proceduralno je to. Pristojnost tega dela zakona spada v Komisijo za lastninsko preoblikovanje in kot vidim, predsednik komisije dviga roko, pa bom čakal še, kaj bo on rekel. Hvala lepa.</p>
            </sp>
            <sp xml:id="SDZ1-Redna-28-1995-01-27.sp5">
               <speaker>PODPREDSEDNIK DR. LEV KREFT:</speaker>
               <p>Ne, gre za to, da bomo sejo prekinili zaradi odmora, tako da ne bo nihče drug dobil besede v tem trenutku. V tem trenutku je nepotrebno, da dvigujete roke. Jaz bom kot predsedujoči samo povedal, da odrejam odmor za pol ure, ker ga je zahtevala poslanska skupina Socialdemokratske stranke brez vsakega razloga. Hvala lepa. Nadaljevali bomo ob 11. uri.</p>
            </sp>
            <stage type="time">(Seja je bila prekinjena ob 10.22 uri in se je nadaljevala ob 11.04 uri.)</stage>
            <sp xml:id="SDZ1-Redna-28-1995-01-27.sp6">
               <speaker>PODPREDSEDNIK DR. LEV KREFT:</speaker>
               <p>Spoštovane kolegice poslanke in kolegi poslanci, gospe in gospodje, nadaljujem z delom Državnega zbora. Najprej moramo seveda ugotoviti prisotnost v dvorani. Prosim torej, da ugotovimo prisotnost v dvorani. Ugotavljam, da je v dvorani 54 poslank in poslancev, torej je zbor sklepčen in lahko odloča. Besedo ima gospod Ivo Hvalica v imenu poslanske skupine, ki je zahtevala odmor. Izvolite.</p>
            </sp>
            <sp xml:id="SDZ1-Redna-28-1995-01-27.sp7">
               <speaker>IVO HVALICA:</speaker>
               <p>Hvala lepa. Med odmorom smo ugotovili, da zadevo v bistvu prepuščamo Komisiji za lastninsko preoblikovanje, ker je ta pristojna za ta segment zakonodaje. Hvala.</p>
            </sp>
            <sp xml:id="SDZ1-Redna-28-1995-01-27.sp8">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi pred prehodom na nadaljevanje glasovanja še kdo podati kakšen proceduralni predlog? Izvolite, gospod Izidor Rejc. Moram opozoriti, da smo sicer splošno razpravo zaključili, tako da gre samo za razpravo o posamičnih amandmajih. Izvolite.</p>
            </sp>
            <sp xml:id="SDZ1-Redna-28-1995-01-27.sp9">
               <speaker>IZIDOR REJC:</speaker>
               <p>Hvala lepa, gospod podpredsednik. Gospe in gospodje! Z ozirom na dogajanje včerajšnjega dne, se pravi seje, kjer smo končali oziroma prekinili pri tej točki oziroma pri tem členu zakona o igrah na srečo, smo seveda prosili Vlado, da še enkrat to preveri oziroma, da naj še enkrat preveri in poizkuša umakniti, ali naj umakne amandma, ki se nanaša na lastninsko preoblikovanje. Ker tega niso storili oziroma, ker je prišlo sporočilo po faksu, da pač ne umikajo teh amandmajev, ki so jih dali, potem nastopa nova situacija. Nedvomno je in ta sklep Državnega zbora imam pred sabo, da smo na Državnem zboru sprejeli sklep, da se lastninjenje uredi v posebnem zakonu. Prva stvar. Druga stvar, da je seveda to, za moje pojme tudi velika odgovornost Vlade, posebno pa še Ministrstva za finance, da se takega sklepa Državnega zbora niso držali. In ker je situacija nastopila taka, kot je, predlagam in seveda, ker to potem spada v posest Komisije za lastninsko preoblikovanje, da se ta seja opravi. Da pa ne bi seje Državnega zbora zavlačevali ali da bi tekoče šli naprej, predlagam, da bi to sejo opravili, to boste pa vi odločili, jaz predlagam, da bi jo v ponedeljek dopoldne pred sejo ob 12. uri in da bi s tem seveda prekinili to točko dnevnega reda oziroma je sploh ne bi začeli. To predlagam. Hvala.</p>
            </sp>
            <sp xml:id="SDZ1-Redna-28-1995-01-27.sp10">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gre torej za proceduralni predlog, da prekinemo to točko dnevnega reda in zahtevamo sestanek matičnega delovnega telesa o amandmajih, ki pomenijo poseganje v prej sprejeti sklep Državnega zbora. Dajem ta proceduralni predlog na glasovanje. Ugotovimo sklepčnost! <stage>( 60 prisotnih.)</stage></p>
               <p>Kdo je za? <stage>(31 poslancev.)</stage> Je kdo proti? <stage>(28 poslancev.)</stage></p>
               <p>Ugotavljam, da je ta sklep sprejet. Matično delovno telo se bo sestalo v ponedeljek ob 10. uri. Komisija gospoda Rejca se bo sestala v ponedeljek ob 10. uri in po njenem poročilu bomo nadaljevali to točko dnevnega reda, ki jo ponovno prekinjam.</p>
               <p>Prehajamo torej na <title>15. TOČKO DNEVNEGA REDA - NA PRVO OBRAVNAVO PREDLOGA ZAKONA O DAVČNEM POSTOPKU</title>.</p>
               <p>Prekinili smo jo, ker ni bil sprejet predlog matičnega delovnega telesa, da se v prvi obravnavi zavrne in sedaj smo prejeli dodatno poročilo Odbora za notranjo politiko in pravosodje, zato dajem besedo gospodu Vitodragu Puklu, če želi o tem poročilu, ki ste ga že dobili v pisni obliki, poročati, preden preidemo h glasovanju o teh stališčih in sklepih.</p>
            </sp>
            <sp xml:id="SDZ1-Redna-28-1995-01-27.sp11">
               <speaker>VITODRAG PUKL:</speaker>
               <p>Gospod podpredsednik, hvala za besedo. Spoštovane kolegice, spoštovani kolegi! Mi smo po včerajšnji odločitvi Državnega zbora ponovno obravnavali predlog zakona in smo, kot je pač menila precejšnja večina v našem odboru, odločili, da je ta predlog zakona primerna osnova za drugo obravnavo, predlagamo pa stališča oziroma sklepe. Prvi sklep: Predlog zakona o davčnem postopku - prva obravnava, zlasti njegov posebni del od vključno 129. člena do vključno 408. člena, je primerna podlaga za pripravo besedila predloga zakona za drugo obravnavo. Da vas ne bi motilo, kot je mene, ko sem to prebral, čeprav sem podpisal, to se pravi, vsi členi, od 2 pa do 198 niso primerna podlaga. To so tisti členi, katere so predlagatelji pač prepisali iz splošnega pravnega postopka in deloma prilagodili in menili, da bi bilo lažje delati, če bi bili ti členi v tem posebnem zakonu vsebovani. Po tem menimo tudi, da bi se naj na tej seji to obravnavalo. Stališča ne bom bral, ker ste dobili pisno poročilo. Poudarjam, da naš odbor ni imel bistvenih pripomb do, ne bi rekel materialne, ker gre za procesni zakon, do same vsebine zakona. Zamerili smo le to, da država oziroma predlagatelj prepisuje določbe nekega drugega zakona zaradi svoje komoditete v zakon, ki ga predlaga in s tem ruši konsistenco celotnega sorazmerja prava. Tukaj je sedaj s tem predlogom odpravljeno in predlagam, da zbor sklepe in stališča, kot jih je odbor sprejel, sprejme. Hvala.</p>
            </sp>
            <sp xml:id="SDZ1-Redna-28-1995-01-27.sp12">
               <speaker>PODPREDSEDNIK DR. LEV KREFT:</speaker>
               <p>Hvala lepa. Prehajamo torej h glasovanju o predlaganih sklepih in stališčih iz dodatnega poročila, ki ste ga dobili z datumom 27. januarja 1995. Imate to dodatno poročilo? Dobro.</p>
               <p>Dajem torej v obravnavo in na glasovanje najprej prvi predlog sklepa matičnega delovnega telesa, ki se glasi: "Predlog zakona o davčnem postopku - prva obravnava, zlasti njegov posebni del, od vključno 199. člena do vključno 408. člena, je primerna podlaga za pripravo besedila predloga zakona za drugo obravnavo". Želi kdo besedo o tem predlogu? Ugotavlja, da ne in ga dajem na glasovanje. Ugotovimo sklepčnost! <stage>(42 prisotnih.)</stage> Ugotavljamo sklepčnost za glasovanje o prvem predlaganem sklepu Odbora za notranjo politiko in pravosodje. Ugotovimo sklepčnost! <stage>(46 prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(3 poslanci.)</stage></p>
               <p>Ugotavljam, da je ta predlog sklepa sprejet.</p>
               <p>Drugi predlog sklepa vsebuje stališča, zato predlagam, da o posameznih alineah razpravljamo in glasujemo posebej.</p>
               <p>Prva alinea pravi. Predlog zakona za drugo obravnavo naj ne vključuje procesnih pravil splošnega upravnega postopka, temveč naj zakonsko besedilo vsebuje le vse posebne postopkovne določbe v davčnih zadevah, ki jih narekuje posebna narava teh zadev. Želi o tem kdo besedo? Ugotavljam, da ne in dajem to alineo na glasovanje. Ugotovimo sklepčnost! <stage>(43 prisotnih.)</stage> Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo to alineo sprejeli.</p>
               <p>Naslednja. Predlagatelj naj prouči in ustrezno upošteva pripombe Sekretariata za zakonodajo in pravne zadeve Odbora za finance in kreditno monetarno politiko in Komisije Državnega sveta za gospodarstvo.  </p>
               <p>Želi kdo o tem predlogu razpravljati? Ugotavljam, da ne in ga dajem na glasovanje. Ugotovimo sklepčnost! <stage>(43 prisotnih.)</stage> Ponovno vas prosim, da ugotovimo sklepčnost! <stage>(47)</stage></p>
               <p>Kdo je za? <stage>(38 poslancev.)</stage> Je kdo proti? <stage>(4 poslancev.)</stage></p>
               <p>Ugotavljam, da smo ta predlog sprejeli.</p>
               <p>Naslednji. Predlagatelj naj preuči in po možnosti opredeli prag za oprostitev stroškov davčnih zavezancev v primerih ogroženosti preživljanja zavezanca in njegovih družinskih članov. Želi kdo besedo o tej alinei? Ugotavljam, da nihče in jo dajem na glasovanje. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(44 poslancev.)</stage> Je kdo proti? <stage>(Nihče.)</stage></p>
               <p>V obravnavo in na glasovanje moram dati še alineo, ki sem jo pomotoma preskočil. V 313. členu naj se upošteva temeljna rešitev in ne variantna. Želi kdo o tem besedo? Ugotavljam, da ne in dajem tudi to na glasovanje. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(27 poslancev.)</stage> Je kdo proti? <stage>(3 poslanci.)</stage></p>
               <p>Ugotavljam, da smo to alineo sprejeli.</p>
               <p>Zadnja alinea se glasi: Glede na medsebojno vsebinsko povezanost predloga zakona o davčnem postopku in predloga zakona o davčni službi naj se v 408. členu upošteva nujnost sočasne uveljavitve. Želi kdo o tem besedo? Ugotavljam, da ne in dajem to alineo na glasovanje. Ugotovimo sklepčnost! <stage>(46 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo sprejeli vse predlagane alinee iz 2. točke sklepa, ki predlagatelju nalaga posamična stališča, ki naj jih upošteva.</p>
               <p>Predlagatelja sprašujem, če lahko do 30 seje pripravi za drugo obravnavo ta zakon, ker je to vsebina. Prosim, izvolite.</p>
            </sp>
            <sp xml:id="SDZ1-Redna-28-1995-01-27.sp13">
               <speaker>MILOJKA KOLAR:</speaker>
               <p>Hvala za besedo. K spoštovanju rokov, po katerih je Vlada dolžna predlagati predloge zakonov v parlamentu, bi to bil 3. februar, to pa je danes teden, če se ne motim, tako da je ta rok nerealen, ker kljub temu, da bi se prvi del, kjer so zajete določbe splošnega upravnega postopka, spustil, bi bilo treba vseeno drugi člen delov zakona adaptirati in prilagoditi.</p>
            </sp>
            <sp xml:id="SDZ1-Redna-28-1995-01-27.sp14">
               <speaker>PODPREDSEDNIK DR. LEV KREFT:</speaker>
               <p>Gospod Vitodrag Pukl, izvolite. To se pravi, da bi bili sposobni pripraviti za 31. in ne za 30. sejo, ali ne?</p>
            </sp>
            <sp xml:id="SDZ1-Redna-28-1995-01-27.sp15">
               <speaker>VITODRAG PUKL:</speaker>
               <p>Hvala za besedo gospod podpredsednik. Mi smo govorili že na 1. seji, ko smo opozorili na čudno zadevo, da se splošni postopek prenaša v ta zakon. Takrat so nam predstavniki predlagatelja zagotovili, da imajo pripravljeno že drugo varianto. Če ocenite sklepe in stališča, ki smo jih danes sprejeli, so taka, da se jih lahko v kolikor toliko organizirani pravni službi dopolni in sprejme v dveh dneh. Gre samo za to, da se črta tisto, kar ste od splošnega postopka prevzeli, da se morda dva, trije, morda sedem členov največ  posebnega postopka določi in stališča do posameznih konkretnih primerov. Zato menim, ob upoštevanju, da je minister poudaril nujnost sprejema tega zakona in s tem jaz soglašam, sicer bi vztrajal pri stališču, da se zakon vrne v prvo branje. Če upoštevam to nujnost, ki naenkrat ni postala tako nujna, menim, da bi le naložili predlagatelju, da to pripravi do 30. seje. To lahko. Hvala lepa.</p>
            </sp>
            <sp xml:id="SDZ1-Redna-28-1995-01-27.sp16">
               <speaker>PODPREDSEDNIK DR. LEV KREFT:</speaker>
               <p>Hvala lepa. Na glasovanje dajem, če nihče ne želi več o tem besede, predlog, da naj predlagatelj pripravi predlog zakona za drugo obravnavo na 30. seji Državnega zbora, seveda v skladu z že prej sprejetimi stališči. Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(29 poslancev.)</stage> Je kdo proti? <stage>(8 poslancev.)</stage></p>
               <p>Ugotavljam, da smo ta predlog sklepa sprejeli in s tem vse elemente stališč in sklepov, ki jih zdaj dajem v celoti na glasovanje.</p>
               <p>V celoti dajem na glasovanje stališča in sklepe ob tej točki dnevnega reda. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo stališča in sklepe sprejeli in s tem zaključujem to točko dnevnega reda.</p>
               <p>Prehajam na <title>16. TOČKO DNEVNEGA REDA</title>, to je na prvo obravnavo <title>PREDLOGA ZAKONA O DAVČNI SLUŽBI REPUBLIKE SLOVENIJE</title>.</p>
               <p>Predlog zakona je v obravnavo zboru predložila Vlada Republike Slovenije. Želi predstavnik Vlade besedo? <stage>(Ne.)</stage> Predlog zakona je obravnaval Odbor za finance in kreditno-monetarno politiko kot matično delovno telo. Želi poročevalec odbora besedo? Besedo ima gospod Janez Kopač, izvolite.</p>
            </sp>
            <sp xml:id="SDZ1-Redna-28-1995-01-27.sp17">
               <speaker>JANEZ KOPAČ:</speaker>
               <p>Hvala za besedo. Odbor je zakon obravnaval. Predlagam zboru, da ga podpre in to je tako ali tako zakon, ki smo ga že zelo dolgo zahtevali od Vlade in sedaj ga imamo pred seboj. Odbor je ugotovil nekaj nenatančnosti pri pisanju tega zakona in zato predlaga pač sedem stališč in sklepov, s katerimi naj bi Državni zbor zavezal predlagatelje, da te nenatančnosti oziroma nedorečenosti do druge obravnave popravi. Gre predvsem za definicijo davčnega izterjevalca. Gre za določanje višine dohodkov davčnih inšpektorjev, o čemer je že včeraj govoril minister Gaspari pri zakonu o davčnem postopku. Potem gre za nekaj tehničnih oziroma tehnoloških popravkov oziroma možnosti, da bi direktor davčne uprave sam spremljal razvoj tehnologije na posameznih, za to potrebnih področjih in na nek način ažuriral tehniko davčne izterjave brez spremembe zakona, vsakokratne, kadar se kaj na znanstvenem področju zgodi in tako naprej. Skratka, gre za same tehnične podrobnosti, ki smo jih na nek način - nekoliko dolgočasne, vendar nujno potrebne - na odboru predlagali kot dopolnitev zakona v prvi obravnavi oziroma kot naročilo za drugo obravnavo. Skratka predlagam, da predlog zakona podprete in da podprete seveda tudi vsa ostala stališča odbora, ki zakon poizkušajo dopolnjevati. Hvala lepa.</p>
            </sp>
            <sp xml:id="SDZ1-Redna-28-1995-01-27.sp18">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi besedo predstavnik Sekretariata za zakonodajo in pravne zadeve? <stage>(Ne.)</stage> Želijo besedo predstavniki poslanskih skupin? Ugotavljam, da ne in dajem besedo poslankam in poslancem. Kdo želi besedo o tem predlogu zakona? Izvolite, gospod Franc Černelič ima besedo.</p>
            </sp>
            <sp xml:id="SDZ1-Redna-28-1995-01-27.sp19">
               <speaker>FRANC ČERNELIČ:</speaker>
               <p>Hvala lepa, gospod predsedujoči. Jaz sem k temu delu vložil dodatni sklep predvsem zaradi tega, ker je v bistvu vezan na predhodni zakon, ki smo ga prej obravnavali, kjer bo dejansko seveda šlo za opravljanje davčne službe kot službe in seveda s tem tudi kontakta z ljudmi in predlagam, da podprete, da v 6. členu oziroma, da se v zakonu, da pripravljavec določi tako, da bomo mi odločili, kje bodo davčni uradi. Namreč predlog davčnih uradov je seveda iz racionalnega vidika državne službe že mogoče lahko zagovarjati, vendar pa gre za gravitacijske zadeve, gre za komunikacije in seveda Državni zbor o tem odloča, kako in kaj bo plačal, za kaj bo žrtvoval svoj denar, zato menim, da je potrebno pač slediti enemu konceptu regijske razporejenosti oziroma gravitaciji in naj bi bila dejansko ta pristojnost v zakonu dana Državnemu zboru, da seveda se opredeli, kje bodo te službe. Še enkrat pravim, posebej glede na to, da je kontakt po tistem predhodnem zakonu, ko govori o opravljanju službe, vezan na oboje in mislim, da boste poslanci ta sklep podprli. Hvala lepa.</p>
            </sp>
            <sp xml:id="SDZ1-Redna-28-1995-01-27.sp20">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne, zaključujem splošno razpravo in prehajam h glasovanju. Ja, predstavnik Vlade, Boris Kovačič, državni sekretar v Ministrstvu za finance, izvolite.</p>
            </sp>
            <sp xml:id="SDZ1-Redna-28-1995-01-27.sp21">
               <speaker>BORIS KOVAČIČ:</speaker>
               <p>Drage poslanke, poslanci! Mogoče samo dodatna obrazložitev o zakonu okoli same organiziranosti. Torej okoli organiziranosti smo se zgledovali po organiziranosti davčnih služb, ki so v Evropi. Torej v Evropi so davčne regije ali pa območja določena širše, kot pa upravne enote države. Zato smo tudi v tem predlogu zakona, pač govorimo o davčnem območju, ker nikjer v dosedanjih predpisih ni določeno po regijah ali kakšni drugi teritorialni enoti in organiziranosti. Zato smo uporabili pojem davčno območje, ki je širše kot pa upravna enota. Pri tem smo sledili zlasti številu davčnih zavezancev, številu davčnih prebivalcev in na podlagi analize smo območja določili tako, da približno 80% prebivalcev in davčnih zavezancev lahko pride v eni uri do sedeža davčnega območja. Po mnenju naših strokovnjakov s tega področja je tudi taka organiziranost primerna, ker zajema davčno območje več upravnih enot. Sedanja organiziranost ene izmed davčnih služb v Sloveniji, torej Agencije za plačilni promet, nadziranje in informiranje, je tudi širša kot so bile sedanje občine, vendar smo v nekaterih primerih to upoštevali oziroma smo v nekaterih primerih ta območja združevali. Tak primer je v Celju, kjer regija zajema tudi velenjski del, tako je v Ljubljani - okolici, ki zajema tudi kočevski del in ostale dele okoli Ljubljane in tako je pri davčnem območju za Koper. Ta davčna območja sprejema Vlada, ker se bodo davčna območja lahko tudi malo spreminjala glede na število davčnih zavezancev oziroma število novih pravnih oseb. Vemo, da se je to število v zadnjem času zelo povečalo in lahko pričakujemo, da se bo tudi nadalje povečevalo. To je pač prepuščeno oziroma dano v odločanje Vladi, zato da sama določi neko območje, seveda v interesu davkoplačevalcev. Predvsem pa mora biti težnja k temu, da bo služba učinkovita in zato je tudi tako primerno narejeno davčno območje na podlagi tega.</p>
               <p>Določitev davčnih območij je pomembna tudi zaradi tega, ker posamezno davčno območje zajema tudi več obmejnih carinarnic, zlasti bo to pomembno takrat, ko bo uveden davek na dodano vrednost in bo to omogočalo povezavo med carinsko in davčno službo. Hvala.</p>
            </sp>
            <sp xml:id="SDZ1-Redna-28-1995-01-27.sp22">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ja prosim, gospod Berlič.</p>
            </sp>
            <sp xml:id="SDZ1-Redna-28-1995-01-27.sp23">
               <speaker>GABRIJEL BERLIČ:</speaker>
               <p>Hvala za besedo. Jaz bi rad opozoril na en majhen detajl. Tako kot je prej razlagal moj predhodnik, se z njim ne morem strinjati, kar se tiče davčnega območja Ptuj. Recimo argumentacija, ki so jo oni dali, da naj bi po neki varianti to območje spadalo pod Mursko Soboto, sploh ne more držati, ker bi mu z enako argumentacijo potem lahko rekli, da mora potem Murska Sobota spadati pod ptujsko območje. Tako da vsekakor nasprotujem temu in predlagam, da podprete predlog sklepa oziroma dopolnjevalni predlog, ki smo ga dali iz Ptuja, to se pravi, da bi bil Ptuj svoje davčno območje in niti pod Mariborom niti pod Mursko Soboto, jasno, še manj pod Mursko Soboto. Hvala.</p>
            </sp>
            <sp xml:id="SDZ1-Redna-28-1995-01-27.sp24">
               <speaker>PODPREDSEDNIK DR. LEV KREFT:</speaker>
               <p>Hvala lepa. Moram vas opozoriti, da o tem predlogu sklepa ne bomo glasovali, ker ni predmet zakona, pač pa bomo glasovali o predlogu, ki ga je podal gospod Černelič, da se za drugo obravnavo za zakon ta del vključi,  potem pa bomo lahko tudi to vprašanje obravnavali, če bomo ta sklep sprejeli. Besedo je prosil še gospod Žare Pregelj. Izvolite.</p>
            </sp>
            <sp xml:id="SDZ1-Redna-28-1995-01-27.sp25">
               <speaker>ŽARKO PREGELJ:</speaker>
               <p>Spoštovani! Mojo pozornost so pritegnili členi 34., 35., 36., ki se nanašajo na delavce davčne uprave. Gre za pooblaščene delavce, ki opravljajo davčni nadzor in ki so posebej zavezani k varovanju podatkov, s katerimi pridejo v stik pri opravljanju svojih delovnih obveznosti. Za te delavce je zelo jasno zapisano, da ne smejo biti nadzorniki oziroma inšpektorji v primerih, kjer imajo opravka s sorodniki oziroma tam, kjer so delničarji in podobno. V 37. členu je predviden v primeru kršitve določb izrek ukrepa, prenehanje delovnega razmerja in ugotavljanje odškodninske odgovornosti. Osebno menim, da je ta člen preskromen in sprašujem predstavnika Vlade, kdo bo sploh ugotavljal odškodninsko odgovornost tega delavca? Ali bo to zgolj delavec, ki mu bo predpostavljen, ali bo to kakšen poseben organ? Hvala lepa.</p>
            </sp>
            <sp xml:id="SDZ1-Redna-28-1995-01-27.sp26">
               <speaker>PODPREDSEDNIK DR. LEV KREFT:</speaker>
               <p>Hvala lepa. Izvolite.</p>
            </sp>
            <sp xml:id="SDZ1-Redna-28-1995-01-27.sp27">
               <speaker>BORIS KOVAČIČ:</speaker>
               <p>Hvala. Torej med nalogami glavnega urada so tudi dane naloge notranjega nadzora. Notranji nadzor bo poseben organizacijski oddelek v okviru glavnega urada, ki bo nadziral delo, tako inšpektorjev kot posameznih davčnih uradov in bo neposredno odgovoren glavnemu direktorju oziroma direktorju glavnega urada.</p>
            </sp>
            <sp xml:id="SDZ1-Redna-28-1995-01-27.sp28">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne in zdaj zares zaključujem splošno razpravo. Prehajamo h glasovanju o stališčih in sklepih. Najprej dajem v obravnavo in na glasovanje prvi predlog, to je "Predlog zakona o davčni službi Republike Slovenije je primerna osnova za pripravo predloga zakona za drugo obravnavo." Želi o tem predlogu kdo besedo? Ugotavljam, da nihče in ga dajem na glasovanje. Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(30 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo ta predlog sklepa sprejeli.</p>
               <p>Prehajam na glasovanje o dodatnih predlogih sklepov. Potem bomo glasovali pa še o ostalih predlaganih sklepih. Prvi dodatni predlog, ki ga je podal gospod Sašo Lap v imenu poslanske skupine SND, se glasi: predlagatelj naj pri pripravi zakona za drugo obravnavo ustrezno redakcijsko predela zakon in sicer tako, da bo iz njega odstranil neustrezne social-realistične termine kot je "delavec" in jih nadomestil z besedo "uslužbenec". Želi kdo besedo o tem predlogu sklepa? Gospod Baškovič ima besedo. Prosim.</p>
            </sp>
            <sp xml:id="SDZ1-Redna-28-1995-01-27.sp29">
               <speaker>MILAN BAŠKOVIČ:</speaker>
               <p>Hvala lepa. Ne bi se oglašal k stališčem, ker se ponavadi ne, če pa posegajo v neke sistemske zadeve pravne ureditve, bi pa vendarle moral opozoriti, da je ta predlog sicer razumljiv, tudi bi rekel, da je utemeljen, ampak vendarle je preuranjen in ne moremo po mojem prepričanju samo na segmentu davčne službe spremeniti kategorije nazivov, ki veljajo za zaposlene v državnih organih, v državni upravi in tako naprej, kjer imamo trenutno v veljavi pač termin delavci v državnih organih. Imamo vse na to "naštimano". Vsa delovna razmerja, predpise, plače itn. in je to dejstvo. Dejstvo pa je, da se pripravljajo novi predpisi, tudi nov sistemski zakon, ki naj bi enkrat bil, pa vendarle ves čas se programira in bo moral slej ko prej nastopiti, kjer bo to uredil celovito spet za vso to strukturo tako imenovanih uslužbencev. Najbrž bo, mogoče ta pravilnik potem le tak, ki bo splošen. Če bi pa zdaj tega tukaj, kot pravi, da je to redakcijsko dopolnilo, ki naj se v zakonu uveljavi in na tem področju, bi pa to bilo seveda narobe, ker bi potem samo davčne uslužbence imeli posebej izpostavljene kot kategorijo in bi potem ustvarjali zmedo, ki bi bila pa ne samo terminološka, tudi sicer bi se postavilo vprašanje, kaj je to zdaj, je to kakšna kategorija posebne vrste. V primerjavi z vsemi drugimi enakimi delavci, ki trenutno delajo v drugih organih državne uprave, parlamenta, Vlade itn. Tako da mislim, da je v tem hipu to preuranjeno in ne morem nalagati take obveze, da bi predlagatelj to lahko sedaj v tej fazi dosledno izpeljal samo na tem segmentu. Ker tukaj, če pogledamo tudi to utemeljitev na koncu, pravi vendarle zadnji stavek: zaposleni v državni upravi so uslužbenci. Že tu predlagatelj sam vidi to dimenzijo, široko. Opozarjam, da bi nastale težave v delovno-pravnih razmerjih, plačah in vse povsod, kjer bi bilo neprimerljivo. Ravno iz tega terminološkega vidika poizkuša pa ta predlog popravljati. Na to opozarjam. Hvala lepa.</p>
            </sp>
            <sp xml:id="SDZ1-Redna-28-1995-01-27.sp30">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo o tem predlogu sklepa? Ugotavljam, da ne in ga dajem na glasovanje. Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(15 poslancev.)</stage> Je kdo proti? <stage>(21 poslancev.)</stage></p>
               <p>Ugotavljam, da ta predlog dodatnega sklepa ni bil sprejet.</p>
               <p>Naslednji predlog, istega predlagatelja, Saša Lapa v imenu poslanske skupine SND. Predlagatelj naj pri pripravi predloga oblikovanja območnih davčnih uradov črta variantni predlog in območje občine Ptuj ohrani v pristojnosti davčnega urada Maribor. Moram reči, da se tudi ta predlog nanaša na tisti del, ki trenutno ni vključen v zakon, zato o njem ne moremo glasovati.</p>
               <p>Pač pa dajem zato v obravnavo in na glasovanje predlog sklepa, ki ga je podal gospod Franc Černelič, ki pokriva tudi drugi, že prej omenjeni dodatni sklep. Pripravljalec zakona naj za drugo obravnavo pripravi zakon tako, da bo v 6. členu določeno, da davčne urade in sedeže določi Državni zbor. Želi kdo besedo o tem predlogu sklepa? Izvolite.</p>
            </sp>
            <sp xml:id="SDZ1-Redna-28-1995-01-27.sp31">
               <speaker>BORIS KOVAČIČ:</speaker>
               <p>Torej, drage poslanke in poslanci, menim, da organiziranost nekega organa je stvar ureditve pač same organizacije, tako makro kot mikro organizacije in zato ne more biti element zakona. To je prvi razlog. Drugi razlog je, da smo sedaj priča zelo velikemu povečanju števila pravnih oseb in drugih zavezancev, davčnih zavezancev in se temu organizacija do sedaj ni nič spremenila in to povečanje lahko predvidevamo tudi v naprej. Menimo, da mora biti možnost, da se drugačna organiziranost te teritorialne organiziranosti lahko hitreje spremeni, zato je to v pristojnosti Vlade. Hkrati je tudi tu možnost, da se potem usklajuje tudi z drugimi podobnimi službami glede organiziranosti. Tako je lahko v bodoče klirinške hiše in bodočih drugih organov, zlasti območij, ko se bo spremljala državna statistika in podobno, tako da bi to bilo torej bolj operativno, torej je bolj operativno, če o tem odloča Vlada. Hvala.</p>
            </sp>
            <sp xml:id="SDZ1-Redna-28-1995-01-27.sp32">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Franc Černelič.</p>
            </sp>
            <sp xml:id="SDZ1-Redna-28-1995-01-27.sp33">
               <speaker>FRANC ČERNELIČ:</speaker>
               <p>Hvala lepa, gospod predsedujoči. Razlaga ni bila dovolj utemeljena in menimo, da nimamo nobenega drugega načina, kot da v bistvu v tej fazi, v prvi obravnavi, to podpremo tudi zaradi vseh tistih, ki boste na nek način poskušali utemeljevati pravilno, pravično in pa dobro organiziranost na tem področju delovanja in menim, da bo pač v drugi obravnavi potem lahko tudi to soglasje, kako bo organizirano popolnoma v soglasju, torej ne rečem, da s tem sklepom že opredeljujemo. Namenoma sem ga oblikoval tako, da ne opredeljujemo krajev, vendar damo seveda možnost presoje, damo možnost vplivanja na ta del, ki pa menim, da je izjemnega pomena tudi zaradi tega, ker na koncu koncev, spet se vračam na predhodni zakon, ki je vezan na to, davkoplačevalec pokriva sam svoje stroške za komuniciranje z davčno upravo in seveda, če je to na veliki razdalji, so stroški pač veliko večji. Torej, menim, da že zaradi tega ni in pa še po drugi strani, ker je treba upoštevati dejansko migracijske tokove, in če v nek center ni migracijskih tokov, jih pač ni in jih ne morete ustvariti z nobenim predpisom, ampak jih ustvarjajo ljudje. To se pravi, se je potrebno prilagoditi temu. Še enkrat povem, s svojim predlogom nisem želel pritisniti na končno opredelitev. Želel sem samo dati možnost, da se državni odbor odloča o tej zadevi, zato prosim, da podprete. Hvala lepa.</p>
            </sp>
            <sp xml:id="SDZ1-Redna-28-1995-01-27.sp34">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Prosim. Gospod Miran Potrč, izvolite.</p>
            </sp>
            <sp xml:id="SDZ1-Redna-28-1995-01-27.sp35">
               <speaker>MIRAN POTRČ:</speaker>
               <p>Hvala lepa. Ta predlog je navidezno, bi rekel, zelo demokratičen, sam pa ne bom za njega. Sedaj, zakaj ne? Po sistemu organizacije prav gotovo ne paše, da vsako inštitucijo, ki jo na novo ustanavljamo z zakonom, potem še sebi pripišeno obvezo, da jo bomo celotno organizirali. Mislim, da je to slabo, neoperativno. Drugo, poglejte kolikokrat se pogovarjamo o tem, da bi bilo prav opraviti neko razmejitev med zakonodajno in izvršno, pa tudi upravno oblastjo. To je prav gotovo tista točka, kjer bi to načelo, o katerem smo se pogovarjali, grobo prekršili, ker če ministrstva določijo svojo organizacijo, potem se pa mi zmenimo, da bomo mi še določili organizacijo ministrstev in da bomo povedali, ali ima ministrstvo lahko vratarja ali ga ne sme imeti, kdaj ga ima, kdaj ga nima, kako mora biti oblečen. Namenoma stvari karikiram, ampak do tega konec koncev lahko pripeljejo. Tretje, rad bi opozoril, da velikokrat govorimo o tem, kako je Državni zbor preobremenjen s svojim delom. Trdim, da sprejem takšne odločitve pomeni, da bomo morali potem istočasno v zakonu ali kasneje v posebnem zakonu določiti davčne urade. Če bomo v istem zakonu, bomo ob tem to razpravljali, drugače bo pa poseben zakon, ki bo določil davčne urade in takrat bomo zelo veliko o tem govorili, dali si nesistemsko in nepotrebno delo, naša odločitev, takšna ali drugačna, drage kolegice in kolegi, bo pa odvisna od slučaja, od tega, kako se bo kdo uspel s kom povezati, sigurno bo pa manj racionalna, kot če bi to nekdo sicer res s hladno glavo, pa mogoče tudi malo birokratsko, ampak kljub temu po nekih ljubih kriterijih odločal, ne pa po tisti, po katerih se bomo odločali mi.</p>
               <p>Morda bom sam, ki sem po rodu Mariborčan, pa ker poznam tudi probleme med Ptujem in Mariborom, rekel, ja saj, zakaj pa ne bi v Ptuju imeli ali pa Ptuj mora iti k Mariboru. Najbrž ne bom razmišljal, da naj gre k Murski Soboti, ampak ravnal bom popolnoma emocionalno ali z nekega političnega prepričanja, po nekih strokovnih kriterijih prav gotovo ne.</p>
               <p>Mislim, da je še kak razlog, ki bi se ga dalo navesti in sam povem še enkrat, kako to navidezno izgleda zelo lepo, na žalost za takšen predlog ne morem biti in mislim, da bomo delali škodo sebi, svojemu delu in najbrž tudi škodo neki racionalni organizaciji države, če bomo take stvari vlekli v svojo kompetenco. Hvala.</p>
            </sp>
            <sp xml:id="SDZ1-Redna-28-1995-01-27.sp36">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Gospod Miroslav Geržina, izvolite. Potem še gospa Breda Pečan.</p>
            </sp>
            <sp xml:id="SDZ1-Redna-28-1995-01-27.sp37">
               <speaker>MIROSLAV GERŽINA:</speaker>
               <p>Hvala lepa za besedo. Gospod podpredsednik, spoštovani! Demokratično ali manj demokratično,  Vlada ali parlament. To, kar je bilo sedaj govorjeno, gospod Potrč je govoril, da je za demokracijo, na drugi strani, da se bo ta nekako razvodenela oziroma bo dražja, to bi bil pravilen pristop k sodiščem. Ko nekdo išče po svoji volji pravico, davčni urad je pa obveza praktično vsakega državljana. Ta urad moramo približati državljanom, saj vendar državljan plača vse skupaj.</p>
               <p>Predstavnik Vlade je rekel - na število prebivalcev. Poglejte, ta območja, ki so tukaj notri narisana, so zelo različna. Nekateri bodo hodili eno uro, drugi bodo hodili tri ure, če je zima in tam nekje iz Breginjskega kota v Novo Gorico, bo to tri ure in ne bo enakopraven z nekom drugim, katerega je območje manjše in bo lahko prišel v pol ure, ali še manj.</p>
               <p>Mislim, da to prav nič ne škodi, če odloči Državni zbor. Zdaj, če rečete, da Državni zbor ni racionalen in da bo odločil neko neumnost, poglejte, v dobro državljanov in davkoplačevalcev zagovarjam, da se mogoče tudi kakšna majhna neracionalnost naredi, ker prav nič ne bo škodilo, ker plačali bodo sami davkoplačevalci. Vem, da je to pripravilo Ministrstvo za finance, ki je že po svoji naravi stiskaško. In skozi to stiskaškost, skozi ta pristop je pristopilo tudi k taki organizaciji. Zato se moramo mi kot parlament nekoliko boriti in se postaviti proti temu in takemu načinu. To se pravi za davkoplačevalce, ki plačujejo nas, pa tudi to ministrstvo. Hvala lepa.</p>
            </sp>
            <sp xml:id="SDZ1-Redna-28-1995-01-27.sp38">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospa Breda Pečan.</p>
            </sp>
            <sp xml:id="SDZ1-Redna-28-1995-01-27.sp39">
               <speaker>BREDA PEČAN:</speaker>
               <p>Hvala lepa. Mislim, da v tem Državnem zboru kar naprej pozabljamo na to, da smo oziroma naši predhodniki v ustavo zapisali v 3. členu, v drugem odstavku, da se oblast v Sloveniji deli na zakonodajno, izvršilno in sodno. Prav gotovo je organizacija, razporeditev davčnih uradov in operativno vodenje te službe stvar izvršilne oblasti. Izvršilna oblast naj poskrbi, da na osnovi zakonodaje, ki določa, kakšen je davčni postopek in na kakšnih osnovah davčna služba deluje, zlasti na osnovi zakonodaje, ki predpisuje, kakšne so davčne obremenitve prebivalstva in pravnih oseb v tej državi, naj potem izvršilna oblast, to je Vlada Republike Slovenije, odloči tako, da bo čim bolj racionalno, čim bolj poceni, kolikor se da in predvsem čim bolj učinkovito pobrala davke od državljanov in od pravnih oseb.</p>
               <p>Mislim, da je nesmotrno tlačiti v zakone stvari, ki sodijo v področje izvršilne oblasti v tej državi. Mislim, da je po dveh letih, odkar smo v tem Državnem zboru, že počasi prišel čas, ko moramo tudi mi poslanci počasi dojeti, kaj je stvar izvršilne in kaj je stvar zakonodajne oblasti. Hvala.</p>
            </sp>
            <sp xml:id="SDZ1-Redna-28-1995-01-27.sp40">
               <speaker>PODPREDSEDNIK DR. LEV KREFT:</speaker>
               <p>Hvala. Hvala lepa. Replika. Izvolite, Franc Černelič ima repliko, sicer se je prijavil gospod Gabrijel Berlič.</p>
            </sp>
            <sp xml:id="SDZ1-Redna-28-1995-01-27.sp41">
               <speaker>FRANC ČERNELIČ:</speaker>
               <p>Repliciram o tem, da bi seveda bilo najbolj racionalno zadevo sploh ukiniti, da sploh ne bi bilo tega. Seveda to ne more biti, ker je treba zbrati.</p>
               <p>Potem druga racionalnost bi bila, da je samo v Ljubljani. Tudi s tem se strinjam, samo če ne bi ta služba morala imeti kontakt z ljudmi, z občani, bi bilo to čisto v redu, če bi delovala sama zase. Ker je vedno v tem medsebojnem odnosu, pa seveda ta argumentacija ne zdrži. Hvala lepa.</p>
            </sp>
            <sp xml:id="SDZ1-Redna-28-1995-01-27.sp42">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Gabrijel Berlič, izvolite.</p>
            </sp>
            <sp xml:id="SDZ1-Redna-28-1995-01-27.sp43">
               <speaker>GABRIJEL BERLIČ:</speaker>
               <p>Zavedam sem problema, ki se odpira pred nami. Zavedam se, ker se je podobno dogajalo pri občinah, ampak ne vidim poti, kako bi lahko jaz, recimo kot občan Ptuja, vplival na to, kje je tam neki davčni urad. Posebej še, ker je notri neka argumentacija, s katero se sploh ne morem strinjati, o nekem variantnem predlogu. Lahko postavim kontra argumente, ki so enako veljavni.  </p>
               <p>Če lahko najdemo neko racionalno, trezno rešitev, sem jaz za, sicer bom pa podprl predlog gospoda Černeliča. Hvala.</p>
            </sp>
            <sp xml:id="SDZ1-Redna-28-1995-01-27.sp44">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Izvolite, prosim, nato gospod Janez Kopač.</p>
            </sp>
            <sp xml:id="SDZ1-Redna-28-1995-01-27.sp45">
               <speaker>BORIS KOVAČIČ:</speaker>
               <p>Mogoče samo dodatna pojasnitev. Torej, v zakonu so podani temelji organiziranosti in davčni urad zajema določeno davčno območje, kot prvostopenjski organ z vsemi pravicami in dolžnostmi, ki jih ima prvostopenjski organ. Drugostopenjski organ je glavni urad. S tem je bila dosežena zahteva pravnih strokovnjakov, da je to dvostopenjski organ.</p>
               <p>Kar se tiče približevanja ljudi, je v zakonu napisano, da ima davčni urad svoje notranje organizacijske enote, torej izpostave, ki so približane delavcem oziroma davkoplačevalcem.</p>
               <p>Vsak davčni urad bo imel za določeno manjše področje določen organizacijski del - izpostavo, kjer se bodo pač opravljale naloge, potrebne za upravljanje davčnih obveznosti.</p>
               <p>Plačevanje davkov ostane pa tako kot je sedaj. Plačevanje davkov bo lahko na enotah plačilne službe, tako kot bo  potem organizirana na pošti ali pa v banki. Tako, da to plačevanje ne bo v ničemer - torej sedanje pravice in obveznosti ne bodo kršene. Izpostave bodo pa predvidoma po sedanjih upravnih enotah. Hvala.</p>
            </sp>
            <sp xml:id="SDZ1-Redna-28-1995-01-27.sp46">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Janez Kopač.</p>
            </sp>
            <sp xml:id="SDZ1-Redna-28-1995-01-27.sp47">
               <speaker>JANEZ KOPAČ:</speaker>
               <p>Hvala lepa. Pravzaprav je že državni sekretar, gospod Kovačič povedal to, kar sem  želel jaz. Mislim, da gre za nesporazum. Davčne izpostave bodo seveda tam, kjer so zdaj oziroma morda bodo lokacijsko za kakšno ulico prestavljene, medtem, ko so davčni uradi, o katerih je pa tukaj govora, samo širša območna središča, ki predstavljajo pravzaprav neko organizacijsko enoto, znotraj katere bodo te posamezne izpostave.  Zato je seveda govoriti o tem, da bi davčne urade moral določati Državni zbor z argumentom, da je treba približati to državljanom, ta argument pač ne zdrži zato, ker bodo davčne izpostave, tako kot je povedal gospod Kovačič, tam, kjer so in davkoplačevalci pravzaprav ne bodo niti vedeli večinoma, kje je pa davčni urad za območje, na katerem oni živijo.</p>
               <p>Menim, da je prav, da stvar ostane tako kot je, da torej organizacijsko strukturo predpiše Vlada. Menim pa tudi, da bo Vlada zagotovo upoštevala razpravo na Državnem zboru. Govorim konkretno o razpravi v zvezi z lokacijo urada, ki pokriva tudi območje Ptuja, kajti mimo tovrstnih argumentov, pa čeprav so čustveno obarvani, seveda tudi pri strogo tehničnih ali tehnoloških zahtevah ni moč iti. Menim pa, da je najbolje tako,  kot je sedaj zapisano v zakonu in torej organizacijo samo postavlja Vlada, ker je to sestavni del izvrševanja tega zakona, za kar pa je pristojna Vlada. Hvala.</p>
            </sp>
            <sp xml:id="SDZ1-Redna-28-1995-01-27.sp48">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Franc Černelič ima repliko, izvolite.</p>
            </sp>
            <sp xml:id="SDZ1-Redna-28-1995-01-27.sp49">
               <speaker>FRANC ČERNELIČ:</speaker>
               <p>Gospod Kopač, vi ste dejansko v srž tudi zadeli. Rekli ste, da se na nek način oblikujejo širša regionalna središča.</p>
               <p>Torej, skozi posamezne zakone tako mimogrede dobivamo nekaj centrov o katerih se pravzaprav ne odločamo in dobivamo neke regije, za katere se pravzaprav na koncu, ko bomo odločali o regijah, ne bomo mogli več odločati. Temu nasprotujem. Nasprotujem načinu. Torej, če je, potem naj se najprej določi, kako je Slovenija regionalno dejansko regionalna in potem se temu primerno prilagodijo ostale stvari, in če je takšna kot je tukaj, bom pač sprejel tako kot je. Ne morem se pa strinjati s tem, da se skozi zakonodajo pravzaprav s stranskimi zadevami že določa nekaj vnaprej brez nekega drugega širšega soglasja in konsenza. Prav zaradi tega gre. Hvala lepa.</p>
            </sp>
            <sp xml:id="SDZ1-Redna-28-1995-01-27.sp50">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Prosim, gospod Janc, izvolite.</p>
            </sp>
            <sp xml:id="SDZ1-Redna-28-1995-01-27.sp51">
               <speaker>BRANKO JANC:</speaker>
               <p>Hvala za besedo. Mislim, da utemeljitvi, ki jo je dal gospod Kopač, kaže verjeti. Namreč delitev med izvršilno in zakonodajno oblastjo je verjetno popolnoma na mestu. Vendar izkušnje v zadnjem času pri sprejemanju nekaterih zakonov, če se spomnite tudi zakona o veterinarstvu, je pripeljal v ta Državni zbor s predlogom zakona, ki ga je pripravila Vlada, take neumnosti, da v tem trenutku enostavno ni mogoče verjeti pripravljavcem zakonov, ki se pripravljajo v posameznih ministrstvih, da ne bo pripeljal to državo v popolno organizacijsko anarhijo. Zaradi tega verjetno predlog gospoda Černeliča, da se odločitev o posameznih uradih, organizacijskih enotah v okviru države prenese v odločanje v Državni zbor, kaže nezaupanje do Vlade kot predlagatelja posameznih zakonov. Mislim, da je zadnji čas, da se v tej državi odločimo, kaj želimo, kakšno regionalno organiziranost želimo, ali so to pokrajine ali regije v upravnem ali samoupravnem smislu in da končno temu prilagodimo tudi zakonodajo, ki bo decentralizirala nekatere državne funkcije. Dokler tega ne bo, se bodo ta vprašanja pojavljala ob obravnavi vsakega zakona, ki bo na dnevnem redu. Jaz v tem trenutku glede na predlagano organiziranost ne morem verjeti, da bo Vlada pripravljena upoštevati naše predloge. Zaradi tega bom zaradi varnosti podprl Černeličev predlog sklepa. Hvala.</p>
            </sp>
            <sp xml:id="SDZ1-Redna-28-1995-01-27.sp52">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima še gospod doktor Vladimir Topler. Izvolite.</p>
            </sp>
            <sp xml:id="SDZ1-Redna-28-1995-01-27.sp53">
               <speaker>VLADIMIR TOPLER:</speaker>
               <p>Lepo pozdravljeni in hvala za besedo. Tudi jaz se strinjam z mojima predgovornikoma. Rad bi samo povedal, do kakšne anarhije bo prišlo. Že ko smo sprejemali zakon o sodiščih, je bilo o tem veliko govora, da je potrebno to državo decentralizirati in regijam oziroma pokrajinam dati tudi nek pomen. Poglejte. Takrat je šlo za Koroško, tako, da bi bilo socialno sodišče v Celju, Temeljno sodišče oziroma novo Okrožno sodišče, ki bi ga del imel Slovenj Gradec, bi bilo v Mariboru, davčna uprava bi morda bila ne vem kje, veterinarski zavod bi bil v Ptuju. Mislim, da bomo prišli do popolne anarhije. Če želimo kaj narediti, je potrebno najprej odgovoriti na bistveno vprašanje. V tej naši državi je treba postaviti nekaj centrov, kjer bodo vse te stvari zbrane. Tako bo za državo in tudi za ljudi najbolj racionalno in zato podpiram ta predlog.</p>
            </sp>
            <sp xml:id="SDZ1-Redna-28-1995-01-27.sp54">
               <speaker>PODPREDSEDNIK DR. LEV KREFT:</speaker>
               <p>Prosim, gospod Miran Potrč ima besedo.</p>
            </sp>
            <sp xml:id="SDZ1-Redna-28-1995-01-27.sp55">
               <speaker>MIRAN POTRČ:</speaker>
               <p>Število razpravljavcev v prid temu predlogu me prepričuje, da bo sprejet. Lahko. Nič hudega. Ne bo prva neprincipielna stvar v tem Državnem  zboru sprejeta. Sprejeto bo še kaj. Jaz govorim o tem samo iz razloga, ker trdim in se bom najbrž takrat, ko se bomo o tem odločali, ponovno oglasil, da bomo z odločitvijo naredili slabo uslugo sebi, slabo uslugo organizaciji državne uprave na tej ali na katerikoli drugi točki in da bomo takrat o tem odločali po političnih, ne pa po strokovnih kriterijih.</p>
               <p>Drugače pa samo še to. Mene veseli, da nekateri poslanci, ki po  mojem spominu kakšen čas pred tem niso kaj veliko slišali na regije, so danes naenkrat zelo navdušeni za njih. Jaz sem bil že od nekdaj, samo ne za regije, ki bi jih tako kot smo občine mi določali, določali tu z vrha Državnega zbora, ker bi problem tistih regij, ki bi jih mi določili, bil najmanj takšen, kot je problem 147 občin, ki smo jih mi določili popolnoma na pamet in vsaj pri drugem tudi ne bom sodeloval, ker tudi pri prvem takrat nisem sodeloval. Hvala.</p>
            </sp>
            <sp xml:id="SDZ1-Redna-28-1995-01-27.sp56">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? gospa Breda Pečan. Izvolite.</p>
            </sp>
            <sp xml:id="SDZ1-Redna-28-1995-01-27.sp57">
               <speaker>BREDA PEČAN:</speaker>
               <p>Hvala. Rada bi samo to povedala, da predlog, ki ga je dal kolega Berlič oziroma pripombe, ki jih je dal, sprejemam zaradi tega, ker so zelo kvalitetno in v bistvu s strokovnimi argumenti podprte, in če sem prav razumela predstavnika Vlade, je to tudi tako sprejel. Kadar pa govorimo o tem, kako se, dajmo temu reči izpostave državne uprave za posamezna področja razporedijo po Sloveniji, pa tisti, ki ste kadarkoli bili v državni upravi, veste, da ima davčno področje ali področje notranjih zadev ali področje obrambe ali področje inšpekcijskega nadzora, zelo različne strokovne podlage za odločanje, kakšno bo območje, ki ga bo posamezno področje, kako bo področje razdeljeno. Se pravi, da pri davčni službi je število davčnih zavezancev in oddaljenost teh davčnih zavezancev od centra nekaj čisto drugega, kot pa recimo področje veterinarske službe ali področje sodnih postopkov. Se pravi, da je to izrazito strokovno podkrepljeno in z izvršilnimi nalogami oblasti povezano razdeljevanje tega našega teritorija.</p>
               <p>Povedati moram, da ko razmišljamo o teh strokovnih kriterijih, se dobro zavedam, da sem tudi sama marsikdaj skupaj z vami ali pa nasproti vam dajala kakšne predloge, ki so v bistvu v nasprotju s tem, kar danes razlagam, vendar sem se odločala politično in regionalno čustveno. Bom kar pošteno povedala in zaradi tega, kadarkoli pride na dan ali pa na vrsto znova razdelitev Slovenije po posameznih področjih uprave upravna razdelitev Slovenije, prihajamo do takšnih konfliktov. Mislim, da edini argumentirani predlog je bil od kolega Berliča, ker je argumentiral ravno na številu davčnih zavezancev, ker je utemeljitev, da je kmetijsko področje, utemeljil na tem, da je število davčnih zavezancev s kmetijskega področja, s kmetijske dejavnosti, je argument za to, da bi bil sedež na Ptuju in ne v Murski Soboti. Mislim, da je to edina logična ugotovitev v današnji razpravi. Vse ostalo pa govori v to korist, da naj Vlada določi sedeže davčnih uradov oziroma izpostav, ker, mislim pa, da moramo poslušati to, kar nam predstavnik Vlade govori, ker bodo davčni zavezanci tako ali tako hodili svoje davčne obveze prijavljat na sedeže upravnih enot, kar pa so sedeži dosedanjih občin. Se pravi, da tisto, kar je kolega Jug pred časom rekel, ja, sedaj bomo pa Izolani ostali brez davčnega urada. Nič hudega, v Kopru ga bomo imeli, vendar bomo pa svoje davčne obveznosti šli prijavljati še zmeraj na sedež v Izolo, ne pa v Koper. Plačevali bomo tako ali tako na pošti ali pa v banki. Se pravi, da ni razloga, zakaj spreminjati tisto, kar Vlada v uvodu k zakonu piše, to je eno. Drugo, kar je pa, ko se bo karkoli spreminjalo ali se bo število davčnih, se pravi razporeditev davčnih zavezancev spremenila, govorim gostota davčnih zavezancev na določenem področju. Mi ne vemo, kaj bo čez tri, štiri ali pet let, lahko, da se bo število davčnih zavezancev na enem delu Slovenije v enem območju tako povečalo, da bo morala Vlada takrat narediti dve izpostavi, namesto do sedaj ene. Se pravi, zakaj Vladi preprečevati dinamičnost dela, dinamičnost izvrševanja oblasti zato, da bomo spreminjali zakone. Mi bomo morali potem spremeniti zakon, če bomo hoteli narediti eno novo davčno izpostavo v Sloveniji. Če pa prepustimo to Vladi, pa če Vlada dobi argumente, zakaj je bolj smotrno imeti davčno izpostavo še tam in ne samo na enem mestu, kot je pač ona predvidela, mislim, da razum v tej državi zaenkrat še zmeraj prevlada. Hvala.</p>
            </sp>
            <sp xml:id="SDZ1-Redna-28-1995-01-27.sp58">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ja prosim. Repliko ima gospod Miroslav Geržina.</p>
            </sp>
            <sp xml:id="SDZ1-Redna-28-1995-01-27.sp59">
               <speaker>MIROSLAV GERŽINA:</speaker>
               <p>Hvala za besedo. Spoštovani! Replika. Zagovorniki predloga Vlade prihajajo v kontradikcijo sami s seboj. Po eni strani pravijo, da davkoplačevalci sploh ne bodo imeli nobenega stika z drugo stopnjo, to so ti predvideni davčni uradi, potem pa pravijo: "ja, primerno je imeti davčni urad, ker je tam gosto naseljeno in veliko  število ljudi." To ne gre skupaj. Nekateri mešajo regijo in deželo. Po moje je regija samoupravna zadeva, dežela pa upravna zadeva in če se to dvoje pokriva in če bomo to naredili, bo to krasno; tam bomo imeli pa velike probleme. In zakaj ne bi te dežele, ki je upravna zadeva, približali človeku? Ne vem, zakaj bi morali, če po tem principu gostote in primerne oddaljenosti - glejte, je tisti predlog, ki je bil tukaj dan, in tega, da se ne bodo ljudje srečevali - davkoplačevalci s to prvo stopnjo, potem je najbolje da rečemo: "je v Ljubljani", ker če pogledate zadevo ali pa recimo konkretno recimo še v Mariboru, dva konca, dva centra. Približno enako je oddaljeno recimo od Čabra do Ljubljane, kot od Kopra do Ljubljane, kot od Nove Gorice do Ljubljane, ali pa recimo gor z Vrha, od izvira Soče oziroma iz tiste vasice do Nove Gorice. Glejte, če tako gledamo, razlike niso velike in za tako redke stike, ki jih bodo imeli davkoplačevalci, dajmo res racionalizirati, če gremo v to smer in naj bo vse skupaj v Ljubljani. Če ne, pa pojdimo v eno pametno razdelitev, da ima dejansko davkoplačevalec, včasih bi bil, gospa Vika, Trst, ampak smo ga izgubili, to je drugo vprašanje. Da ima davkoplačevalec približno vsak enako možnost, ko se sreča in kadar se sreča s tem.</p>
               <p>Poglejte, ta racionalnost, bom še nekaj povedal. Ta Državni zbor, to je pa odgovor tistim, ta Državni zbor z veliko lahkoto in vehemenco podari v neki regiji ali pa v neka podjetja celo milijarde tolarjev. Za desetkratne manjše vrednosti ali celo manj, ko bi bila neka, da rečem neki davčni urad, jih pa grozno skrbi. To je za vse ljudi, enakopravnost med ljudmi, ki je po ustavi zagotovljena. Po drugi strani ta primer, ko z lopato mečemo velika sredstva, tistikrat smo pa drugače orientirani. Bodimo približno enako vedno. Hvala lepa.</p>
            </sp>
            <sp xml:id="SDZ1-Redna-28-1995-01-27.sp60">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Izvolite, gospod doktor France Bučar.</p>
            </sp>
            <sp xml:id="SDZ1-Redna-28-1995-01-27.sp61">
               <speaker>DR. FRANCE BUČAR:</speaker>
               <p>Spoštovani zbor! Tudi sam se oglašam v zvezi s tem vprašanjem, ker mislim, da je širšega pomena. Rad bi poudaril, da se popolnoma strinjam s tistim, kar sta govorila, mislim da gospod Potrč in Pečanova. Namreč, opozoril bi samo na naslednje: 121. člen ustave pravi: "naloge uprave opravljajo neposredno ministrstva" in mi razpravljamo o nečem, kar je pravzaprav v ustavi popolnoma jasno določeno. Mislim, da je popolnoma jasno. Ker naloge uprave neposredno opravljajo ministrstva, je tukaj v ospredju samo strokovni in funkcionalni kriterij in nič drugega. To se pravi, da je popolnoma logično, zato je tudi stališče Vlade v tem primeru popolnoma logično, organiziraš službo tako, kjer je iz strokovnih vidikov najbolj ustrezno.</p>
               <p>Mislim, da če gre za vprašanje, recimo urejanja hudournikov, verjetno ne bomo izpostave naredili na ljubljanskem barju, ampak verjetno tam, kjer je zadeva aktualna in mislim, da je treba tak kriterij uveljavljati, ne pa iti strogo birokratsko po shemi upravne razdelitve. To mislim, da je pač kriterij, ki ga je ustava opustila in zavrgla. Hvala lepa.</p>
            </sp>
            <sp xml:id="SDZ1-Redna-28-1995-01-27.sp62">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Gabrijel Berlič, izvolite.</p>
               <p>Vidim, da vas te debate zelo veselijo, ampak mislim, da bi kazalo počasi pripeljati h koncu.</p>
            </sp>
            <sp xml:id="SDZ1-Redna-28-1995-01-27.sp63">
               <speaker>GABRIJEL BERLIČ:</speaker>
               <p>Mene so, bi rekel ti, bolj državotvorni ljudje, ki so debatirali pred menoj, toliko prepričali, da sem prišel do tega sklepa, da ne bom podprl predloga gospoda Černeliča, bi pa prosil, da Vlada vseeno upošteva, bi rekel, argumentirane razloge, ki so v razpravi bili podani in se pravi, da se bom odločil proti temu sklepu. Hvala.</p>
            </sp>
            <sp xml:id="SDZ1-Redna-28-1995-01-27.sp64">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? <stage>(Nihče.)</stage> Hvala lepa.</p>
               <p>Dajem torej na glasovanje predlog sklepa, o katerem je potekala razprava. Ugotovimo sklepčnost! <stage>(46 prisotnih.)</stage></p>
               <p>Kdo je za? <stage>(14 poslancev.)</stage> Je kdo proti? <stage>(20 poslancev.)</stage></p>
               <p>Ugotavljam, da ta predlog sklepa ni bil sprejet. S tem smo izčrpali predloge dodatnih sklepov.</p>
               <p>Vračam se k ostalim stališčem in sklepom:</p>
               <p>Prvič: "Predlagatelj naj pri pripravi predloga zakona za drugo obravnavo prouči in ustrezno upošteva pripombe Sekretariata za zakonodajo in pravne zadeve." Želi kdo o tem predlog sklepa razpravljati? <stage>(Ne.)</stage> Dajem ga na glasovanje. Ugotovimo sklepčnost! <stage>(44 prisotnih.)</stage> Ugotovimo sklepčnost! <stage>(45 prisotnih.)</stage> Zadnjič prosim, da ugotovimo sklepčnost. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo ta sklep sprejeli.</p>
               <p>Naslednji: "Predlagatelj naj pri pripravi predloga zakona za drugo obravnavo natančneje opredeli namene, za katere je možno uporabiti evidentno matično številko občana EMŠO pri vodenju davčnega registra." Želi kdo besedo o tem predlogu sklepa? <stage>(Ne.)</stage> Ugotovimo sklepčnost! <stage>(45 prisotnih.)</stage> Ponovno vas prosim, da ugotovimo sklepčnost. Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo sklep sprejeli.</p>
               <p>Naslednji: "Predlagatelj naj pri pripravi predloga zakona za drugo obravnavo dopolni določbo 38. člena tako, da bo dodatek za ovrednotenje posebne odgovornosti ter zaradi omejitev, ki izhajajo iz dela, opredeljen primerljivo z obstoječo ravnijo plač oziroma dodatkom Agencije Republike Slovenije za plačilni promet, nadziranje in informiranje. Predlagatelj naj kot enega od kriterijev pri ovrednotenju upošteva učinkovitost davčne izterjave." Želi kdo besedo o tem predlogu sklepa? <stage>(Ne.)</stage> Dajem ga na glasovanje. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo sklep sprejeli.</p>
               <p>Naslednji: "Predlagatelj naj pri pripravi predloga zakona za drugo obravnavo natančneje opredeli pogoje, ki jih morajo za opravljanje svojega dela izpolnjevati davčni izterjevalci, in njihove pristojnosti." Želi kdo besedo o tem predlogu sklepa? <stage>(Ne.)</stage> Dajem ga na glasovanje. Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo ta sklep sprejeli.</p>
               <p>Naslednji: "Predlagatelj naj pri pripravi predloga zakona za drugo obravnavo predvidi možnost, da direktor davčne uprave lahko predpiše tehnologijo naprav, potrebnih za evidentiranje davčnih obveznosti." Želi kdo besedo o tem predlogu sklepa? <stage>(Ne.)</stage> Dajem ga na glasovanje. Ugotovimo sklepčnost! <stage>(45 prisotnih.)</stage> Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo ta sklep sprejeli.</p>
               <p>Zadnji: "Predlagatelj naj pri pripravi predloga zakona za drugo obravnavo prouči možnost zbiranja ali izpopolnjevanja davčnih evidenc tudi s pomočjo sodelavcev davčnega organa, ki v tem organu niso zaposleni." Želi kdo besedo o tem predlogu sklepa? <stage>(Ne.)</stage> Dajem ga na glasovanje. Ugotovimo sklepčnost! <stage>(45 prisotnih.)</stage> Ponovno vas prosim, da ugotovimo sklepčnost. Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(22 poslancev.)</stage> Je kdo proti? <stage>(15 poslancev.)</stage></p>
               <p>Ugotavljam, da je ta sklep sprejet.</p>
               <p>Na glasovanje dajem še zadnji sklep, to je sklep, da predlagatelj pripravi zakon za 30. sejo Državnega zbora. Želi kdo besedo o tem predlogu? Gospod Sašo Lap, izvolite. To smo že glasovali. Ni vas bilo v dvorani. Želi kdo besedo o predlogu sklepa, ki sem ga predlagal? Ugotavljam, da ne in ga dajem na glasovanje. Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo ta sklep sprejeli.</p>
               <p>Dajem zdaj stališča in sklepe v celoti na glasovanje.</p>
               <p>Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(28 poslancev.)</stage> Je kdo proti? <stage>(4 poslanci.)</stage></p>
               <p>Ugotavljam, da smo stališča in sklepe v celoti sprejeli in s tem zaključujem to točko dnevnega reda.</p>
               <p>Prehajam na <title>17. TOČKO DNEVNEGA REDA - PREDLOG ZAKONA O PORAVNAVANJU OBVEZNOSTI DO BANK IZ IZPLAČANIH DEVIZNIH VLOG</title>.</p>
               <p>Predlog zakona je v obravnavo zboru predložila Vlada Republike Slovenije. Želi predstavnik Vlade besedo? <stage>(Ne.)</stage> Predlog zakona je obravnaval Odbor za finance in kreditno-monetarno politiko kot matično delovno telo. Prosim poročevalca odbora, gospoda Kopača, da predstavi mnenje odbora o predlogu zakona. Poslanke in poslance pa prosim, da ne zapuščajo dvorane, ker gre za drugo obravnavo. Izvolite, gospod Kopač.</p>
            </sp>
            <sp xml:id="SDZ1-Redna-28-1995-01-27.sp65">
               <speaker>JANEZ KOPAČ:</speaker>
               <p>Hvala za besedo. Spoštovani! Odbor se je precej ukvarjal s tem zakonom in imel tudi na njega precej pripomb, ki so naletele tudi na precejšen odmev. To niti ni čudno, kajti gre za zakon, ki bo stal to državo nekaj manj kot pol milijarde nemških mark, kar se seveda vse pripisuje k obsegu javnega dolga. Gre, kot je bilo že pri prvi obravnavi rečeno, za dolg te države še iz časov osamosvajanja in največji problem tega zakona je, da ni bil sprejet že leta 1991. Če bi takrat bil sprejet, bi bil tudi precej cenejši. Čim bolj odlašamo čas njegovega sprejetja, tem dražji postaja. Zakon je na žalost neobhoden, kajti obveznostim iz tega naslova, torej iz naslova, ki ga vsebuje tudi naslov zakona, se ni moč izogniti.</p>
               <p>Odbor je k zakonu imel nekaj bistvenih pripomb, ki se razlikujejo od vladnega predloga in vse pripombe so šle v smeri, mi smo temu na odboru rekli, linearnosti zakona, kajti zakon govori o sanaciji bank, ki nastajajo kot sanacija zaradi objektivnih vzrokov zaradi, lahko bi rekli višje sile. To se razlikuje od tako imenovane selektivne sanacije, ki je usmerjena v banke, kjer je po krivdi same banke v preteklosti, torej ne zaradi višje sile, prišlo do težav v poslovanju oziroma do potreb po sanaciji.</p>
               <p>Zakon zajema 11 slovenskih poslovnih bank in ene so od tega zakona odvisne v večji meri, ene so odvisne v manjši meri. Vsekakor pa smo kot odbor bili za to, da se ta osnovna konceptualna dilema razčisti tudi v obliki stališč do posameznih amandmajev in to je, da naj bo zakonski tekst naravnan tako, da bo čim bolj linearen, torej čim bolj enak oziroma da bo imel enak vatel, enako mero, enaka merila za vse banke, ki jih zakon zajema. Zato smo podprli oziroma predlagali kot odbor, da se ne upošteva različen obseg oziroma različna stopnja revalorizacije glavnice obveznic na podlagi tega zakona, zato smo  kot odbor  v svojem stališču predlagali, kjer smo podprli enega izmed poslanskih amandmajev, predlagali, da se upošteva enaka obrestna mera, ki se kapitalizira od leta 1991 do 1994 za vse banke. Zato smo nasprotovali vladni rešitvi, ki je predvidevala različno obrestno mero tudi v bodoče. Nasprotovali smo vladni rešitvi, ki je predvidevala selektivno obravnavo problematičnih bank glede njihove kapitalske ustreznosti pri morebitnem predčasnem odkupu glavnice javnega dolga in tako naprej.</p>
               <p>Zakon je strokovno izjemno zahteven, zato ga je na nek poljuben način tudi nemogoče predstaviti in prav tako tudi amandmaje odbora. Na tak poljuben način je moč predstaviti samo to osnovno konceptualno opredelitev odbora, ki je, kot sem že rekel, v tako imenovani linearnosti. Iz pregleda amandmajev je seveda razvidno, kakšno je stališče do posameznih amandmajev in v imenu odbora predlagam, da podprete zakon in da podprete amandmaje odbora ter seveda amandmaje, ki jih odbor podpira; in vsi iz te kategorije, ki sem jih zdaj omenil, so usmerjeni v smeri tako imenovane linearnosti, ki sem jo poskušal prej na kratko obrazložiti. Hvala lepa.</p>
            </sp>
            <sp xml:id="SDZ1-Redna-28-1995-01-27.sp66">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi besedo predstavnik za zakonodajo in pravne zadeve? <stage>(Ne.)</stage> Prehajamo na obravnavo in odločanje o posamičnih členih predloga zakona. Najprej dajem na glasovanje proceduralni sklep, da bomo o vseh tistih členih, na katere ni bil vložen noben amandma, glasovali na koncu skupno. Prosim, da ugotovimo sklepčnost za glasovanje o proceduralnem sklepu. Še vedno ugotavljamo sklepčnost. Ugotovimo sklepčnost! <stage>(40 prisotnih.)</stage> Ponovno vas prosim, da ugotovimo sklepčnost za glasovanje o proceduralnem sklepu, da bomo o vseh členih, na katere je bil vložen amandma, odločali skupno. <stage>(39 prisotnih)</stage>. Zadnjič vas prosim, da ugotovimo sklepčnost za glasovanje o predlaganem proceduralnem sklepu. <stage>(45 prisotnih.)</stage></p>
               <p>Ker Državni zbor ni sklepčen, ne more odločati, zato do ene ure prekinjam sejo. Dobimo se ob enih, upam, da na sklepčni seji. Hvala lepa.</p>
            </sp>
            <stage type="time">(Seja je bila prekinjena ob 12.25 uri in se je nadaljevala ob 13.10 uri.)</stage>
            <sp xml:id="SDZ1-Redna-28-1995-01-27.sp67">
               <speaker>PODPREDSEDNIK DR. LEV KREFT:</speaker>
               <p>Gospe in gospodje, nadaljujemo z delom, pred tem pa vas seveda prosim, da ugotovimo prisotnost v dvorani. Ugotavljamo prisotnost v dvorani v pričakovanju sklepčnega začetka dela. Ugotavljam, da je v dvorani 52 poslank in poslancev, zbor je torej sklepčen in lahko odloča. Za nadaljevanje seje se je opravičil gospod Štefan Matuš. Hkrati vas obveščam o sporočilu organizacijskega odbora za tretji tek na smučeh politikov in diplomatov, ki bo potekal v nedeljo 29.1.1995. Zaradi vremenskih razmer je bilo potrebno prestaviti kraj in sicer se bomo ob 11. uri zbrali na Pokljuki na Rudnem polju pri kasarni. Tudi tisti, ki se do sedaj še niste odločili in prijavili, ste lepo vabljeni, vsekakor pa se lahko za vse dodatne informacije obrnete na gospo Jano Primožič. Sklicatelj je pa Športno društvo Lom in Turistično društvo Tržič kot že obe leti s podpisom gospoda doktorja Avguština Mencigerja, našega nekdanjega kolega. Seveda pa predvsem vljudno vabljeni k nadaljevanju.</p>
               <p>Nadaljujemo 17. točko dnevnega reda, to je drugo obravnavo predloga zakona o poravnanju obveznosti do bank iz izplačanih deviznih vlog in ponovno dajem na glasovanje, glede na to, da je bila razprava že opravljena, tisti uvodni obvezni del, predlog proceduralnega sklepa, da o vseh tistih členih zakona, h katerim ni bil vložen noben amandma, glasujemo skupno. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(46 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo ta proceduralni sklep sprejeli.</p>
               <p>Dajem v obravnavo 1. člen zakona, h kateremu sta bila vložena dva amandmaja. Prvi je amandma na amandma Vlade k 1. členu. Amandma Vlade k 1. členu se črta v celoti. Predlagatelj je gospod Alojzij Metelko, odbor podpira, Vlada ne podpira. Mislim, da ta amandma, glede na poslovnik, ni korekten, ker bomo tako ali tako o amandmaju Vlade glasovali v celoti in bomo takrat odločili, ali se črta, ali ne, tako da v obravnavo zares dajem samo amandma Vlade, ki se glasi: v zadnji vrstici 1. člena se pred piko doda besedilo "in bankah, ki niso v postopku združitve z banko v sanaciji". Predlagatelj je Vlada Republike Slovenije, odbor amandmaja ne podpira. Želi kdo besedo o 1. členu in tem amandmaju?</p>
               <p>Ugotavljam, da nihče in dajem najprej amandma Vlade pod točko 2 na glasovanje.Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(3 poslanci.)</stage> Je kdo proti? <stage>(39 poslancev.)</stage></p>
               <p>Ugotavljam, da ta amandma nismo sprejeli.</p>
               <p>Dajem na glasovanje 1. člen v celoti. Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo 1. člen v celoti sprejeli.</p>
               <p>K 3. členu je vložen en amandma in trije amandmaji na ta amandma in sicer, prvi: V amandmaju Vlade k 3. členu se v tretji vrstici prvega odstavka za besedilom "31.12.1992" naredi pika in črta ostalo besedilo. Za prvim odstavkom se doda novi drugi odstavek, ki se glasi: "Obveznost do bank iz prejšnjega odstavka tega člena se poveča za obresti v višini 5% na letni ravni od 1.1.1991 do 31.12.1994". Predlagatelj je gospod Alojzij Metelko, odbor ne podpira in Vlada zavrača. Amandmaji in amandma pa so vezani med seboj tako, da če je ta sprejet, sta brezpredmetna ostala dva amandmaja na amandma.</p>
               <p>Naslednji pod številko 2. V amandmaju Vlade k 3. členu se besedilo novega drugega odstavka spremeni tako, da se glasi: "Obveznost do bank iz prejšnjega odstavka tega člena se poveča za obresti v višini 3% na letni ravni za obdobje od 1. januarja 1991 do 31. decembra 1994". Predlagatelj je skupina poslancev, s prvopodpisano gospo Jano Primožič. Odbor podpira, Vlada zavrača.</p>
               <p>Tretji. Na koncu predlaganega besedila novega drugega odstavka se črta pika in doda naslednje besedilo: "in banke, ki poslujejo po ZR 1994 z izgubo". Predlagatelj je skupina poslancev, s prvo podpisanim gospodom Cirilom Puckom. Odbor ne podpira in Vlada amandma ne zavrača. Vsi ti pa se nanašajo na amandma Vlade pod točko 4, ki se glasi: v prvem odstavku se v tretji vrstici za besedilom "31. december 1992" napravi pika in črta ostalo besedilo. Za prvim odstavkom se doda nov drugi odstavek, ki se glasi: "Obveznost do bank iz prejšnjega odstavka tega člena se poveča za obresti v višini 5% na letni ravni od 1. januarja 1991 do 31. decembra 1994 pri bankah, katerih kapitalska ustreznost, izračunana v skladu s 26. členom zakona o bankah in hranilnicah, Uradni list Republike Slovenije številka 1/91, 38/92 in 46/93 in izvedbenimi akti Banke Slovenije iz revidiranih letnih poročil po stanju na dan 31. december 1993 ni presegla 8% odtehtane aktive oziroma izračunani jamstveni kapital v skladu s 15. členom zakona o bankah in hranilnicah in izvedbenimi akti Banke Slovenije na isti termin, ni dosegel predpisane višine za ohranitev obstoječega dovoljenja za poslovanje. Dosedanji drugi in tretji odstavek postaneta tretji in četrti odstavek. Predlagatelj je Vlada Republike Slovenije, odbor amandma podpira. S tem dajem ta člen in vse amandmaje v obravnavo. Želi kdo besedo? Ugotavljam, da nihče, zato dajem na glasovanje najprej amandma na amandma Vlade k 3. členu pod točko 1, ki ga je vložil gospod Alojzij Metelko. Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(18 poslancev.)</stage> Je kdo proti? <stage>(32 poslancev.)</stage></p>
               <p>Ugotavljam, da ta amandma ni bil sprejet.</p>
               <p>Dajem na glasovanje amandma pod točko 2, ki ga je vložila skupina poslancev s prvo podpisano gospo Jano Primožič. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(49 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo ta amandma sprejeli.</p>
               <p>S tem je naslednji amandma na amandma brezpredmeten in dajem na glasovanje izvirni amandma Vlade pod točko 4. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(28 poslancev.)</stage> Je kdo proti? <stage>(12 poslancev.)</stage></p>
               <p>Ugotavljam, da smo ta amandma sprejeli.</p>
               <p>Na glasovanje dajem 3. člen v celoti. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo ta amandma sprejeli.</p>
               <p>Dajem v obravnavo 4. člen in amandmaja, ki se glasita: tretji odstavek se črta. Predlagatelj je Vlada Republike Slovenije, odbor amandmaja ne podpira. In še dodatni novi četrti odstavek, ki se glasi: Sestavni del zahteve iz prvega odstavka je izjava banke, da se odpoveduje vsem terjatvam do Republike Slovenije iz naslova protokola o kritju stroškov financiranja iz obveznosti banke iz naslova deviznega varčevanja. Predlagatelj je Vlada, odbor amandma podpira. Želi kdo besedo? Prosim, izvolite gospod Frim.</p>
            </sp>
            <sp xml:id="SDZ1-Redna-28-1995-01-27.sp68">
               <speaker>STANE FRIM:</speaker>
               <p>Hvala gospod predsedujoči. Spoštovane poslanke in poslanci. Izražam podporo  prvemu amandmaju 4. člena, ki ga je predlagala Vlada, sicer odbor ni dal podpore. Vendar glede na odločitev, da smo šli v linearno sanacijo, je prav, da tudi ta amandma podpremo. Ta člen namreč predvideva, da se železarske obveznice ne vračajo v zameno za te. Res je, da obstaja mnenje, da so nekje banke s temi železarskimi obveznicami prišle prepoceni skozi. Namreč najmanj kar bi takrat Državni zbor z zakonom uredil, bi bila pridobitev lastništva za višino, za katero so banke dobile železarske obveznice, torej ekvivalent višine upravljavskih delnic v bankah. Ker to s tistim zakonom ni bilo opredeljeno, zdaj s tem zakonom zadev za nazaj ne moremo in namreč te banke, ki so imele prej pogodbena razmerja s podjetji oziroma železarnami, teh pogodbenih razmer nimajo, s tem tudi nimajo več tistih zavarovanj, ki so jih imela  prej, tako da ne morejo vzpostaviti več tega razmerja za nazaj in bi to pač pomenilo, da banke ne bi bile udeležene v tej, bi rekel, pri obveznicah za izplačane devizne vloge, kar pa bi bilo proti linearnosti, za katero smo se odločili. Torej upam, da bomo pač skupaj podprli prvi amandma Vlade. Hvala.</p>
            </sp>
            <sp xml:id="SDZ1-Redna-28-1995-01-27.sp69">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne. Zaključujem razpravo in prehajamo h glasovanju. Na glasovanje dajem najprej amandma Vlade pod točko ena. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(3 poslanci.)</stage></p>
               <p>Ugotavljam, da smo ta amandma sprejeli.</p>
               <p>Na glasovanje dajem še amandma pod točko dva. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo ta amandma sprejeli in dajem na glasovanje 4. člen v celoti. Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo člen sprejeli.</p>
               <p>K 6. členu je vložen amandma, ki se glasi: "Člen se spremeni tako, da se glasi: za prevzete obveznosti do bank bo Republika Slovenija izdala in izročila bankam, ki so sklenile pogodbo po 5. členu tega zakona, obveznice, ki glasijo na ime in so nominirane v tolarjih; rok zapadlosti je 20 let, letna obrestna mera pa 3%. Vrednost obveznic, ki pripadajo bankam, določi Banka Slovenije v skladu s 3. členom tega zakona po srednjem tečaju Banke Slovenije v DEM, na dan 31. december 1994." Predlagateljica je Vlada, odbor amandma podpira.</p>
               <p>Želi kdo besedo o tem členu in amandmaju? <stage>(Nihče.)</stage> Ugotavljam, da nihče in dajem amandma na glasovanje. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo amandma sprejeli.</p>
               <p>Dajem na glasovanje še ta člen v celoti. Spremenili smo ga v celoti, zato dajem v obravnavo 7. člen z amandmajem, ki se glasi: "Člen se spremeni tako, da se glasi: obresti se bankam izplačuje polletno, in sicer 15. februarja in 15. avgusta vsakega leta. Obresti se prvič izplačajo 15. avgusta 1995 in zadnjič 15. februarja 2015. Glavnica dospe v plačilo pri zadnjem izplačilu obresti." Predlagatelj je Vlada, odbor amandma podpira.</p>
               <p>Želi kdo besedo? Ugotavljam, da ne in dajem amandma na glasovanje. Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo ta amandma sprejeli in s tem spremenili celotni člen.</p>
               <p>K 9. členu je vloženih pet amandmajev, od tega so spet štirje amandmaji na amandma Vlade, in sicer prvi: amandma Vlade k 9. členu se spremeni tako, da se glasi: "Pri obveznicah iz 6.  člena tega zakona se glavnica povečuje s stopnjo rasti cen na drobno. Obresti se izplačujejo na glavnico iz prvega odstavka tega člena." Predlagatelj je gospod Alojzij Metelko, odbor ne podpira, predlaga svoj amandma, Vlada zavrača.</p>
               <p>Glede na to, da je amandma vsebinsko enak amandmaju skupine poslancev s prvopodpisano gospo Jano Primožič, potem pa še opozarja na to, da je brezpredmeten amandma matičnega odbora, v primeru, da tega sprejmemo.</p>
               <p>Naslednji je amandma, ki ga ni potrebno brati, ker sta identična po vsebini. Upam, da je to točno.</p>
               <p>Tretji je amandma Odbora za finance in kreditno-monetarno politiko, ki ga Vlada podpira in se glasi: "V amandmaju Vlade se v predlaganem spremenjenem besedilu 9. člena v drugi vrstici prvega odstavka za besedama "na drobno" postavi pika in črta ostalo besedilo do konca odstavka. Drugi odstavek ostane nespremenjen."</p>
               <p>In četrti amandma na amandma Vlade k 9. členu, ki se glasi: "amandma Vlade k 9. členu se dopolni z novim tretjim odstavkom, ki se glasi: pri bankah, ki se jim po 3. členu ne reši pokritje obresti za čas od 1. januarja 1991 do 31. decembra 1994, se za tako ugotovljeno obveznostjo obračunavajo 3% letne obresti in se pripisujejo enako glavnici." Predlagatelj je skupina poslancev, s prvopodpisanim gospodom Cirilom Puckom, odbor ne podpira, Vlada zavrača. Ta amandma je umaknjen. Hvala lepa.</p>
               <p>Vsi amandmaji pa se nanašajo na amandma pod točko pet, ki se glasi: "Člen se spremeni tako, da se glasi: pri obveznicah iz 6. člena tega zakona se glavnica povečuje v višini 90% stopnje rasti cen na drobno pri bankah, katerih kapitalska  ustreznost po zadnjem revidiranem letnem poslovnem poročilu znaša več kot 8% tehtane aktive ter v višini 10% stopnje rasti cen na drobno pri bankah, katerih kapitalska ustreznost po zadnjem revidiranem letnem poslovnem poročilu znaša manj kot 8% tehtane aktive. Obresti se izplačujejo na glavnico iz prvega odstavka tega člena. Predlagatelj je Vlada. Odbor amandma podpira. Želi kdo besedo o teh amandmajih in o tem členu? Ugotavlja, da nihče in dajem na glasovanje amandma pod točko 1, ki je po vsebini enakovreden amandmaju pod točko 2, kot smo bili opozorjeni. Ugotovimo sklepčnost! <stage>(45 prisotnih.)</stage> Ugotovimo sklepčnost! <stage>(46 prisotnih.)</stage></p>
               <p>Kdo je za? <stage>(10 poslancev.)</stage> Je kdo proti? <stage>(34 poslancev.)</stage></p>
               <p>Ugotavljam, da ta amandma ni bil sprejet.</p>
               <p>In dajem na glasovanje amandma pod točko 2, ki je pa umaknjen. Hvala lepa. S tem nam vstane samo še amandma na amandma Vlade pod točko 3 odbora. Ugotovimo sklepčnost! <stage>(44 prisotnih.)</stage> Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(45 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo amandma sprejeli.</p>
               <p>Glede na to, da je amandma pod točko 4 umaknjen, dajem na glasovanje amandma Vlade pod točko 5. Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo ta amandma sprejeli in s tem spremenili člen v celoti.</p>
               <p>K 12. členu je vložen amandma, ki se glasi: V prvem odstavku se črta besedilo "po preteku treh let od njegove uveljavitve" in se nadomesti z besedilom "najkasneje v roku 90 dni od predložitve zahteve banke in 4. člena tega zakona". Črta se drugi odstavek. Predlagatelj je Vlada. Odbor amandma podpira. Želi kdo besedo o tem členu in amandmaju? Ugotavljam, da nihče in dajem najprej amandma na glasovanje. Ugotovimo sklepčnost! <stage>(45 prisotnih.)</stage> Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo amandma prejeli.</p>
               <p>Dajem na glasovanje še 12. člen v celoti. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo člen sprejeli.</p>
               <p>K 13. členu je vložen amandma. Člen se črta. Predlagatelj je Vlada Republike Slovenije. Odbor amandma podpira. Želi kdo besedo? Ugotavljam, da ne in ga dajem na glasovanje. Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo amandma sprejeli.</p>
               <p>K 14. členu je vložen amandma. Člen se črta. Predlagatelj je Vlada. Odbor amandma podpira. Želi kdo besedo? Ugotavljam, da ne in ga dajem na glasovanje. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo ta amandma sprejeli.</p>
               <p>K 15. členu je vložen amandma. Za besedama "tega zakona" se vstavi naslednje besedilo "ter način in postopek izplačila glavnice pred zapadlostjo in odkupa obveznic iz 16. in 16.a člena". Predlagatelj je Vlada. Odbor amandma podpira. Želi kdo besedo o členu in amandmaju? Ugotavljam, da ne in dajem amandma na glasovanje. Ugotovimo sklepčnost! <stage>(42 prisotnih.)</stage> Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo amandma sprejeli in dajem na glasovanje še 15. člen v celoti. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo 15. člen sprejeli.</p>
               <p>K 16. členu je vložen amandma in pa amandma na ta amandma. Prvi. Amandma na amandma Vlade se glasi: Besedilo predlaganega amandmaja Vlade za novi 16.a člen se spremeni tako, da se glasi: Za 16. členom se doda novi člen, ki se glasi, 16.a člen: "Republika Slovenija lahko imetnikom obveznic pred njihovo zapadlostjo izplača celotne ali proporcionalno enake dele glavnic iz prvega odstavka 9. člena tega zakona. O izplačilu celotnih ali delov glavnic pred zapadlostjo odloča Vlada Republike Slovenije. V primeru izplačila celotnih ali delov glavnic v skladu s prejšnjim odstavkom morajo imetniki obveznic na zahtevo Ministrstva za finance izročiti obveznice iz 16. člena tega zakona Ministrstvu za finance in sicer najkasneje v roku 15 dni od prejema zahteve. Če imetnik ne izroči obveznic v navedenem roku, nima več pravic iz teh obveznic. Tretji odstavek se črta." Predlagatelj je skupina poslancev, prvopodpisani je gospod Tone Peršak, odbor amandma podpira, Vlada amandmaja ne podpira. Amandma, na katerega se to nanaša, pa se glasi: Člen se spremeni, tako da se glasi: "Republika Slovenija bo vsako leto zagotovila na posebnem računu sredstva v višini največ ene dvajsetine skupne vrednosti glavnice iz prvega odstavka 9. člena zakona. Višina sredstev iz prejšnjega odstavka se določi v okviru proračuna Republike Slovenije za vsako leto posebej. Sredstva  iz prvega odstavka tega člena se uporabljajo za izplačilo glavnice ali za odkup obveznic." Za 16. členom se doda novi člen, ki se glasi 16.a člen: "Republika Slovenija lahko  posameznim imetnikom obveznic pred njihovo zapadlostjo izplača vso ali del glavnice iz prvega odstavka 9. člena tega zakona. O izplačilu vse ali dela glavnice pred zapadlostjo odloča Vlada Republike Slovenije. V primeru iz prejšnjega odstavka mora imetnik obveznice na zahtevo Ministrstva za finance izročiti obveznico iz 6. člena tega zakona Ministrstvu za finance in sicer najkasneje v roku 15 dni od prejema zahteve. Če imetnik ne izroči obveznic v navedenem roku, nima več pravic iz teh obveznic. Prednost do izplačila iz prvega odstavka tega člena imajo banke, ki so prvotni prejemnik obveznic po prvem odstavku 6. člena tega zakona in katerih kapitalska ustreznost znaša manj kot 8% tehtane aktive po revidiranem poslovnem poročilu na dan 31. december vsakega leta. Izplačilo glavnice se izvrši na dneve izplačevanja kuponov." Predlagatelj je Vlada, odbor amandma podpira. Želi kdo besedo o teh dveh amandmajih in o členu? Ugotavljam, da nihče in dajem najprej na glasovanje amandma na amandma Vlade, ki ga imate pod točko 1. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(44 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da smo amandma sprejeli.</p>
               <p>Dajem na glasovanje amandma Vlade pod točko 2. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo ta amandma sprejeli in s tem seveda tudi spremenili 16. člen v celoti ter dodali še enega.</p>
               <p>V razpravo dajem vse ostale člene zakona. Želi kdo besedo? Ugotavljam, da ne in jih dajem na glasovanje. Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(32 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo vse ostale člene zakona sprejeli.</p>
               <p>V obravnavo dajem naslov zakona. Želi kdo besedo o naslovu zakona? Ugotavljam, da ne in ga dajem na glasovanje. Ugotovimo sklepčnost! <stage>(45 prisotnih.)</stage> Ponovno vas prosim, da ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(33 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo naslov zakona sprejeli.</p>
               <p>Predlagam, da predlog zakona pripravi predlagatelj za 30. sejo Državnega zbora kot je predvideno z našim načrtom dela. Želi kdo o tem predlogu besedo? Ugotavljam, da ne in ga dajem na glasovanje. Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da smo sklep sprejeli. Medtem zaključujem to točko dnevnega reda.</p>
               <p>Prehajam na <title>18. TOČKO DNEVNEGA REDA</title> - to je <title>DRUGO OBRAVNAVO PREDLOGA ZAKONA O SPREMEMBAH IN DOPOLNITVAH ZAKONA O DAVKU OD DOBIČKA PRAVNIH OSEB</title>.</p>
               <p>Predlog zakona je v obravnavo zboru predložila Vlada Republike Slovenije. Želi predstavnik Vlade besedo? <stage>(Ne.)</stage> Predlog zakona je obravnaval Odbor za finance in kreditno-monetarno politiko kot matično delovno telo. Želi poročevalec odbora besedo? <stage>(Ne.)</stage> Želi besedo predstavnik Sekretariata za zakonodajo in pravne zadeve? Tudi ne. Potem prehajamo na obravnavo in odločanje o posameznih členih predloga zakona. Prejeli ste pregled amandmajev z dnem 19.1.1995, do takrat ni bil vložen noben nov amandma, tako da je ta pregled popoln. Predlagam, da najprej sprejmemo proceduralni sklep, da bomo o vseh členih, na katere ni bil vložen noben amandma, odločali in glasovali skupno. Prosim, da ugotovimo sklepčnost za glasovanje o tem predlogu proceduralnega sklepa. Ugotovimo sklepčnost! <stage>(53 prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo proceduralni sklep sprejeli in dajem v obravnavo amandma k 4. členu, ki se glasi: "besedilo 22.a člena se črta". Predlagatelj je Vlada Republike Slovenije, odbor amandma podpira. Želi kdo besedo o tem členu in amandmaju? Ugotavljam, da ne in dajem amandma na glasovanje. Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(31 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo ta amandma sprejeli.</p>
               <p>Dajem na glasovanje še 4. člen v celoti. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo člen sprejeli.</p>
               <p>Dajem v obravnavo 5. člen z amandmajem in amandmajem na amandma. Prvi je amandma na amandma Vlade. Črta se drugi stavek v amandmaju Vlade Republike Slovenije k 5. členu. Predlagatelj je gospod Alojz Metelko, odbor amandma podpira.</p>
               <p>Drugi. Doda se nov drugi odstavek, ki se glasi: V tretjem odstavku se doda besedilo: "bankam in hranilnicam, ki predpisano kapitalsko ustreznost presegajo za več kot 20% se med odhodke ne priznajo oblikovane splošne rezervacije. Posebne rezervacije se priznajo kot odhodek v višini 50% obračunanih zneskov bankam in hranilnicam s 14% do 18% kapitalsko ustreznostjo. Bankam in hranilnicam, ki presegajo 18% kapitalsko ustreznost, pa se ne priznajo". Predlagatelj je Vlada, odbor amandma podpira. Želi kdo besedo. Besedo ima gospod minister Mitja Gaspari. Izvolite.</p>
            </sp>
            <sp xml:id="SDZ1-Redna-28-1995-01-27.sp70">
               <speaker>MAG. MITJA GASPARI:</speaker>
               <p>Hvala lepa. Gospe in gospodje, gospod podpredsednik. Vlada vztraja na svojem predlogu iz preprostega razloga, ker se hkrati sprejemajo zakoni. Enega ste v drugi</p>
               <p>obravnavi končali pred nekaj minutami, ki bankam dajejo določene, če hočete, finančne in pa dohodkovne ugodnosti iz naslova deviznega varčevanja oziroma neizplačanih deviznih oziroma izplačanih deviznih vlog. Na drugi strani so tudi nekateri drugi zakonski akti, ki so za bančništvo že bili sprejeti. Osnovni smisel vladnega predloga je bil, da ne more z davčnega stališča podpirati prekapitaliziranost bank na tem področju. Namreč, če so banke, ki imajo povprečno kapitalsko ustreznost več kot 15%, banke, ki presegajo, to se pravi z zakonom predpisano minimalno za več kot 100%, ker je minimalna predpisana, kot veste, 8%, bi bilo nenormalno in vse rezervacije, rezervacije so stroški tekočega poslovanja, ki nastane zaradi tega, da se zavaruje tisto, kar je bilo slabo plasirano, da se jim to priznava kot 100%-na davčna olajšava tudi pri kapitalu, ki toliko presega minimalni kapital. Pomeni, da država načrtno podpira tako vrsto prekapitaliziranosti, ki je narodno gospodarskega stališča neracionalna. Pri tako visokem kapitalu lahko te stroške nosijo banke same. Zato je bil predlog Vlade, da se splošne rezervacije, ki jih banke izločajo ne glede na konkretno tveganje, da se oprostijo, da imajo davčno olajšavo do tistega zneska, ki ga predpisuje Banka Slovenije kot obvezno izločanje te splošne rezervacije, to je 9,6% kapitalske ustreznosti, nad tem pa se te splošne rezervacije ne všteva več v davčno olajšavo. Pri posebnih rezervacijah, ki jih banke oblikujejo za posamezne svoje naložbe, ki so kategorizirane, kot veste, od A do E, predlagamo, da se bankam prizna to kot 100% davčna olajšava pri izračunavanju davka na dobiček v procentih, ki so navedeni v našem predlogu, to se pravi do 14, kot 50% olajšava med 14 in 18% kapitalske ustreznosti, nad 18% pa nikakršna olajšava več, ker je 18, 19, 20, 25% kapital dovolj velika zaloga, če hočete premoženja oziroma, ki omogoča, da banke to tveganje lahko prenesejo v breme lastnega kapitala. To seveda ne pomeni tisto, kar banke zagovarjajo, da bo zaradi tega prišlo nujno do povečanja bančne marže oziroma obrestne marže in prenašanje tega stroška v aktivne obrestne mere. Ustrezna konkurenca in pa kontrola poslovanja bank, to lahko uspešno prepreči, in če bi se to zgodilo, bi to samo pokazalo, da gre pri nas za izrazito libopolen trg. Hvala lepa.</p>
            </sp>
            <sp xml:id="SDZ1-Redna-28-1995-01-27.sp71">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne in dajem na glasovanje najprej amandma na amandma Vlade, ki ga imate v pregledu pod točko 1. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(13 poslancev.)</stage> Je kdo proti? <stage>(24 poslancev.)</stage></p>
               <p>Ugotavljam, da ta amandma ni bil sprejet.</p>
               <p>Dajem na glasovanje amandma Vlade. Ugotovimo sklepčnost! <stage>(39 prisotnih.)</stage> Ugotovimo sklepčnost! Glasujemo o amandmaju Vlade pod točko 2. <stage>(43 prisotnih.)</stage> Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo ta amandma sprejeli.</p>
               <p>Na glasovanje dajem 5. člen v celoti. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(33 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo člen sprejeli.</p>
               <p>K 6. členu so vloženi štirje amandmaji. Prvi. Besedilo 6. člena se spremeni tako, da se glasi: V 25. členu se doda tretji odstavek, ki se glasi: "Izplačila po prvem in drugem odstavku tega člena se priznajo kot odhodek po tem zakonu tudi, če so izplačano iz dobička". Predlagatelj je Odbor za finance in kreditno monetarno politiko. Vlada amandma podpira.</p>
               <p>Drugi. Doda se nov prvi odstavek, ki se glasi: V prvem odstavku 25. člena, se številka "0,2" nadomesti s številko "0,3". Predlagatelj je Vlada. Odbor amandma podpira.</p>
               <p>Tretji. V prvem odstavku 25. člena se za besedo "znanstvene" ustavi besedo "raziskovalne". Predlagatelj je poslanska skupina Združene liste.</p>
               <p>Četrti. Za prvim odstavkom 25. člena se ustavi nov drugi odstavek, ki se glasi: "Kadar izplačila za namene iz prvega odstavka presegajo 0,3% ustvarjenih prihodkov, se ne glede na določilo prvega odstavka tega člena med odhodke priznava 50% izplačil za znanstvene in raziskovalne namene". Dosedanji drugi odstavek postane tretji odstavek. Predlagatelj je poslanska skupina Združene liste. Želi kdo besedo o teh amandmajih in o predloženem členu? Ja prosim, gospod Miran Potrč, izvolite.</p>
            </sp>
            <sp xml:id="SDZ1-Redna-28-1995-01-27.sp72">
               <speaker>MIRAN POTRČ:</speaker>
               <p>Hvala lepa. Ker ni mnenja odbora in Vlade k predlaganemu tretjemu in četrtemu amandmaju, naj samo na kratko pojasnim. Kar zadeva tretji amandma, bi vas rad spomnil, da smo po enaki logiki že v zakonu o dohodnini tudi s pozitivnim stališčem matičnega delovnega telesa in Vlade všteli med možne odbitne postavke vlaganja ne samo v znanstvene, ampak tudi v raziskovalne namene in jaz verjamem, da tu najbrž nobenega dvoma in spora ne more biti.</p>
               <p>Kar zadeva četrti amandma je pa naš predlog naslednji, da naj bi vse predvidene možne olajšave oziroma odbitne postavke le ne imele enak tretma, ampak da naj bi poseben tretma v podjetjih, ker gre namreč za dobičke pravnih oseb, imela vlaganja v znanstvene in raziskovalne namene, ki bi lahko v primeru, da je vseh vlaganj toliko, da presežejo ta 0,3% v kolikor bo amandma sprejet, ustvarjenih prihodkov bila povečana za tisti del namenov, ki so dani v znanstveno-raziskovalne namene, vendar ne v celoti, ampak samo polovico. Zdi se nam, da bi najbrž bilo prav, pri vlaganjih podjetij, vlaganje v znanost in tehnologijo posebej stimulirati. Po naši oceni bi strošek države ali pa zmanjšanj del proračuna tu ne bi bil velik, drugič pa bi znanstveno-tehnološka posodobitev naših podjetjih preko povečanega dobička znatno nadomestila takšen morebitni kratkoročni primanjkljaj. Hvala lepa.</p>
            </sp>
            <sp xml:id="SDZ1-Redna-28-1995-01-27.sp73">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Izvolite.</p>
            </sp>
            <sp xml:id="SDZ1-Redna-28-1995-01-27.sp74">
               <speaker>MILOJKA KOLAR:</speaker>
               <p>Hvala za besedo. Spoštovane poslanke in poslanci! Vlada omenjenemu amandmaju nasprotuje iz naslednjih razlogov. Prvi razlog je načelne narave, kjer v fiskalni politiki ne pristopamo v način selektivnih olajšav. To pomeni, da dejansko moramo postavljati vse davčne zavezance v enakopraven položaj in da ne dajemo posebnih tako imenovanih selektivnih olajšav, tako kakor je predlog omenjenega amandmaja.</p>
               <p>Nadalje ugotavljamo, da že obstoječi zakon od davka na dobiček pravnih oseb davčnim zavezancem omogoča plačilo za znanstvene namene pri ugotavljanju lastnega dobička in se ti stroški že štejejo kot odhodek pri samem ugotavljanju davčne osnove. Nadalje pa je Vlada že sama predlagala v primeru donatorskih sredstev, da oprosti plačilo davka na dobiček ta procent, ki ga zvišujemo iz 0,2% celotnega prihodka na 0,3% celotnih ustvarjenih prihodkov pravnih oseb. Tu bi še dodala podatek, da po zaključnih računih iz leta 1993 ugotavljamo, da je ta olajšava za te namene, ki je bila do zdaj 0,2% koriščena komaj 20%. Menimo, da tudi s tega vidika ta amandma ne bi bil upravičen. Hvala.</p>
            </sp>
            <sp xml:id="SDZ1-Redna-28-1995-01-27.sp75">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Tone Peršak.</p>
            </sp>
            <sp xml:id="SDZ1-Redna-28-1995-01-27.sp76">
               <speaker>ANTON PERŠAK:</speaker>
               <p>Spoštovane poslanke, spoštovani poslanci! Ne glede na podatek, ki ga je povedala gospa predstavnica Vlade, da je ta olajšava zelo malo koriščena, moram vseeno reči, da podpiram amandma, ki zvišuje možno olajšavo. Jaz sem sicer v prvi obravnavi predlagal, da bi se to spremenilo in bi se ta olajšava odštevala neposredno od davka, kar bi bilo po moje psihološko stimulativno in bi bilo verjetno, tudi če bi se izračunalo na enak učinek, bilo bolj učinkovito. Vendar Vlada očitno tega ni sprejela, parira pa zdaj temu na ta način, da povečuje možnost olajšave na ta način, se pravi za 50%. To pozdravljam, ker se navadno sicer ne obnaša tako in se mi zdi to hvalevredno. Hvala.</p>
            </sp>
            <sp xml:id="SDZ1-Redna-28-1995-01-27.sp77">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima minister, gospod Mitja Gaspari, izvolite.</p>
            </sp>
            <sp xml:id="SDZ1-Redna-28-1995-01-27.sp78">
               <speaker>MAG. MITJA GASPARI:</speaker>
               <p>Hvala lepa gospod podpredsednik. Gospe in gospodje! Tukaj gre za očiten nesporazum, ki se vleče že iz vladnih krogov, da bo povsem jasno. Gre za to, da je primerjava, ki je mednarodno narejena - kaže, da smo s prevzemanjem 0,3% višine dosegli maksimum - ki se v Evropi uporablja za tovrstne olajšave, to je približno 8 do 9%, če je osnova od dobička, ne pa kot skupni prihodek.</p>
               <p>Vse te razširitve, ki so tukaj predlagane, so nesmiselne. Če vam povem, da zakon o davku na dobiček v Sloveniji najbolj stimulativen zakon kar se tiče amortizacije v Evropi, je to osnovni odgovor na tehnološko posodobitev slovenske industrije. Največ se pridobiva s posodobitvijo s hitrim postopkom amortiziranja, če je to seveda tudi davčna olajšava. Tega očitno nihče od takih predlagateljev ne upošteva. Naše amortizacijske stopnje so najmanj dvakrat do trikrat hitrejše ali pa večje, kakor želite to meriti od tistih v primerljivih državah. Naša splošna  stopnja je 25%, najnižja predlagana v Evropi, samo še Hrvaška ima tako stopnjo z nekaterimi drugimi razlikami. Najbližja nam je Avstrija s 30% stopnjo.</p>
               <p>Torej, to je drugi razlog, ki daje komparativno prednost slovenski industriji.</p>
               <p>Tretji razlog so olajšave, ki so že vštete za investicijska dela, 20% in za investicijsko rezervo 10%. To so vse elementi, ki  omogočajo, da se tehnološki razvoj v slovenski industriji opravi brez takšnih dodatkov, kot so tukaj navedeni. Hvala lepa.</p>
            </sp>
            <sp xml:id="SDZ1-Redna-28-1995-01-27.sp79">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne in prehajam h glasovanju. Pred tem vas pa moram opozoriti, da sprejem amandmaja pod točko 1, pomeni brezpredmetnost vseh ostalih amandmajev, ker amandma pod točko 1 spreminja člen v celoti.</p>
               <p>Na glasovanje dajem torej amandma Odbora za finance in kreditno-monetarno politiko, pod točko 1. Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(29 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je ta amandma sprejet in da so s tem ostali trije amandmaji brezpredmetni. Spremenili pa smo člen v celoti.</p>
               <p>K 8. členu je vložen amandma, ki se glasi: "30. člen se črta." Predlagatelj je Odbor za finance in kreditno-monetarno politiko, Vlada amandma podpira.</p>
               <p>Želi kdo besedo o tem amandmaju? Ugotavljam, da nihče in ga dajem na glasovanje.</p>
               <p>Izvolite, gospod Tone Peršak, proceduralno.</p>
            </sp>
            <sp xml:id="SDZ1-Redna-28-1995-01-27.sp80">
               <speaker>ANTON PERŠAK:</speaker>
               <p>Moram reči, da bi rad malo bolj podrobno razlago, zakaj sodite, da je sprejem prvega amandmaja odbora ukinil možnost za sprejem amandmaja Vlade? To je po mojem najmanj, kar bi bilo, bi potem morali prej še glasovati o amandmaju Vlade, ker amandma Vlade uvaja novo materijo v ta člen, tako kot je bil predlagan v zakonu in bi morali... po moje ne drži, da zaradi tega o tem ni treba glasovati.</p>
            </sp>
            <sp xml:id="SDZ1-Redna-28-1995-01-27.sp81">
               <speaker>PODPREDSEDNIK DR. LEV KREFT:</speaker>
               <p>Hvala lepa, gospod Tone Peršak. "Besedilo 6. člena se spremeni tako, da se glasi uvodni stavek amandmaja Vlade pot točko 1. Če spremenimo člen v celoti, ga ne moremo spreminjati in popravljati še enkrat, sicer bi morala Vlada amandma pod točko dva formulirati kot amandma, na svoj lastni amandma pod točko 1. Ker ga ni formulirala, tako je ta brezpredmeten, seveda pa prav tako tisti, ki se nanašajo samo na dele vsebine 6. člena. 6. člen se namreč v izvirniku glasi - ki smo ga zdaj že popravili - v prvem in drugem odstavku 25. člena se za besedo "izplačila" doda besedilo "iz dobička". To nima nobene zveze z besedilom, ki smo ga zdaj sprejeli. Mi smo to besedilo črtali in sprejeli popolnoma novo besedilo. Nobene možnosti ni, da bi potem glasovali še o drugih amandmajih, na kar sem tudi pred glasovanjem opozoril. Kot veste, imamo v poslovniku pravilo, da je možno amandmaje pred glasovanjem še popraviti oziroma spreminjati, ali pa jih umikati. Ker tudi to ni bilo storjeno, lahko samo ugotovim, da smo sprejeli samo ta prvi amandma, ki spreminja besedilo člena v celoti. Nobene druge možnosti sam ne vidim.</p>
               <p>Imate vi kakšen drug proceduralni predlog? Člen smo spremenili, zato to lahko popravite v tretji obravnavi. To je edino, česar se lahko spomnimo tukaj pri predsedniški mizi.</p>
               <p>Rečeno je bilo, da ne zaračunavamo nasvetov. <stage>(Smeh.)</stage></p>
               <p>Smo torej pri 8. členu. Imamo amandma: "30. člen se črta." Predlagatelj je Odbor za finance in kreditno-monetarno politiko. Vlada amandma podpira. Želi kdo besedo o tem členu in o amandmaju? Ugotavljam, da ne in dajem amandma na glasovanje. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(33 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo ta amandma sprejeli.</p>
               <p>Sedaj bi pa še jaz postavil vprašanje. Glede na to, da razumem ta amandma tako, da je spremenil člen v celoti, kajti člen se je prej glasil: V 30. členu se beseda "prejete" nadomesti z besedo "obračunane". Če se člen 30. črta v celoti, smo s tem spremenili celotno besedilo 8. člena. Ali je tako? Prosil bi kolege iz Odbora za finance in kreditno-monetarno politiko, da v bodoče formulirajo amandmaje v skladu s poslovnikom. Ta amandma nima napovednega stavka, da se 8. člen črta, obstoječe besedilo nadomesti z besedilom in tako naprej in to velja tudi za ostale amandmaje odbora pri tokratnem zakonu.</p>
               <p>K 13. členu je vložen amandma, s tem smo seveda spremenili 8. člen v celoti. K 13. členu je vložen amandma, ki se glasi: V 39. členu se za besedama dolgoročna sredstva doda besedilo "ter 50% investiranega zneska za tehnološko posodobitev". Predlagatelj je poslanska skupina Združene liste. Želi kdo besedo o tem amandmaju in členu? Ja, prosim. Gospod minister Mitja Gaspari. Izvolite.</p>
            </sp>
            <sp xml:id="SDZ1-Redna-28-1995-01-27.sp82">
               <speaker>MAG. MITJA GASPARI:</speaker>
               <p>Gospod podpredsednik, gospe in gospodje! Obrazložil bom enako, kot v prejšnji moji intervenciji, prebral vam bom pa tekst z določenimi odstotki, da si boste to še dodatno lahko sami obrazložili. Sprememba zakona, ki je v proceduri, znižuje davčno stopnost s 30 na 25% brez olajšav, torej ostane davčnemu zavezancu 75% izkazanega davčnega dobička za investiranje. Ob tem pa je v uveljavi davčna olajšava za investicije, tekoče, v višini 20% vrednosti investicij. Edina omejitev pri tej olajšavi je, da se nakup osebnih avtomobilov ne šteje kot olajšava. Za bodoče investicije je določenih, kot sem že prej omenil, 10% davčne osnove. Z upoštevanjem določb, ki opredeljujejo davčno osnovo, predvsem stopnjo amortizacije ter predlagajo nižjo davčno stopnjo, ni razloga za takšne specifične selektivne dodatne olajšave. Prej sem že rekel, da je amortizacijski načrt, ki ga zakon predpisuje, glavna davčna olajšava, ki Slovenijo loči od drugih, seveda pa v te davčne olajšave, v to amortizacijo sodijo tehnološke, znanstvene in vse druge mogoče, bom rekel sredstva, ki se amortizirajo in je s tem za linearno olajšavo za vse, zaobseženo tudi tisto, kar se imenuje tehnološki razvoj.</p>
            </sp>
            <sp xml:id="SDZ1-Redna-28-1995-01-27.sp83">
               <speaker>PODPREDSEDNIK DR. LEV KREFT:</speaker>
               <p>Želi še kdo besedo? Postaviti moram vprašanje v zvezi s tem amandmajem k 13. členu poslanske skupine Združene liste. Tudi za ta amandma ni jasno, kam spada. Ali nadomešča celotno besedilo 13. člena, ali pomeni nov prvi odstavek ali nov drugi odstavek. Amandma je vložen brez napovednega stavka. Saj ga imam tukaj, tako da vam ga ni potrebno iskati.</p>
            </sp>
            <sp xml:id="SDZ1-Redna-28-1995-01-27.sp84">
               <speaker>MIRAN POTRČ:</speaker>
               <p>Gospod predsednik. Lahko je, predsedujoči, vložen brez napovednega stavka, kam se nanaša, je pa v njem relativno jasno. 39. člen se glasi: "Davčnemu zavezancu se prizna davčna olajšava v višini 20% investiranega zneska v opredmeteno osnovno sredstvo, razen v osebna motorna vozila in neopredmetena dolgoročna sredstva. Tukaj se pa doda besedilo "ter 50% investiranega zneska za tehnološko posodobitev", nadaljuje se: "vendar največ v višini davčne olajšave". Hvala.</p>
            </sp>
            <sp xml:id="SDZ1-Redna-28-1995-01-27.sp85">
               <speaker>PODPREDSEDNIK DR. LEV KREFT:</speaker>
               <p>Hvala lepa. Moram vas opozoriti, da se citira zakon o katerem ni beseda. To je zakon, ki ga spreminjamo in dopolnjujemo, govorim pa o zakonu, ki je na dnevnem redu in spreminja in dopolnjuje ta zakon. Ali je vaš amandma sedaj prvi odstavek, drugi odstavek 13. člena? Ne govorim o 39. členu. Ko bodo pripravljali zakon za tretjo obravnavo,  morajo vedeti, kam sodi ta stavek. Ali pa, če mi dovolite, da se sam odločim?</p>
            </sp>
            <sp xml:id="SDZ1-Redna-28-1995-01-27.sp86">
               <speaker>MIRAN POTRČ:</speaker>
               <p>Napovedni stavek pa glasi: V 13. členu zakona se doda novi prvi odstavek, ki se glasi: ... Hvala lepa.</p>
            </sp>
            <sp xml:id="SDZ1-Redna-28-1995-01-27.sp87">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo o tem amandmaju in členu? Ugotavljam, da nihče in dajem najprej amandma na glasovanje. Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(12 poslancev.)</stage> Je kdo proti? <stage>(30 poslancev.)</stage></p>
               <p>Ugotavljam, da ta amandma ni sprejet.</p>
               <p>Dajem na glasovanje 13. člen v celoti. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo ta člen sprejeli.</p>
               <p>K 14. členu je vložen amandma, ki se glasi: 14. člen se preoblikuje tako, da se nov drugi odstavek 40. člena glasi: "V primeru finančnega najema se določba prejšnjega odstavka uporablja tudi, če najemojemalec izgubi pravico uporabe opredmetenega osnovnega sredstva". Predlagatelj je odbor, Vlada amandma podpira. Želi kdo besedo? Ugotavljam, da nihče in ga dajem na glasovanje. Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo sprejeli ta amandma in s tem tudi spremenili člen v celoti.</p>
               <p>K 15. členu, doda se nov 15.a člen, ki se glasi: 43. členu se za besedo "zavarovalnici" postavi vejica in dodajo besede "hranilnici in hranilno-kreditni službi". Predlagatelj je gospod Alojz Metelko, odbor amandmaja ne podpira. Želi kdo besedo o tem amandmaju in o 15. členu? Gospod Alojz Metelko, izvolite, potem pa še gospod minister Mitja Gaspari. Najprej ima besedo gospod Alojz Metelko.</p>
            </sp>
            <sp xml:id="SDZ1-Redna-28-1995-01-27.sp88">
               <speaker>ALOJZIJ METELKO:</speaker>
               <p>Spoštovani podpredsednik, spoštovani zbor! S tem amandmajem predlagam, da se vlaganje dobička v rezervne sklade hranilnic in hranilno-kreditnih služb šteje za davčno olajšavo. Danes so hranilnice in hranilno-kreditne službe glede obveznosti izenačene z bankami, čeprav je njihovo poslovanje bistveno dražje, ker nimajo denar pravnih oseb in da ne govorimo o ostalih ugodnostnih, ki jih imajo banke. Poslovanje hranilnic in hranilno-kreditnih služb postaja zaradi tega vse bolj nekonkurenčno. Če država nima namena likvidirati hranilništva, mu mora zagotoviti pogoje za obstoj, eden takih pa je gotovo predlagana davčna olajšava. Glede hranilno-kreditnih služb v okviru kmetijskega društva, zadružništva, pa se je država še posebej zavezala s 3. členom zakona o zadrugah. Zato mislim, da je potrebno, da se ta amandma sprejme. Hvala.</p>
            </sp>
            <sp xml:id="SDZ1-Redna-28-1995-01-27.sp89">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Mitja Gaspari. Izvolite.</p>
            </sp>
            <sp xml:id="SDZ1-Redna-28-1995-01-27.sp90">
               <speaker>MAG. MITJA GASPARI:</speaker>
               <p>Po obstoječi zakonodaji velja, da so hranilnice in pa hranilno-kreditne službe del sistema, ki ga ureja zakonodaja v bankah, to se pravi, imajo enake olajšave in obremenitve, kot tudi banke in ni nobenega posebnega razloga, ne glede na to, da lahko razumem utemeljitev, ki jo je gospod Metelko dal zato, da bi Vlada podprla tako selektivno obravnavanje hranilnic in pa hranilno-kreditne službe. Še posebej pa ne primerjava teh institucij z zavarovalnicami, ki imajo drugačen status po zakonu o zavarovalništvu, kot pa banke po zakonu o bančništvu. Torej mi ne podpiramo te selektivne rešitve za hranilnice in hranilno-kreditne službe, pri čemer bi opozoril še na nov bančni zakon, ki ga boste imeli v obravnavi, jaz upam, že na naslednji seji parlamenta, v prvem branju, ki te stvari seveda tudi sistemsko še dopolnjeno ureja. Ureja tako status na novo hranilnic, kot tudi hranilno-kreditnih služb, da ne bi danes to širše razlagal. Iz teh in iz razlogov, ki sem jih prej povedal, Vlada nasprotuje takemu amandmaju. Hvala.</p>
            </sp>
            <sp xml:id="SDZ1-Redna-28-1995-01-27.sp91">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne in dajem ta amandma na glasovanje. Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(20 poslancev.)</stage> Je kdo proti? <stage>(21 poslancev.)</stage></p>
               <p>Ugotavljam, da amandma ni bil sprejet.</p>
               <p>Dajem na glasovanje še 15. člen v celoti. Ugotovimo sklepčnost! <stage>(30 prisotnih.)</stage> Ponovno vas prosim, da ugotovimo sklepčnost! <stage>(43 prisotnih.)</stage> Zadnjič vas prosim, da ugotovimo sklepčnost! <stage>(46 prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(6 poslancev.)</stage></p>
               <p>Ugotavljam, da smo 15. člen sprejeli in dajem v obravnavo 16. člen in dva amandmaja, od katerih se prvi glasi: prvi odstavek 16. člena se preoblikuje, tako da se glasi: " V petem odstavku 47. člena se črta zadnji stavek". Predlagatelj je odbor, Vlada podpira. In drugi. Za 16. členom se doda nov 16.a člen, ki se glasi: V tretjemu odstavku 49. člena se na koncu stavka pika nadomesti z vejico in doda naslednje besedilo: "S pripadajočimi obrestmi, ki tečejo od dneva, ko je nastala obveznost za obračun in plačilo davka do plačila." Predlagatelj je skupina poslancev s prvopodpisanim gospodom Ferijem Horvatom. Odbor amandma podpira, Vlada nasprotuje. Želi kdo besedo o teh amandmajih in o 16. členu? Gospa državna sekretarka izvolite, Milojka Kolar.</p>
            </sp>
            <sp xml:id="SDZ1-Redna-28-1995-01-27.sp92">
               <speaker>MILOJKA KOLAR:</speaker>
               <p>Hvala. Omenjenega amandmaja Vlada ne podpira iz razloga, ker bi lahko tudi pomenilo, da bi nekdo plačal, akontiral več davka na dobiček in bi glede na zakonsko zamudno obrestno mero to pomenilo najboljši denarni plasma. Iz omenjenih razlogov in široke palete možnosti pri  takem načinu izvajanja temu amandmaju Vlada nasprotuje.</p>
            </sp>
            <sp xml:id="SDZ1-Redna-28-1995-01-27.sp93">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne in dajem na glasovanje najprej amandma odbora pod točko 1. Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je ta amandma sprejet.</p>
               <p>Dajem na glasovanje še drugi amandma. Ugotovimo sklepčnost! <stage>(42 prisotnih.)</stage> Ponovno vas prosim, da ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(13 poslancev.)</stage> Je kdo proti? <stage>(30 poslancev.)</stage></p>
               <p>Ugotavljam, da tega amandmaja nismo sprejeli.</p>
               <p>Dajem na glasovanje 16. člen v celoti.</p>
               <p>Ugotovimo sklepčnost! <stage>(43 prisotnih.)</stage> Ponovno vas prosim, da ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(1 poslanec.)</stage> Hvala lepa.</p>
               <p>Ugotavljam, da smo člen sprejeli.</p>
               <p>K 17. členu sta vložena amandmaja, ki se glasita: Za 65. členom se doda nov drugi odstavek novega 65.a člena, ki se glasi: "Do 31.12.1996 ne plačujejo davkov tudi družbe za upravljanje, ustanovljene po zakonu o investicijskih skladih in družba za upravljanje." Predlagatelj je odbor, Vlada mu  ne nasprotuje. In drugi. Za 17. členom se doda nov 17.a člen, ki se glasi: za 65. členom se doda nov 65 b.) člen, ki se glasi: "Davčni zavezanci lahko pokrivajo davčno izgubo iz leta 1991, 1992, 1993 in 1994 v skladu z določbami tega zakona". Predlagatelj je odbor, Vlada amandma podpira. Želi kdo besedo o teh dveh amandmajih in o 17. členu? Jaz predpostavljam, da prvi amandma odbora pomeni, da besedilo, ki je sicer v 17. členu, ostane, gospod Kopač. Dobro. To se pravi, da gre za amandma k drugemu odstavku 17. člena. Dobro. Ja, prosim, besedo ima gospod Milan Baškovič. Izvolite.</p>
            </sp>
            <sp xml:id="SDZ1-Redna-28-1995-01-27.sp94">
               <speaker>MILAN BAŠKOVIČ:</speaker>
               <p>Samo eno majhno opozorilo, da ne bi bilo potem kaj narobe zaradi teksta, ker v tem pregledu amandmajev ta tekst izpušča eno bistveno besedo, ki pa je v amandmaju originalno notri, v poročilu namreč, da so to pooblaščene družbe. To se lahko smatra samo kot pomota, da ne bi bilo potem zaradi tega, ker to pa je bistvena beseda, kakšnih težav. To opozarjam.</p>
            </sp>
            <sp xml:id="SDZ1-Redna-28-1995-01-27.sp95">
               <speaker>PODPREDSEDNIK DR. LEV KREFT:</speaker>
               <p>Sprašujem predsednika odbora, če v besedilu amandmaja mora pristali o investicijskih skladih in pooblaščenih družbah za upravljanje. Se pravi, da gre za napako pri pretipkavanju. Popravljam torej to napako. Prvi amandma se glasi: za 65. členom se doda nov drugi odstavek novega 65.a člena, ki se glasi: "Do 31.12.1996 ne plačujejo davka tudi pooblaščene družbe za upravljanje, ustanovljene po zakonu o investicijskih skladih in pooblaščenih družbah - ali družbah za upravljanje - in družbah za upravljanje". Predlagatelj je odbor, Vlada ne nasprotuje. Želi še kdo besedo o teh dveh amandmajih in členu? Ugotavljam, da ne in dajem prvi amandma na glasovanje. Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(4 poslanci.)</stage></p>
               <p>Ugotavljam, da je amandma sprejet.</p>
               <p>Na glasovanje dajem še amandma pod točko 2. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(3 poslanci.)</stage></p>
               <p>Ugotavljam, da smo ta amandma sprejeli.</p>
               <p>Na glasovanje dajem še 17. člen v celoti. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(43 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo 17. člen sprejeli.</p>
               <p>V obravnavo dajem vse ostale člene zakona. Želi kdo besedo? Ugotavljam, da ne in jih dajem na glasovanje. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da smo sprejeli vse ostale člene zakona in dajem v obravnavo naslov zakona. Želi kdo razpravljati o naslovu zakona? <stage>(Nihče.)</stage> Na glasovanje dajem naslov zakona. Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo naslov zakona sprejeli.</p>
               <p>Predlagam še, da ta zakon sprejmemo za tretjo obravnavo za 30. sejo Državnega zbora, ki ga pripravi predlagatelj. Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(3 poslanci.)</stage></p>
               <p>Ugotavljam, da smo ta proceduralni sklep sprejeli.</p>
               <p>S tem zaključujem to točko dnevnega reda.</p>
               <p>Prehajam na <title>19. TOČKO DNEVNEGA REDA</title>, za katero vam obljubljam, da je danes zadnja, ki jo bomo še obravnavali. To je <title>PRVA OBRAVNAVA PREDLOGA ZAKONA O CARINSKI TARIFI</title>.</p>
               <p>Predlog zakona je v obravnavo zboru predložila Vlada Republike Slovenije. Želi predstavnik Vlade besedo? Besedo ima državna sekretarka, gospa Vojka Ravbar.</p>
            </sp>
            <sp xml:id="SDZ1-Redna-28-1995-01-27.sp96">
               <speaker>MAG. VOJKA RAVBAR:</speaker>
               <p>Spoštovani predsedujoči, spoštovane poslanke in poslanci! Poskušala bom biti v uvodu čim krajša.</p>
               <p>Kot veste, je Slovenija ob osamosvojitvi prevzela v svoj pravni sistem zakon o carinski tarifi bivše Jugoslavije. Ker pa ta zakon ne ustreza strukturi slovenskega gospodarstva, je Vlada Republike Slovenije pripravila nov zakon, ki je zdaj pred vami. Gre za zadnji pomembni zakon s področja ekonomskih odnosov s tujino, ki bo nadomestil prevzeti zakon nekdanje Jugoslavije in na novo uredil področje carinske zaščite slovenskega gospodarstva.</p>
               <p>Z novim zakonom želimo vzpostaviti pregledno carinsko zaščito slovenskega gospodarstva, s tem da bo nivo zaščite skladen s potrebami in strukturo slovenskega gospodarstva, ki je močno vpeto v mednarodne tokove in tudi močno izvozno - uvozno odvisno.</p>
               <p>Z uveljavitvijo zakona naj bi se poenostavili carinski postopki glede obračunavanja uvoznih dajatev, zato se bo z dnem uveljavitve tega zakona, to je predvidoma s 1. julijem letos, pomeni istočasno z novim carinskim zakonom, pri uvozu blaga obračunavala le carina in bosta ukinjeni sedaj veljavni dve posebni uvozni dajatvi, vsaka v višini 1%.</p>
               <p>Hkrati naj bi se ukinilo tudi administriranje, ki se sedaj kaže v tem, da je potrebno za uporabo znižanih carinskih stopenj pri uvozu blaga, ki se ne proizvaja v Sloveniji, pridobiti posamična potrdila Gospodarske zbornice Slovenije, da se blago ne proizvaja doma.</p>
               <p>Pri pripravi predloga smo upoštevali obveznosti, ki jih je Slovenija prevzela v pogajanjih v okviru splošnega sporazuma o carinah in trgovini - GATT, istočasno pa je bila upoštevana tudi dosedanja ureditev v Evropski uniji, ki se pa letos tudi delno spreminja.</p>
               <p>S tem zakonom se v Sloveniji uvaja tudi tako imenovana kombinirana nomenklatura vpisa in šifriranje blaga, ki je v veljavi v Evropski uniji.</p>
               <p>Zakon je razdeljen na dva dela. V prvem delu so opredeljene temeljne določbe, ki urejajo določanje in uporabo carinskih stopenj ter uporabo in spreminjanje nomenklature carinske tarife.</p>
               <p>Drugi del zakona predstavlja tarifni del, to je carinsko tarifo.</p>
               <p>Pri določanju predlaganih carinskih stopenj so bili, poleg uvodoma navedenih načel, upoštevani tudi predlogi, mnenja in pripombe gospodarstva, bodisi neposredno ali preko Gospodarske zbornice Slovenije oziroma njenih združenj.</p>
               <p>Predlagatelj podpira ukrepe in stališča, ki so bili sprejeti že v dosedanjih razpravah v predlogu zakona. Prav tako pa bo do druge obravnave pripravil tudi predloge podzakonskih aktov ter z njimi seznanil Državni zbor.</p>
               <p>Da bi pa lahko  čimprej pristopili k pripravi zakona za drugo obravnavo, spoštovane poslanke in poslanci, predlagam, da predlog zakona po obravnavi sprejmete in se lotimo naslednjega dela. Hvala lepa.</p>
            </sp>
            <sp xml:id="SDZ1-Redna-28-1995-01-27.sp97">
               <speaker>PODPREDSEDNIK DR. LEV KREFT:</speaker>
               <p>Hvala lepa. Predlog zakona je obravnaval Odbor za gospodarstvo kot matično delovno telo. Želi predstavnik odbora besedo? Gospod Maks Lavrinc ima besedo, izvolite.</p>
            </sp>
            <sp xml:id="SDZ1-Redna-28-1995-01-27.sp98">
               <speaker>MAKSIMILJAN LAVRINC:</speaker>
               <p>Hvala za besedo. Ker je predsednik odbora začasno zadržan, me je zaprosil, da povem nekaj besed, predvsem to, da je odbor predlog zakona obravnaval in da iz vseh razprav, ki so bile na tem odboru, torej sodelovali so tudi zbornica, pravzaprav obe, tudi obrtna - veje to, da je potreba po sprejetju tega zakona velika in je bilo zato še zlasti izpostavljeno to, da je treba zakon sprejeti čim prej, tako da bi skupaj, torej istočasno s carinskim zakonom pričel veljati 1. julija. Ker ste predloge stališč in sklepov dobili v pisni obliki, mislim, da je to dovolj za predstavitev.</p>
            </sp>
            <sp xml:id="SDZ1-Redna-28-1995-01-27.sp99">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi besedo predstavnik sekretariata? <stage>(Ne.)</stage> Želijo besedo predstavniki poslanskih skupin, če je kakšen še tukaj? <stage>(Ne.)</stage> Besedo dajem poslankam in poslancem. Želi kdo besedo? Ugotavljam, da nihče, kar pomeni, da bomo prešli h glasovanju o stališčih in sklepih, ki bo relativno preprosto, ker nanje ni bil oddan nobeden amandma, zato prosim vse poslanke in poslance, da se vrnete v dvorano in omogočite sklepčnost za zadnja glasovanja na današnjem nadaljevanju seje. Prosim za prisotnost.  </p>
               <p>Stališča in sklepe ste prejeli s poročilom matičnega delovnega telesa. Najprej dajem v obravnavo in na glasovanje 1. sklep: "Predlog zakona o carinski tarifi, prva obravnava, je primerna podlaga za pripravo zakona za drugo obravnavo." Želi kdo besedo o tem predlogu? Ugotavljam, da nihče in ga dajem na glasovanje. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(44 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo ta sklep sprejeli.</p>
               <p>Glede na to, da ni bil vložen amandma, predlagam, da ostalih pet predlaganih stališč in sklepov obravnavamo v celoti in glasujemo o njih skupno. Želi kdo besedo o teh stališčih in sklepih? Ugotavljam, da nihče in jih dajem skupno na glasovanje. Ugotovimo sklepčnost! <stage>(46 prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo sprejeli stališča in sklepe.</p>
               <p>Dajem v obravnavo še dodatni sklep in sicer: "Vlada naj pospeši pripravo predlogov zakonskih in ostalih aktov necarinske zaščite gospodarstva, standardi, tehnični predpisi in podobno. Do druge obravnave predloga zakona o carinski tarifi naj pripravi pregled veljavnih predpisov na tem področju." Želi kdo besedo o tem predlogu dodatnega sklepa? Ugotavljam, da nihče in ga dajem na glasovanje. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo dodatni sklep sprejeli.</p>
               <p>Dajem na glasovanje še proceduralni sklep, da se zakon za drugo obravnavo pripravi za 31. sejo Državnega zbora. Gospod Maks Lavrinc ima besedo za drugačen proceduralni predlog, predpostavljam.</p>
            </sp>
            <sp xml:id="SDZ1-Redna-28-1995-01-27.sp100">
               <speaker>MAKSIMILJAN LAVRINC:</speaker>
               <p>Hvala za besedo. Čeprav slišim za svojim hrbtom besede gospe sekretarke, da so se dogovorili, da je tako v redu, ampak gospod Feri Horvat me je posebej opozoril, da če je mogoče, se to pripravi za 30. sejo in zato dajem takšen predlog.</p>
            </sp>
            <sp xml:id="SDZ1-Redna-28-1995-01-27.sp101">
               <speaker>PODPREDSEDNIK DR. LEV KREFT:</speaker>
               <p>Glede na možnosti, ki nam jih daje poslovnik, je verjetno bolje, da skrajšujemo in združujemo, če se tako odločimo, drugo in tretjo obravnavo, ne pa da damo prekratek rok za prvo in drugo, gospod Lavrinc, tako da jaz dajem prvotni predlog, da pripravimo ta zakon za 31. sejo na glasovanje, če bo pa padel, bom dal pa še vašega. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(3 poslanci.)</stage> Hvala lepa.</p>
               <p>Ugotavljam, da smo s tem sprejeli tudi ta proceduralni sklep.</p>
               <p>Zaključujem to točko dnevnega reda, vas lepo pozdravljam do ponedeljka ob 12. uri in vam priporočam udeležbo na nedeljskem teku. Lažje boste sedeli tukaj drugi teden. Nasvidenje.</p>
            </sp>
            <stage type="time">(SEJA JE BILA PREKINJENA 27. JANUARJA 1995 OB 14.24 URI IN</stage>
         </div>
      </body>
   </text>
</TEI>
