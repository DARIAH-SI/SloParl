<?xml version="1.0" encoding="UTF-8"?><TEI xmlns="http://www.tei-c.org/ns/1.0" xml:id="Redna-22-1994-06-23">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                     Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons Priznanje
                     avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">943E95E4112DCF5DC1257832004838E6</idno>
               <idno type="URI">943E95E4112DCF5DC1257832004838E6</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#Redna-22-1994-06-23.DZ" n="22">
               <name>Redna</name>
               <date when="1994-06-23"/>
            </setting>
         </settingDesc>
         <particDesc>
            <listOrg>
               <org xml:id="Redna-22-1994-06-23.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 23. JUNIJA 1994 OB 10.15 URI.)</stage>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Spoštovane kolegice poslanke, spoštovani kolegi poslanci, gospe in gospodje!
                  Pričenjam nadaljevanje 22. seje Državnega zbora Republike Slovenije. Obveščen sem,
                  da so zadržani in se današnje seje ne morejo udeležiti naslednje poslanke in
                  poslanci: dr. Leo Šešerko, dr. Jože Pučnik, dr. Ciril Ribičič, Jože Jagodnik,
                  Miran Jerič, Janez Vindiš, mag. Jože Protner, Ivan Sisinger za popoldan, dr. Lev
                  Kreft, Mihaela Logar, Tone Partljič, Alojz Metelko in Irena Oman za dopoldanski
                  del.</p>
               <p>Ugotovimo prisotnost! Še vedno ugotavljamo prisotnost v dvorani. Ugotavljam, da je
                  navzočih 57 poslank in poslancev. Tako je zbor sklepčen in lahko odloča.</p>
               <p>Na to sejo sem vabil predstavnike Vlade Republike Slovenije in jih lepo
                  pozdravljam. Današnje zasedanje bomo pričeli z nadaljevanjem včeraj prekinjene
                  razprave <title>O PREDLOGU ZAKONA O SPREMEMBAH IN DOPOLNITVAH ZAKONA O VLADI
                     REPUBLIKE SLOVENIJE</title>, ter nato nadaljevali z obravnavo 34. točke
                  dnevnega reda, to je s predlogom zakona o Slovenski akademiji znanosti in
                  umetnosti, ter po dnevnem redu dalje. Popoldanski del seje pa bi začeli z zakonom
                  o omejevanju uporabe tobačnih izdelkov. K razpravi so se javili še gospod Maks
                  Lavrinc, dr. France Bučar, Zmago Jelinčič in Feri Horvat. Najprej dajem besedo
                  gospodu Maksu Lavrincu. Izvolite.</p>
            </sp>
            <sp who="SDZ1:LavrincMaksimilijan">
               <speaker>MAKSIMILJAN LAVRINC:</speaker>
               <p>Dober dan vsem skupaj! Predsedujočemu hvala za besedo. Včeraj ali pa danes ste
                  dobili na klop predlog sklepa, ki ga predlagam. To pomeni, da naj bi predlagatelj
                  za naslednjo obravnavo, se pravi za drugo obravnavo zakona o Vladi, proučil
                  možnost drugačne ureditve v drugem odstavku 14. člena sedanjega zakona o Vladi, in
                  sicer tako, da razširi možnost oziroma število ministrov brez listnice.
                  Utemeljujem svoj predlog z naslednjim: ko se sestavlja Vlada, je po mojem potrebno
                  dati na nek način en manevrski prostor, da takšno Vlado sestavi tako, kot sam
                  ocenjuje, da jo bo najlažje obvladoval oziroma da se mu da na ta način tudi neka
                  možnost poprejšnje sestave Vlade. Takšna odločitev bi mogoče prispevala tudi k
                  neki večji politični stabilnosti. Navsezadnje tako ali tako vsakega ministra
                  potrjuje ali pa zavrne, razreši parlament.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Repliko ima gospod Kopše. Izvolite.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Spoštovane kolegice in kolegi, gospod predsedujoči! Mislim, da bom proti temu
                  predlogu sklepa gospoda Lavrinca, ker LDS in gospod mandatar in predsednik stranke
                  LDS naj na kakšen drug način plačuje novo pridobljene člane, ne pa z ministrico
                  brez listnice.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Repliko ima gospod Lavrinc.</p>
            </sp>
            <sp who="SDZ1:LavrincMaksimilijan">
               <speaker>MAKSIMILJAN LAVRINC:</speaker>
               <p>Hvala. Gospod Kopše očitno ni razumel moje pobude oziroma mojega sklepa. Jaz nisem
                  predlagal, da se ministru oziroma premierju Drnovšku omogoči ta možnost za
                  razširitev števila ministrov v resnici, ampak sem predlagal, da se tako spremeni
                  zakon o Vladi, kar pomeni, da to velja za vse premiere.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo dajem dr. Francetu Bučarju. Prosim. Prosim pa tudi za malo več
                  miru v dvorani.</p>
            </sp>
            <sp who="SDZ1:BučarFrance">
               <speaker>DR. FRANCE BUČAR:</speaker>
               <p>Spoštovani gospod predsedujoči, spoštovani zbor! Najprej moram izraziti svoje
                  zadovoljstvo, da je prišel pred parlament predlog tega zakona, ker mislim, da je
                  že skrajni čas, da se problem Vlade in njenega statusa in funkcije enkrat kolikor
                  toliko v skladu z ustavo uredi. Globoko se tudi strinjam z ugotovitvami, ki so jih
                  navedli v obrazložitvi, kot moto za izdajo tega zakona, ker to se nekako ponavlja
                  v dodatni obrazložitvi, ampak vendarle, temeljna ugotovitev, s katero se globoko
                  strinjam, je, da ta Vlada ne ustvarja politike.</p>
               <p>Drugič, da je parlament obremenjen z vsemogočimi podrobnostmi, da se spušča v
                  stvari, ki bi jih morala delati Vlada. Skratka, da je treba, če malo poenostavim,
                  te stvari enkrat urediti in da moramo iz izvršnega sveta priti enkrat do Vlade.
                  Mislim, da je ta zahteva zelo v redu, kajti naša ustava ne predvideva več
                  izvršnega sveta, ampak predvideva Vlado.</p>
               <p>V nazivu izvršni svet pa seveda ne gre samo za ime, gre za način upravljanja te
                  družbe, te države. In sicer je v tem zajet koncept tako imenovanega linijskega
                  upravljanja družbe, ki smo ga nasledili že v času prosvetljenske države, ki je v
                  tem popolnoma adekvatno lahko tudi komunistični režim prevzel. Nam se je tako
                  globoko vtisnilo v možgane to socialistično mišljenje, da kar enostavno ne moremo
                  iz tega koncepta ven. Torej, tudi s tem se globoko strinjam. Vendar problem
                  izvršnega sveta je samo eden od detajlov, en delček v celotnem procesu
                  upravljanja, ki izhaja iz stališča, da vedno višja inštanca odloča, nižja inštanca
                  pa izvršuje. To se pravi, tudi predpostavlja, da je na vrhu koncentrirana vsa
                  modrost, je treba samo poskrbeti, da bodo odločitve tega vrha čimbolj točno
                  izvršene do kraja. In zato vse nižje stopnje v odločanju ne dodajajo ničesar in
                  tudi ne smejo ničesar dodajati k premisom odločitev, ki so bile sprejete na vrhu,
                  ampak samo strogo izvršujejo, kar pomeni, da tudi dejanski stan ocenjujejo tako,
                  kot ga ocenjuje vrh. In kar se tiče povratnih informacij, ta vrh zanima samo
                  vprašanje, ali so bile direktive izvršene tako, kot je bilo odločeno. To je
                  koncept izvršnega sveta, ki, pravim, zajema samo eno inštanco v tej celotni verigi
                  odločanja.</p>
               <p>Torej, če hočemo preiti mi do vlade, ne pomeni samo, da moramo na tej stopnji
                  nekaj spremeniti, ampak pomeni, da mora v celoti proces odločanja postaviti na
                  drugačne temelje, in sicer temelje v tem, da vsaka stopnja, se oproščam tistim, ki
                  bodo to čutili kot kakšno predavanje, ker menim, da je to žaljivo, vendarle
                  pravim, na vseh stopnjah se uveljavljajo vse premise odločanja. To se pravi,
                  vrednostne premise, premise o dejanskem stanju in kavzalne zanje premise.</p>
               <p>Vidite, zato sedaj govoriti o tem, da vlada ne določa, da ne vodi politike, je
                  čisti nesmisel. Tudi vlada določa politiko in jo mora tudi samostojno določati. In
                  kar jaz zamerim tej vladi, to kar se tudi dostikrat v javnosti sliši, je ravno v
                  tem, da nobene politike ne izvaja, oziroma da ne določa in ne vodi nobene
                  politike. Za kaj gre? Vlada ni samo linijski izvršilni organ, ampak je organ, ki
                  je v drugi stopnji določen, da odločitve na prvi stopnji oplemeniti s svojimi
                  lastnimi premisami, tako kot ugotavlja dejanski stan in zlasti vrednostno.</p>
               <p>Če tega ni bilo, nastane vprašanje, zakaj do tega nismo prišli? Potrebno je
                  najprej narediti analizo, zakaj se ta koncept upravljanja kar naprej nadaljuje? V
                  samem začetku je krivda na obeh straneh. Parlament, ki določa politiko. Najprej je
                  potrebno vedeti, kaj je politika. Politika pomeni pravzaprav del premis za
                  odločitev, ki predstavljajo predvsem ciljne elemente, vrednostne elemente.
                  Popolnoma je jasno, da odločitve, ki zadevajo ta narod, to državo, na prvi stopnji
                  sprejema parlament. O tem ne more biti nobenega najmanjšega dvoma.</p>
               <p>Če gremo na naslednjo stopnjo, moram zopet reči, tudi vlada, ne samo da vodi, mora
                  voditi politiko in mora imeti pravico, da vodi politiko. Za to, da to vodi, pa
                  mora imeti potrebno organizacijo in potrebne metode, ki so skladne s takim načinom
                  odločanja. Na tej prvi stopnji, zato pravim, ne govorim samo retorično, resnično
                  sem zadovoljen, da je do te razprave enkrat prišlo, kajti parlament enostavno ni
                  tisti organ, kot je po svoji vsebini predviden v ustavi. Če govorimo o čisto novem
                  konceptu družbe, demokratične družbe, o pravici posameznika, potem je popolnoma
                  logično, da na tej prvi stopnji, odločamo v imenu ljudstva, naroda, kakorkoli
                  hočemo temu reči, ampak vendarle, samo o najbolj temeljnih ciljih, o najbolj
                  osnovnih zadevah.</p>
               <p>Zato se zakonodaja mora, skladno s to ustavo, nanašati predvsem na te temeljne
                  konceptualne zadeve. Nastane sedaj vprašanje, do kam to seže? Nek kriterij tukaj
                  imamo že v ustavi. Kadar gre za odločanje o pravicah in dolžnostih državljana,
                  potem ima samo ta zbor pravico o tem sprejemati odločitve in nihče drug. Od tega,
                  do izvršitve, je pa še dolga pot. To je velikanski prostor, ki je prepuščen vladi,
                  ki ga mora izpolniti in ga do sedaj ni izpolnila.</p>
               <p>Če vlada ugotavlja, da ni izpolnila svojega političnega prostora, potem se najprej
                  človek vpraša, vlada je tista, ki predlaga parlamentu zakone kot najbolj imeniten
                  izraz politike. Toda naši zakoni absolutno datirajo iz dobe, ko smo imeli
                  popolnoma drugačen skupščinski sistem in izvršni svet.</p>
               <p>Če imamo dejansko takšen koncept vlade, potem mi potrebujemo zelo jasne, kratke
                  zakone in velika pooblastila prav vladi, da lahko na temelju teh zakonov potem
                  izvršilne predpise izdaja. Ne pa tako, da tukaj ta parlament pravzaprav odloča o
                  vseh mogočih podrobnostih. Torej naši zakoni so absolutno zakoni iz prejšnjega
                  obdobja in zato je pravzaprav problem, kako našo zakonodajo uskladiti z duhom
                  ustave. Mi še vedno govorimo o tako imenovanih sistemskih zakonih, o krovnih
                  zakonih, ki so bili nekoč pravzaprav samo normativna oblika za neko filozofijo ali
                  ideologijo. Mi še vedno sprejemamo zakone, ki so tako rekoč nabiti z vsemi
                  mogočimi podrobnostmi. Dobro je, pa to ni samo krivda vlade, da nam take stvari
                  predlaga. Tudi tukaj v tem našem samem zboru se stalno slišijo zahteve: še tole bi
                  morali urediti, še te pravice moramo imeti, tole komisijo še ustanoviti itn.
                  Mislim, da je prvi problem, problem tega zbora, vis-a-vis tudi vlade, da dejansko
                  z našo zakonodajo, normativno dejavnost posodobimo in spravimo enkrat v sklad z
                  ustavo.</p>
               <p>Ne bi vas zdaj mučil z analizo naše zakonodaje, kot smo delali na področju financ,
                  smo pravzaprav že daleč daleč od ustavnih konceptov itd. Poglejte naprej. Če hoče
                  vlada tako odločati, potem mora tudi metoda dela biti drugačna, naša vlada pa je
                  ostala po svoji sestavi in metodah dela izvršni svet. Če hočemo mi dobro vlado
                  imeti, mora biti vlada drugače organizirana. Vlada mora predvsem sintetizirati.
                  Najprej je treba ugotoviti, da je vlada politični organ, ne strokovni organ in
                  vlada je tisti organ, ki vrednostne premise, ki jih dobi v tem zboru, prenaša
                  potem kot vrednostne premise v upravo, ki jih mora uprava prevzemati in potem s
                  strokovnimi vidiki naprej izdelati in izvajati. Srečujemo se potem s starim
                  problemom znanega sociologa Maksa Vebra, ki je postavil problem, ali politika in
                  diletantstvo, ali uprava in strokovnost. Vlada se ne more iti strokovnosti v tem
                  smislu, minister je danes lahko za to področje, jutri za tretje področje itd.
                  Ampak minister je politični človek in njegove korenine so v tem parlamentu in temu
                  parlamentu je odgovoren. Mi pa smo šli v organizaciji vlade dejansko ponoviti
                  vzorec starega izvršnega sveta. Torej, ne bi to postavil kot kritiko, ampak dobro
                  je, ministrska mesta so postala predmet trgovanja zato, da zadostimo posameznim
                  strankam po ministrskih mestih. Dobro, jaz to v političnih zgodbah čisto lahko
                  razumem, samo z vidika funkcionalnosti neke vlade, pa seveda to ne more biti
                  kriterij. In če mi še zmeraj prihajamo do števila novih ministrstev, smo
                  pravzaprav iz prejšnjega tako rekoč mini parlamenta, ki ga je predstavljala vlada,
                  naredili danes sedaj iz vlade oziroma iz tega izvršnega sveta, če ga pravilno
                  imenujem, smo naredili pravzaprav parlament, ki konkurira temu parlamentu, kajne,
                  ki pa ima pravzaprav že več članov, kakor pa naš parlament, ker smo zajedli s
                  politiko globoko v področje uprave, kamor pravzaprav ne bi smeli iti.</p>
               <p>Včeraj je bilo dosti govorjenja o tem, ali delitev oblasti potem še spoštujemo, če
                  vlado tako razumemo? Torej, o tem so lahko mnenja zelo deljena, ampak mislim, to
                  je pravzaprav čisto teoretično razpravljanje. Če vam citiram recimo, iz tega
                  znanega angleškega konstitucionalista iz preteklega stoletja Beach Hota, ki v
                  knjigi Angleška konstitucija pravi, da že več kot 100 let po Montiskjeju v Angliji
                  več ne vlada delitev oblasti, ampak palamentarizem, in da je Anglija pravzaprav
                  republika, ki jo vodi premier in v angleškem ustroju razlikuje tako imenovane
                  impozantne in resnične stvari. Prve so videti zelo bistvene in zbujajo celo
                  izključno pozornost, toda v resnici imajo samo dekorativni pomen. Parlament je
                  izgubil tisti lirični pomen predstavništva narodne volje in svetišča, kjer se
                  dogaja misterij pretvarjanja poslanske volje v zakon. Vidite, to je sicer res,
                  ampak če mi to načelo v celoti opustimo, potem moramo opustiti koncept
                  parlamentarne vlade sploh, predstavniške oblasti. Vidite, zato mi absolutno,
                  mislim, upoštevajoč dejstvo, da se praktično najbolj pomembno odloča na ravni
                  vlade, ker se te načelne odločitve sprejemajo oziroma konkretizirajo v
                  izvršljivost, toda s tem mi ne moremo povedati, odstopiti, da je potem ta druga
                  stopnja v procesu odločanja tista, katero pooblastimo, da sama iz svoje moči in iz
                  svoje volje lahko določa državno politiko.</p>
               <p>Strinjam se, da smo se včeraj tudi, ko se je ta diskusija že začela, v veliki meri
                  pravzaprav šli besedne igrice. Balzak je nekoč rekel: <q>"Besede imamo zato, da
                  skrijemo tisto, kar mislimo."</q> Nekaj podobnega se nam je včeraj tukaj dogajalo.
                  Torej, če sem poslušal predstavnika izvršnega sveta, ki je zelo elokventno
                  govoril, uporabil celo vrsto argumentov, razen nekje malo šel čez, ampak vendarle
                  je govoril proti sebi. Vse argumente, ki jih je govoril, je uporabil natančno
                  zoper tisto, kar je predlagal.</p>
               <p>Če pogledam poročilo Sekretariata za zakonodajo, se iz poročila popolnoma jasno
                  vidi, da je odločno oziroma, da je prišel do spoznanja, da je ta predlog
                  protiustaven, ampak formulacija je pa takšna, da bi rekel, no ja, saj konec
                  koncev, saj kar gre. Dobro, to je postranskega pomena, torej dejstvo je, še
                  enkrat, da ponovim, resnično je potrebno v celoti spremeniti način dela v tej
                  hiši, potrebno je bistveno spremeniti tako organizacijo, kot metodo v vladi.</p>
               <p>Med drugim je za izvršni sistem, linijski način vladanja značilen tudi in sploh za
                  upravljanje, analitičen pristop k stvari. Bistvo politike pa je sintetiziranje pri
                  tem, zato to kupčevanje z ministrskimi mesti ni samo problem delitve preko
                  strankarske moči, ampak globoko zajeda tudi v sam način, v stil dela in s tem smo
                  pravzaprav, s to trgovino smo pravzaprav mi praktično podminirali ustavni koncept,
                  kako mora vlada delati. Torej, če še enkrat povem, zelo se strinjam, pozdravljam
                  to idejo, da se enkrat dejansko naredi vlada, pa ne samo vlada, da se celoten
                  sistem uprave uskladi z ustavo. V tem je stvar, ker se ne more stvar nehati pri
                  vladi, vlada bo tako delala, sedaj pa drugače.</p>
               <p>Tudi zadnja stopnja - sedaj se malo ponavljam, nekateri boste rekli, da ponavljam
                  stare stvari - zadnja stopnja določa tudi politiko, tudi policaj na cesti določa
                  politiko. Mi lahko tukaj sprejemamo ne vem kakšne mogočne zakone, od njega pa je
                  odvisno, če je slabe volje, manj slabe volje, kako te bo obravnaval kot kršilca.
                  In carinik na meji. Od njega je odvisno, če se mogoče tisti dan slabo počuti, ali
                  ti bo odprl vse kovčke in tako naprej ali ti jih pa ne bo. Torej politika se
                  izvaja na vseh stopnjah, razlika je pa seveda v doziranju, zato ima vlada predvsem
                  v pretežne meri v svojih odločitvah ta politični, bom rekel, vrednostni del, in če
                  hoče tako vladati, tako odločati, potem ne more biti tudi organizirana tako, da je
                  možno samo analitično pristopanje k problemom, ampak bistvo, bistvo politike je
                  ravno sposobnost sinteze. Če imamo pa mi opravka tukaj z mini parlamentom, je pa
                  jasno, da je tukaj samo ena konkurenca temu parlamentu in da dva ne moreta biti v
                  isti stvari. Zato mislim, da je potrebno tukaj globoko zaorati na to področje.
                  Menim, da je predlog zakona v tej fazi daleč preuranjen, ker enostavno teh
                  temeljnih problemov ni rešil oziroma niso bile postavljene podlage za to, da bi
                  lahko o teh stvareh tako odločali. Če pozdravim dober namen tega, pa seveda ti
                  problemi ne morejo biti rešeni na način, kot je tukaj predlagan, da se pravzaprav
                  z navadno večino v parlamentu spremeni ne samo ena ustavna določba, ampak sam
                  temeljni koncept ustave se spreminja. Nikogar ne dolžim sedaj politične
                  perverznosti, predvsem pa ne želim, da bi imeli zopet opravka z ustavnim sodiščem,
                  ker bi ga v vsakem primeru imeli. Mislim, da to absolutno sploh ne more biti
                  problem, problem je dejansko v volji, da iz tega nekaj naredimo. Mislim, da je že
                  skrajni čas. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Bučarju. Besedo dajem gospodu Zmagu Jelinčiču.</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>Hvala lepa. Rekel bi, da razumem predlog zakona o spremembah in dopolnitvah zakona
                  o Vladi Republike Slovenije zgolj kot začetek za ureditev celotnega sistema uprave
                  v Republiki Sloveniji. Državna uprava je tista, kar je dosti bolj pomembno, da bi
                  se uredilo. Konec koncev, uprava ni vodenje države, ni tistih 17 kljukcev, ki
                  sedijo na ministrstvih in tam naokrog, ampak je nekaj drugega. In brez ministrov
                  država lahko gre dalje, brez dobre uprave, država umre. Tega se pri nas niti ne
                  zavedamo in ne vem, če se bomo kdaj zavedali.</p>
               <p>Če preidem kar k besedilu členov, me absolutno moti v 2. členu dikcija, da vlada
                  določa politiko države. Vlada ne more določati politike države. Konec koncev je to
                  tudi v nasprotju s 4. členom, ko pravi, da je Vlada odgovorna Državnemu zboru za
                  politiko države. Politiko države določa Državni zbor oziroma parlament, Vlada pa
                  to politiko lahko vodi v skladu in šele takrat mu je lahko odgovorna za to, kar
                  počne. Vlada bo lahko določala politiko Republike Slovenije šele takrat, ko bo
                  vsem v vladi in v državi jasno, da smo samostojna republika, da smo samostojna
                  država z nazivom Republika Slovenija in ko bo to vsem zasidrano v možganih, in ko
                  se bodo s tem vsi strinjali. Na žalost, če pogledamo nekatere indice, o tem ne
                  moremo biti tako zelo prepričani.</p>
               <p>Na večeru z gospodom Pahorjem je včeraj gospod Drnovšek izjavil, da se bomo
                  dogovarjali s Hrvati o Piranskem zalivu. O naši zemlji se mi nimamo kaj
                  dogovarjati. To mene spominja nekako tako, kot bi se gospod Drnovšek dogovarjal s
                  sosedom, čigav je Artur. Mislim, da je vsaj nam to zelo jasno, čigav je ta
                  pes.</p>
               <p>Potem, če gledamo hrvaško televizijo, včeraj na oddaji <q>"Kolo sreče"</q> je bilo kot
                  mesto na Hrvaškem lepo napisano Razkrižje. Mimo takih zadev enostavno ne moremo,
                  ne moremo iti mimo tega, da je v Semiču 40 družin podpisalo zahteve, da se
                  izselijo, ker jih južnjaki maltretirajo. Ne moremo iti mimo tega, da v Črnomlju
                  finančni minister občine, ki je Hrvat, rešuje vse probleme Hrvatov, Slovence
                  odbija in jih <q>"poriva stran."</q> Ne moremo iti mimo tega, da naj bi ta vlada, ki naj
                  bi bila za Slovence, da vendar podaljšuje Hrvatom delovna dovoljenja, Slovenci so
                  pa na cesti. Ne moremo iti mimo tega, da se razrašča kriminal preko vseh normalnih
                  meja, če sploh lahko sodimo, da so kakšne meje v kriminalu normalne.</p>
               <p>Na Dolenjskem cigani s pištolami izsiljujejo ljudi, da morajo iti, npr. ustavijo
                  avto, nastavijo pištolo na glavo fantu, dekleta pa pošljejo domov po 100 DEM. Ko
                  bo prinesla te marke, ga bodo izpustili. Mamil je na Dolenjskem polno. Orožja je
                  polno. S tem se kupčuje. Naša vlada ne naredi nič.</p>
               <p>Če pogledamo še druge vladne ustanove. Govorim o vladi, razni predstavniki vlade
                  v tujini, ki oddajajo stanovanja tistim, ki najemajo policaje, da ropajo in
                  izsiljujejo v tujini, obenem pa delajo reklamo za Vzhodno Nemčijo, ko se z
                  vartburgom vozijo po Londonu, potem, ko kakšen bivši minister kot predstavnik noče
                  dati predstavniku športa Slovenije zastave, da bi vihrala na Lemanu, in podobne
                  zadeve. Take vlade ne moremo pooblastiti, da nam bo določala politiko. Ali nam bo
                  potem tudi določala, da bomo oddali nazaj tiste vasi, ki jih je predvčerajšnjim
                  zahteval predsednik IDS <q>"Del bianco"</q>, ko je rekel: Hrvatini in dvanajst vasi v
                  Sloveniji je hrvaških. Naša Vlada bo enostavno prikimala, ker bo lahko in uspela
                  določati vlado. Parlament bo potem zgolj okrasek, ki mu bo sporočala, kaj je že
                  storila.</p>
               <p>To mene spominja na tiste ratifikacije sporazumov, ki jih dobimo na mizo in jih
                  potrdimo, ker jih moramo potrditi. Če imamo pripombe ali zahtevke, da se kaj
                  spremeni, Vlada tega tako ali tako ne upošteva. Sprejemajo se za Slovenijo
                  škodljivi sporazumi iz dneva v dan.</p>
               <p>Tudi ne moremo pristajati, da bo vlada določala politiko približevanja k Hrvaški
                  in k morebitni konfederaciji s Hrvaško in z Bosno in Hercegovino, nakar nas
                  napeljujejo vsakodnevni dogodki, na kar nas napeljuje tudi to, da je poslovno
                  razvojni sklad LDS, da ga ima pod komando gospod Rigel, vemo pa za njegove
                  povezave in vemo za njegove usmeritve k novi, nekakšni novi Jugoslaviji. Slovenci
                  nismo za te povezave. Zato nikakor tudi naša stranka in večina v parlamentu ne
                  pristaja na to, da bi vlada določala politiko. Vlada naj politiko vodi, vendar naj
                  jo vodi v slovenskem interesu, ne pa v interesu nekakšnih rahlo bolnih preživetih
                  idej. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Jelinčič. Besedo dajem gospodu Feriju Horvatu.</p>
            </sp>
            <sp who="SDZ1:HorvatFranc">
               <speaker>FRANC (FERI) HORVAT:</speaker>
               <p>Hvala za besedo gospod podpredsednik. Spoštovane kolegice in kolegi! Mislim, da je
                  skrajni čas, da se poslovimo od skupščinskega sistema, ko je bila vlada oziroma
                  izvršni svet tukaj nekakšen izvršilni organ skupščine. Vlada naj bo vlada z večjo
                  avtonomijo, ampak tudi z večjo odgovornostjo. To je potrebno, tako zaradi
                  učinkovitosti in zaradi jasno razmejene odgovornosti med Državnim zborom kot
                  zakonodajno oblastjo in vlado kot izvršilno oblastjo.</p>
               <p>Zato mislim, da ne bi bilo prav, če bi zreducirali pristojnost in vlogo vlade le
                  na to, da lahko predlaga Državnemu zboru politiko. To bi bilo nepraktično,
                  neoperativno, Državni zbor ni tako organiziran in mislim, da je to tudi njegova
                  funkcija in tudi nobenega jamstva ni, da če bi preveč operativnih nalog vlekli v
                  parlament, da bi bilo potem odločanje in določanje politike in odločanje
                  kvalitetno. O tem je že tudi zelo utemeljeno govoril dr. Bučar in tudi nekateri
                  drugi razpravljavci. Nam se že sedaj dogaja po dosedanjih izkušnjah, da nam
                  zmanjkuje časa za pomembne zadeve, za bolj strateške zadeve, tudi za določanje
                  politike, zato ker smo preobremenjeni z velikim številom zadev in dostikrat tudi
                  takih, ki ne bi nujno spadale v parlament.</p>
               <p>Če bi sprejeli ta koncept, da vlada samo predlaga in da se veliko število
                  odločitev sprejema tukaj, tudi operativnih bi se zgodilo to, da bi dejansko vlada
                  še naprej bila, če je količkaj sposobna, preko koalicije v parlamentu odločilna za
                  sprejemanje odločitev, ki bi jih formalno sprejemal Državni zbor, ne bi pa bila
                  tako jasna odgovornost za njeno ravnanje in seveda za posledice. Spomnimo se
                  izkušenj iz časa samouprave, ko je bilo tipično veliko neskladje med formalno in
                  dejansko oblastjo, tako pri upravljanju države, kot tudi pri upravljanju
                  gospodarstva in vemo, kako škodljive posledice je to imelo.</p>
               <p>Za mene prav tako ni sprejemljiva druga skrajnost, ki izhaja tudi iz dikcije sedaj
                  predloženega drugega člena predloga zakona, da vso politiko države določa Vlada in
                  da Državni zbor o njej kvečjemu informira oziroma mu predlaga zakone.</p>
               <p>Zato tudi predlagam predlog dopolnitev sklepov, ki jih je predložilo matično
                  delovno telo za rešitve v 2. členu, in sicer tako, da se predvidi, da Vlada ne le
                  lahko, ampak da mora Državnemu zboru, poleg zakonov in drugih splošnih aktov,
                  predlagati dolgoročne načelne strateške usmeritve, skratka politiko, kajti sedaj
                  je predvideno oziroma čisto prepuščeno temu, če hoče ali ne, ker pravi, lahko pa
                  tudi predlaga itd.</p>
               <p>Zelo pomembna je vloga proračuna, ki je eden od najpomembnejših za določanje
                  politike, tega zelo podrobno obravnavamo in tudi sprejemamo oziroma o njem
                  odločamo. V tej povezavi bi bilo potrebno tudi temeljiteje razčistiti vlogo
                  proračunskega memoranduma, kajti prav to, da razčistimo in v tem zakonu opredelimo
                  vlogo proračunskega memoranduma, je potem tudi solidna osnova za spremembo samega
                  poslovnika, kjer je to vprašanje ponovno na tapeti in mislim, da je najprej tu
                  treba jasno opredeliti vlogo tega akta in šele potem se lahko tudi dogovorimo o
                  načinu obravnave in sprejemanja proračunskega memoranduma.</p>
               <p>Zato tudi predlagam še eno dopolnitev pri tem predlogu sklepa, in sicer, da se v
                  drugem oziroma tretjem odstavku poudari vloga memoranduma, kot akta ekonomske
                  politike, seveda kot sestavnega dela proračuna, ne pa samo kot nekega internega
                  akta vlade za določanje kriterijev, predvsem finančne politike. Ne gre samo za
                  finančno politiko, ampak gre za politiko na posameznih področjih. S tem, da moram
                  reči, da pa menim, da tako, kot je danes po poslovniku obravnavanje in sprejemanje
                  memoranduma kot samostojnega akta in potem ločeno proračuna tako da imamo dejansko
                  dve obravnavi proračuna in politike, kar ni racionalno, ne samo zaradi tega, ker
                  se časovno dolgo zavleče obravnava in sprejem proračuna, ampak, ker lahko pride in
                  prihaja tudi do nekonsistentnosti. Zato mislim, da bi proračunski memorandum
                  morali obravnavati in sprejeti kot sestavni del proračuna v enkratni obravnavi in
                  sprejemu.</p>
               <p>Ob koncu predlagam še dodatni sklep v zvezi s koordinacijo politike in ravnanja.
                  Povezujem to s predlogom, da se ustanovi svet nacionalne varnosti. Ta predlog
                  podpiram, vendar, kot izhaja iz dikcije, iz predloga zakona, bo svet za nacionalno
                  varnost posvetovalni in usklajevalni organ znotraj vlade. Mislim pa, da je
                  potrebno in iz prakse tudi izhaja, da se pojavljajo problemi pri usklajevanju
                  določanja politike in tudi pri izvajanju politike, tudi pri konkretnem ravnanju,
                  predvsem na področju zunanje politike in obrambe, med posameznimi organi države
                  oziroma oblasti, med vlado, predsedstvom, Državnim zborom in zato mislim, da bi
                  bilo potrebno, da vlada tudi to vprašanje prouči in predlaga ali pa sprejme
                  ustrezne rešitve, da se ta koordinacija na državni ravni zagotovi. Nesprejemljivo
                  je, da pogosto najvišji nosilci državnih funkcij med sabo o zelo delikatnih in
                  pomembnih vprašanjih komunicirajo preko medijev. Ne rečem, da to kdaj tudi ni
                  potrebno ali koristno, vendar ne more to biti osnovna komunikacija in seveda potem
                  s posledicami, kot so špekulacije v javnosti. To tudi škodi ugledu doma in
                  predvsem v tujini in navsezadnje lahko ima tudi druge škodljive posledice. Tako je
                  nujno zagotoviti tako formalizirano, seveda kot tudi neformalno koordinacijo
                  bistvenih vprašanjih v državi. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Feri Horvat. Repliko ima gospod Zmago Jelinčič.</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>Hvala. Strinjam se z gospodom Horvatom, da bi moralo v 2. členu pisati, da Vlada
                  predlaga tudi načelne in dolgoročne politične usmeritve, ne pa, da lahko. Mora jih
                  predlagati, kajti drugače je vse skupaj zelo na trhlih nogah. Ravno tako pa
                  mislim, v 4. členu bi bilo veliko bolj smiselno, da bi pisalo: Vlada je odgovorna
                  Državnemu zboru za izvajanje politike države, če se navezujemo na 2. člen, ki sem
                  ga že prej omenil in pa njenih odločitev. Konec koncev, če vlada ne bo odgovorna
                  za svoje odločitve, ne bo odgovorna za nič. Zato se mi tudi 5. člen zdi malo
                  čuden. Namreč pravi, da vlada nadzoruje delo ministrov. In kaj je vlada? Vlada so
                  ministri in premier. To se pravi, ministri nadzorujejo samega sebe. To je tisti
                  sistem, ki smo ga pred desetimi leti v bivši Jugoslaviji imenovali <q>"kadija sudi,
                  kadija tuži"</q>. Jaz mislim, da to ni dobro in ne smemo sprejeti take odločitve, da
                  bodo in škarje in platno imeli v rokah isti ljudje. Potem smo lahko popolnoma
                  prepričani, da bodo delali tako, kot se jim bo zahotelo in da ne bomo prišli kaj
                  daleč. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo dajem gospodu ministru Lojzetu Janku.</p>
            </sp>
            <sp who="SDZ1:JankoAlojz">
               <speaker>LOJZE JANKO:</speaker>
               <p>Spoštovano vodstvo, spoštovane gospe in gospodje poslanci. Normalno je, da tak
                  zakonski projekt vzbudi tolikšno pozornost. Normalno je tudi, da so bili izraženi
                  tako različni, celo nasprotujoči si pomisleki, pripombe, predlogi, ugovori in
                  zahteve, ki pa bodo vsekakor prispevali k temu, da se obravnavana problematika čim
                  ustrezneje in jasneje uredi. Tako ne bo možnosti, ali pa bodo le-te minimalne, da
                  bi zakonske rešitve tolmačili celo slabonamerno, izkrivljeno, ne pa kot neko
                  logično in razumno celoto. Nekaj razpravljavcev je menilo, da z zakonom posegamo v
                  ustavno materijo. Seveda, saj želimo jasno razčleniti in doreči ta občutljiv in
                  zelo pomemben del odnosov izvršilne oblasti in pa zlasti njene odgovornosti. Vlada
                  pri tem zavrača očitek, da zakon nima podlage v ustavi, ali pa da je v nasprotju z
                  duhom ustave, ali pa da je celo nepotreben in nesprejemljiv, saj naj bi po mnenju
                  nekaterih poslancev vse bilo že urejeno v ustavi.</p>
               <p>Glede na načelo delitve oblasti ima namreč Vlada tudi v parlamentarnem sistemu
                  dokaj samostojen položaj. Po demokratičnih volitvah, na katerih nastopajo različne
                  politične stranke s programi, se oblikuje koalicija, oblikuje se Vlada. V
                  parlamentu se sprejeti zmagoviti politični programi strank, ki so sestavile vlado,
                  udejanja v upravo. Politična volja se s tem spreminja v zakone in druge akte
                  parlamenta. Dokler ima vlada podporo koalicije v parlamentu, je vlada torej
                  relativno samostojni soustvarjalec politike, ki pa jo glede najpomembnejših
                  vprašanj seveda mora sproti preverjati v Državnem zboru, zlasti preko zakonodajnih
                  projektov. Ves čas pa je, oziroma mora biti vlada podvržena parlamentarnemu
                  nadzoru, ki se kaže prek najrazličnejših vzvodov, ki jih določa ustava, od
                  poslanskih vprašanj, interpelacije, konstruktivne nezaupnice, do stalnega
                  nadzorstva preko različnih delovnih teles Državnega zbora oziroma Državnega zbora
                  kot celote. Res so določbe 2. člena še premalo jasne in jih bo Vlada v skladu z
                  vašimi usmeritvami, predlogi, še enkrat skrbno proučila in za drugo obravnavo
                  pripravila precej jasnejše določbe. Mislim pa, da je skupna naloga, ki smo ji
                  zavezani vsi, predvsem ta, o kateri je govoril spoštovani profesor dr. Bučar,
                  razvijanje in krepitev sistema parlamentarne demokracije ob ključni strateški
                  usmeritvi in temeljni globalni politiki, ki je gotovo stvar parlamenta. Ob tem, da
                  vlada mora postati vlada, in to vlada kot oblikovalec, kot sooblikovalec politike
                  na najrazličnejših področjih, kajti Državni zbor ne bo zapolnil vseh možnih
                  praznin. Državni zbor ne bo mogel vseh politik določati in tu je ta manevrski
                  prostor vlade, ki ga mora znati izkoristiti.</p>
               <p>Strinjam se tudi z idejo oziroma z ugotovitvijo, da je treba v zakonih dati
                  bistveno več prostora za delovanje in večjo odgovornost vlade, da bomo zakone
                  razbremenili najrazličnejših podrobnosti, ki jih pa sedaj, moramo si pošteno
                  priznati, tudi z vašo pomočjo še dodajamo. Skratka, mislim, da je dodatni razlog
                  ta, da moramo v najkrajšem možnem času tisto, o čemer zdaj več ali manj že vsi
                  govorimo in kar se postavlja kot neko splošno načelo, začeti udejanjati v praksi.
                  In zato je po prepričanju vlade ta zakonodajni projekt prvi korak v to smer, je
                  začetek nekega procesa, ki ga ne bo mogoče dokončati čez noč, moramo pa se ga
                  čimprej lotiti. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu ministru. Ali želi še kdo besedo? Prosim, gospod Bučar.</p>
            </sp>
            <sp who="SDZ1:BučarFrance">
               <speaker>DR. FRANCE BUČAR:</speaker>
               <p>Spoštovani! Ne bi rad bil polemičen, ampak nehajmo se sprenevedati. Vsi se
                  strinjamo s tem, da je treba sistem, organizacijo in metode dela tako v tej hiši
                  in vladi spremeniti in dodelati. To je popolnoma jasno. Zdaj govoriti o tem,
                  koliko je treba dati vladi možnosti, da je samostojna v politiki, torej spet se
                  oproščam, da ne bi zdaj koga poučeval, kdor je kdaj malo pogledal teorijo
                  odločanja, ve, da obstojajo različne strategije in naši koncepti tudi linijskega
                  vodenja so bili vedno utemeljeni na t.i. strategiji, kompjutrski strategiji, kjer
                  je popolnoma jasen cilj in način, kako do tega priti. To se pravi, imamo potem
                  celo paleto teh različnih kombinacij, največkrat pa odločamo tako, da ni čisto
                  jasen ne cilj in niti metode ne. Človek se potem vpraša, ali je sploh možno
                  odločanje, če ne vem niti, kaj bi rad, pa kako bi to naredil. Ampak v praktičnem
                  življenju smo največkrat postavljeni v tako situacijo. Vidite, kako naj vlada
                  dela, če ne bo ravno te prostore izpolnila. Zato mislim, ni nobenega dvoma, da
                  mora Vlada imeti politiko, ampak popolnoma jasno pa je, da tega cilja ne moremo
                  doseči na način, kot je sedaj v predlogu, kjer je čisto enostavno povedano, da
                  lahko parlament odpravimo z drugimi besedami. To ne more biti izhodišče.</p>
               <p>Drugače pa se strinjamo, v intencijah se strinjamo, v ciljih se strinjamo in tudi
                  v analizi se strinjamo. Samo ne moremo s tem ukrepom doseči tega, kar želimo.
                  Mislim, da je popolnoma jasno, da ta predlog zakona ne more biti osnova za to, da
                  že karkoli naredimo. Zato mislim, da je popolnoma jasno, da ne moremo iz teh osnov
                  štartati. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Gospod Zagožen, prosim.</p>
            </sp>
            <sp who="SDZ1:ZagoženFranc">
               <speaker>DR. FRANC ZAGOŽEN:</speaker>
               <p>Spoštovani zbor! Glede na razpravo, ki smo jo poslušali včeraj in danes tukaj,
                  glede na to, da vlada vztraja pri predlogu, se bojim, da bo ta predlog kljub vsemu
                  izglasovan. Če se to zgodi, to dejansko pomeni odpravo parlamenta, njegove vloge
                  in to je pravzaprav pot v nek čisto drugi sistem, ki mu ni mogoče reči
                  demokracija.</p>
               <p>Sem prepričan, da se s takim predlogom na primer ne bi strinjal niti ameriški
                  kongres, čeprav imajo tam predsedniški sistem in je predsednik neposredno voljen
                  in dobi mandat za sestavo vlade itd. Ne bi dovolil, da bi mu z nekim zakonom vzeli
                  pravico, da odloča o temeljnih postavkah politike države. Zato pač pričakujem, da
                  bo vlada ta zakonski predlog umaknila, ker nam sicer ostane kot obramba proti temu
                  samo še zadnja institucija, to je ustavno sodišče. Mislim, da si niti Vlada niti
                  Državni zbor ne moreta več privoščiti, da vsak pomemben zakonski predlog, ki naj
                  pomeni konstituiranje drugačne državne ureditve, z ustavo skladne, pride pred
                  presojo in potem tudi doživi zavrnitev na Ustavnem sodišču. Predlagam torej Vladi,
                  da predlog umakne in da s to točko dnevnega reda zaključimo. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Gospod Pregelj, prosim, izvolite.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Sedaj smo v trenutku, ko v resnici ostaja predlog gospoda Zagožna brez
                  odziva. Pričakujem, da bo predstavnik Vlade na to odgovoril, kajti tukaj gre za
                  temeljno odločitev. Ali se s tem zakonskim dokumentom nadaljuje procedura, ali se
                  ga ustavi? Matični odbor ga je, kot sem razumel, pogojno sprejel. V kolikor se
                  sprejme drugo stališče in se spremeni osnovna intencija tega zakona, da Vlada
                  določa državno politiko, v to, da Vlada predlaga državno politiko. To, kar je v
                  resnici že sedaj. Zato prosim tukaj za čisto jasen odgovor. Ne gre za nobeno lepo
                  reč in ne gre za nobene besedne igre. Gre za jasno odločitev. Ali Vlada vztraja
                  pri tem zakonu tako, kot ga je predlagala, ali prizna, da se je zaletela in da v
                  resnici ne more po tej poti priti do takih rešitev in umika svoj predlog in bo
                  pripravila pač drugačnega, oziroma vsaj ta odgovor moramo dobiti, da Vlada soglaša
                  z drugim stališčem matičnega odbora.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Pregelj. Gospod Jelinčič, prosim.</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>Prej sem govoril o določanju politike Vlade in obrnil sem se tudi na določene
                  primere v določanju zunanje politike. V zvezi s tem, ker sodim, da dejansko ne
                  more Vlada določati politike, bi nekaj povedal.</p>
               <p>Včeraj je gospod novinar Jože Tadeško šel snemat reportažo o treh vaseh na
                  Slovenskem ob Dragonji. Policisti Hrvaške so ga aretirali, zaprli in je še vedno
                  zaprt v Umagu, pa nikomur nič. To je tisto, ko bi Vlada morala posredovati in ne
                  določati politiko, ampak voditi politike. In mislim, da je to tudi eden od
                  razlogov in eden od kamenčkov, ki bo pripeljal do tega, da bo Vlada ta predlog
                  zakona umaknila in pripravila boljšega in dodelanega.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi predstavnik Vlade besedo? Prosim, gospod minister Lojze
                  Janko.</p>
            </sp>
            <sp who="SDZ1:JankoAlojz">
               <speaker>LOJZE JANKO:</speaker>
               <p>Ne vem, ali prej nisem bil dovolj jasen, ali me nekateri gospodje poslanci niso
                  želeli poslušati.</p>
               <p>Povedal sem, da je resnično potrebno določbe 2. člena in potem v povezavi z njim
                  morda še kakšnega člena, ki so zaenkrat premalo jasne, morda dvoumne, bistveno
                  preštudirati in v skladu z usmeritvami, ki jih bomo na Državnem zboru danes
                  dobili, preoblikovati. To nikakor ne pomeni, da se Vlada umika od tega zakonskega
                  projekta oziroma, da ga umakne in da bo začela znova.</p>
               <p>Mislim, da je treba pogledati, in sicer vse tisto, kar so različni poslanci zdaj
                  vložili kot dodatek k tem stališčem in zavezati Vlado, da prouči to problematiko
                  in za drugo obravnavo dejansko zadevo postavi tako, da bo popolnoma jasno, da
                  globalne strateške usmeritve so in morajo biti samo stvar parlamenta, da pa tudi
                  Vlada oblikuje oziroma sooblikuje politiko, to o čemer je tudi prof. dr. Bučar
                  govoril.</p>
               <p>Mislim, da je iz prve v drugo obravnavo zakona dovolj časa in če to povežemo z
                  nujno transformacijo državne uprave in je ta projekt zakonov o upravi in zakonov o
                  ministrstvih tista kritična masa, ki jo moramo skupaj oblikovati in urediti zadeve
                  tako, da bodo skladne z ustavo, torej s črko ustave, z duhom ustave in da bo torej
                  zadeva takšna, da se ne bomo sramovali svojega početja.</p>
               <p>Še enkrat poudarjam, že v uvodu sem jasno povedal, da je določba 2. člena resnično
                  trda, premalo jasna in navaja lahko tudi k razumevanju v tistem smislu, ki ga
                  Vlada ni želela. Poudarjam, da bomo relativizirali določbe 2. člena, da bomo
                  upoštevali stališča in predloge, ki bodo danes tukaj oblikovani in prosim, da to
                  kot prvo fazo vendarle podprete ob teh predpostavkah oziroma zavezah, ki jih mora
                  potem Vlada spoštovati.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Hvalica ima repliko in potem ima repliko gospod Zagožen.</p>
            </sp>
            <sp who="SDZ1:HvalicaIvo">
               <speaker>IVO HVALICA:</speaker>
               <p>Hvala lepa. Da ne bo nesporazuma, replika oziroma pojasnilo se nanaša na izvajanje
                  gospoda Jelinčiča. Da ne bi po nepotrebnem razburjali ta spoštovani zbor, novinar
                  TV Koper, gospod Janko Tadeško je bil spuščen ob 2.00 uri zjutraj in je prespal
                  noč v enem izmed hotelov, danes dopoldan se pa mora oglasiti pri sodniku za
                  prekrške. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Zagožen.</p>
            </sp>
            <sp who="SDZ1:ZagoženFranc">
               <speaker>DR. FRANC ZAGOŽEN:</speaker>
               <p>Spoštovani zbor! Še enkrat opozarjam, to je ravno zaradi teh dodatnih predlogov,
                  opozarjam očitno na tako razpoloženje in iz razprave o tem sklepam. Opozarjam
                  recimo na predlog gospoda Potrča za spremembe in dopolnitve stališč in sklepov o
                  zakonu o Vladi, kjer predlaga, da se 2. točka stališč odbora preoblikuje tako:
                  Predlagatelj naj v novem 2. členu zakona pristojnost Vlade opredeli tako, da Vlada
                  določa, usmerja in usklajuje izvajanje politike države, kar je z drugimi besedami
                  prej ista vsebina, prenešena nazaj v ta 2. člen.</p>
               <p>Opozoril bi na predlog gospoda Lavrinca, dodatna stališča: Predlagatelj naj za
                  drugo obravnavo prouči možnost dopolnitve drugega odstavka 14. člena zakona o
                  Vladi, in sicer tako, da predvidi tudi več ministrov brez listnice. Očitno je
                  Vladi parlament breme, rada bi se ga znebila in ustvarila nov parlament, z novimi
                  ministri brez listnice in zašla ponovno v novo zagato, ker bo 25 članski kolektiv
                  spet popolnoma neoperativen in tako se bo ta zgodba ponavljala in vedno več bo
                  upravičenih pritiskov iz javnosti najprej na parlament, ker ne razumejo njegove
                  vloge, ker se napačno predstavlja, potem na tako Vlado in tako naprej, skratka
                  postopna pot v osebno diktaturo. To so težke odločitve tukaj, zato mislim, da
                  odločno nosi odgovornost za takšen projekt Vlada sedaj in naj ga umakne, ker ob
                  trenutnem razmerju sil v tem Državnem zboru in koaliciji in discipliniranju
                  koalicije lahko pač pričakujem, da bo tako ali drugače ta vladni projekt v
                  Državnem zboru potrjen, posledic pa izgleda, da se vsi ne zavedamo dovolj.
                  Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Thaler ima najprej besedo.</p>
            </sp>
            <sp who="SDZ1:ThalerZoran">
               <speaker>ZORAN THALER:</speaker>
               <p>Hvala lepa. Sam sem vsekakor za to, da potrdimo stališča matičnega delovnega
                  telesa, ki se mi zdijo racionalna, na nek način pa me moti ta katastrofičnost
                  besed nekaterih poslancev, posebej kolega, profesor Zagožen, je pri tem zelo
                  izrazit. Zelo bi bilo pošteno povedati vsaj en člen ustave Republike Slovenije, s
                  katerim naj bi bil ta predlog zakona v nasprotju. Sam sodim, da se šele takšna
                  sprememba zakona o Vladi približa duhu in črki 3. člena ustave, ki delijo načelo
                  delitve oblasti na zakonodajo, izvršilno in sodno, drugače pa se ustava ne ukvarja
                  s tem, kakšne so pristojnosti parlamenta ali pa Vlade. Poudarjam, ukvarja se pa
                  zelo izrazito s tem in podrobno, kako parlament vpliva na Vlado, kako imenuje
                  ministre mandatarja, kako jih z interpelacijo vrže, jih zamenja in tako naprej, in
                  to je v demokracijah tudi ena temeljih vlog parlamenta, drugače smo pa večkrat
                  slišali, mi imamo Vlado, ki verjetno tudi zaradi sistema, ki še ni izpostavljen,
                  nima politike. Vlada, ki bi morala biti temeljni politični organ na izvršilnem
                  nivoju oblasti enostavno ne zmore voditi konsistentne politike in jo tudi
                  predstaviti na ta način v javnosti. Zato predlagam, da v prvem branju ta zakon
                  podpremo. 2. točka stališč in sklepov Odbora za notranjo politiko govori, da naj
                  se pač 2. člen opredeli drugače. Sam mislim to podpreti in mislim, da je
                  nepotrebno s temi katastrofičnimi besedami nekako vznemirjati javnost. Hvala
                  lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Replika tudi gospod Zagožen. Gospod Zagožen je sedaj. Potem gospod
                  Lavrinc in gospod Peršak. Imata tudi replike oba.</p>
            </sp>
            <sp who="SDZ1:ZagoženFranc">
               <speaker>DR. FRANC ZAGOŽEN:</speaker>
               <p>Jaz nobenih katastrofičnih scenarijev ne delam. Ti nastajajo očitno drugje, samo
                  opozarjam, ampak poglejte, razvoj diktatur vseh vrst v tem stoletju je potrebno
                  malo analizirati, pa boste videli, da so ravno po takšni poti nastajali. Ravno po
                  takšni poti. Najprej diskvalifikacija parlamenta, potem zahteva po učinkovitem
                  odločanju in vodenju in tako naprej. Strinjam se z gospodom Thalerjem, da ta Vlada
                  nima politike, ampak to je problem Vlade, ne pa zakona. Če bomo v zakon napisali,
                  da Vlada določa politiko države, s tem še ne bomo rešili tega problema, da Vlada
                  nima politike. Vlada bi seveda morala imeti svojo politiko, jo predlagati tudi
                  Državnemu zboru, ampak ne more si pa vzeti pooblastil, ki gredo parlamentu. To je
                  samo eden od problemov.</p>
               <p>Drug problem, o katerem je profesor Bučar razpravljal, je pa seveda že problem
                  obstoječega, veljavnega zakona o Vladi, ki smo ga sprejeli, če se ne motim, na
                  začetku mandata tega parlamenta in ki je prav tako problematičen, ker ne
                  zagotavlja možnosti takega dela in organizacije Vlade in uprave, da bi opravljala
                  svojo funkcijo v parlamentarnem sistemu. Tega problema, da Vlada nima svoje
                  politike, da je neučinkovita itd., pač ne moremo rešiti na način, da vzamemo
                  pooblastila Državnemu zboru in to ustavna pooblastila. Če se še tako sprenevedamo,
                  3. člen ustave je seveda popolnoma jasen, najvišji oblastni organ v državi je prav
                  gotovo Državni zbor, s tem da sta drugi dve veji oblasti neodvisni, vendar pa tako
                  ali drugače odgovorni tudi Državnemu zboru. Ne piše v tem členu, piše pa v
                  naslednjih členih, ki ste jih vi kasneje citirali, da je in že tudi v veljavnem
                  zakonu, da je Vlada odgovorna Državnemu zboru za izvajanje politike za stanje v
                  državi itd. in tudi iz ustavnih določil, ki določajo izvolitev ali zamenjavo
                  ministrov ali Vlade itd., je popolnoma jasno, kdo je tu komu lahko podrejen, v
                  kolikor gre za podrejenost.</p>
               <p>Na področjih, kjer je pa Vlada samostojna, mora pa to samostojnost seveda imeti.
                  Kot pravim, učinkovitost nekega sistema se ne rešuje na način, da se bistveni
                  element tega sistema izloči in to je Državni zbor. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Lavrinc.</p>
            </sp>
            <sp who="SDZ1:LavrincMaksimilijan">
               <speaker>MAKSIMILJAN LAVRINC:</speaker>
               <p>Predsedujoči, hvala za besedo. Najprej bi pa prosil vseeno, preden se po mojem da
                  beseda za repliko na repliko, da se da možnost tudi drugim replicirati na
                  izvajanja. Rekel bom, da sem od kolega dr. Zagožna pričakoval precej več
                  kreativnega mišljenja, kot pa ga je bilo slišati z njegovega izvajanja tukaj glede
                  mojega predloga dopolnitve oziroma razmisleka Vladi pri pripravi zakona za drugo
                  branje. Namreč, še malo je manjkalo, pa mi bo pripisal on ali pa gospod Jelinčič,
                  da želim za našega predsednika neko prosvetljenje, absolutizem v tej državi.</p>
               <p>Ne morem se strinjati z najmanjšim namigovanjem, da je kakršna koli intenca
                  spremeniti sedanje razmere sil itd., ampak sem predvsem za to, da iz tega
                  Državnega zbora ne delamo upravnega organa in če bi utemeljitev poslušali prof.
                  dr. Bučarja malo prej o nivojih odločanja, o tem in drugem, potem bi lahko
                  razumeli, da je drugi člen ponujenega zakona o Vladi kaj lahko spremeniti in še
                  kakšnega drugega seveda od teh, ki so v Poročevalcu. Še enkrat povem, tudi najmanj
                  nimam namena, da iz Vlade naredimo nov parlament, kot se podtika danes na
                  marsikateri razpravi, ampak gre za to, da naj Vlada opravlja svoj posel, Državni
                  zbor pa svoj posel. Tako, kot je pa sedaj, imamo nabite dnevne rede s 50 in več
                  točkami. Ne vemo več, kaj se na katerem odboru dogaja in v tej obilici obveznosti,
                  poslanski seveda, tudi marsikdaj grešimo. Ne bom našteval naših napak, vendar še
                  enkrat poudarjam, takšen način, kot ga podtika dr. Zagožen, je milo rečeno
                  nesramen, da ne bom celo rekel slaboumen.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Peršak ima besedo. Boste dobili, gospod Peršak ima repliko. Že
                  prej jo je imel na vaše prvo izvajanje. Izvolite gospod Peršak. Gospod Peršak ima
                  besedo gospod Zagožen. Ne dajem vam besede. Vsi imate replike. Izvolite gospod
                  Pregelj.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani predsedujoči! Mislim, da ste naredili napako, ker niste opozorili
                  gospoda Lavrinca, da je žalil soposlanca.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>To ni bilo proceduralno. Gospod Peršak, izvolite. Spoštujem! Saj ima repliko
                  gospod Peršak na vaše prejšnje izvajanje in gospod Potrč ima tudi na vaše prejšnje
                  izvajanje. Izvolite gospod Peršak.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>No, jaz imam repliko na tri, ki so prej govorili. Najprej bi rad povedal, da nekaj
                  mora biti jasno. Da 90% predlogov, ki jih ta Državni zbor obravnava in to takšnih,
                  kakršni so, prej so bili ocenjeni tudi s strani predstavnika Vlade, nam pošlje
                  Vlada in Vlada vztraja, da moramo sprejemati take zakone kot so predloženi. Dobro,
                  mi potem dajemo amandmaje, dostikrat tudi take, ki še naprej drobijo stvari. Ampak
                  v principu in če se jaz spomnim svoje izkušnje, ko sem sam bil sopredlagatelj
                  nekega zakona, ki je želel biti v osnovi tak, da bi ne bil tako v detajliranje v
                  smislu nekega upravnega predpisa že v naprej razdelan, je potem na zahtevo Vlade
                  moral biti tako in smo seveda na to pristali zato, da smo zakon spravili skozi,
                  kot se temu reče. To je ena stvar.</p>
               <p>Druga stvar, glejte vsem nam je znano, da med našo Vlado in tem parlamentom
                  obstoja določen antagonizem, ki je najprej bom rekel čisto konceptualen, kar sedaj
                  izraža 2. člen, na katerega Vlada že pristaja, da bi ga bilo treba popraviti, je
                  pa tudi siceršnji. In ta antagonizem se kaže v vrsti izjav, tako predsednika
                  Vlade, kot nekaterih drugih ljudi z Vlade. Ta antagonizem gre po eni strani v tej
                  smeri, da se parlamentu očita, češ da si lasti nekatere kompetence in da dela mimo
                  Vlade itd. Drugič, da gre v bistvu za omaloževanje, v podtikanje glede plač itd.,
                  da ne govorimo, kar ima seveda vse svojo določeno intencijo in iz te intencije v
                  veliki meri izhaja tudi ta zakon.</p>
               <p>In sedaj, kaj so dodatne konotacije tega zakona? 4. člen tega zakona govori o tem
                  Svetu za nacionalno varnost. V ustavi in tudi v zakonodaji in sedaj je še nov
                  zakon v proceduri, je dosti jasno razdelano, kaj so kompetence na področju
                  obrambe, varnosti itd. parlamenta. Kaj so predsednik republike in kaj Vlade
                  oziroma ministrstva. Mi sedaj naj bi s tem zakonom ustanovili kot obveze nek nov
                  organ, neke vrste para inštitucijo, ki bo dobila kompetence, svetovanja,
                  usklajevanja itd. Med kom? Ali med temi, v ustavi z določenimi kompetencami
                  pooblaščenimi organi. Kaj bo to? Ali bo to nekakšen nov CK, ali kaj, ki bo odločal
                  v resnici o tem, kaj naj se na področju obrambe zgodi? Če Ministrstvo za obrambo
                  potrebuje nek strokovni kolegij, ali pa neko strokovno posvetovalno telo, si ga
                  mirno lahko oblikuje, ustanovi itd. brez tega zakona in mimo vseh predpisov. Če
                  potrebuje strokovno posvetovalno telo.</p>
               <p>Če potrebuje pa politični organ, iz tega, kar tukaj notri piše, je slutiti to,
                  potem se pa seveda sprašujem, od kod, kje je pravzaprav osnova za imenovanje
                  takega političnega organa. In dalo bi se še naprej govoriti. Tako ima zakon svojo
                  jasno težnjo, ki je zelo razvidna. Kako pravzaprav parlament postaviti na neko
                  stransko pozicijo, mu dati tisto vlogo izdelovalca zakonov na podlagi politike.
                  Sem opazil, da sedaj Vlada že spoznava, kot pravi gospod Janko, da je dikcija 2.
                  člena pretrda, ampak prvotno je tako bilo. Politika države se bo določila, potem
                  se bodo pa na osnovi tega zakoni sprejemali.</p>
               <p>Vse ostalo bodo pa neki drugi gremiji, v nekih drugih okoljih se bo o vsem ostalem
                  odločalo.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Potrč in potem gospod Zagožen.</p>
            </sp>
            <sp who="SDZ1:PotrčMiran">
               <speaker>MIRAN POTRČ:</speaker>
               <p>Ne bom niti navajal oziroma ponavljal dejstev in svojih pogledov niti bral
                  ustavnih členov, ki sem jih navajal včeraj, ker enostavno verjamem, da večina ne
                  posluša, za nekatere, na primer tudi za gospoda Zagožna, sem pa prepričan, da tudi
                  če bi poslušal, ne da ne bi mogel, ampak tudi ne bi hotel razumeti, ker ima pač
                  popolnoma drugačen pogled. In iz takšnega pogleda je mogoče strahove slikati.</p>
               <p>Ampak rekel bom eno reč, ker se sedaj tolikokrat omenja tudi predlog, ki sem ga
                  jaz dal.</p>
               <p>Gospod Tone Peršak, imam vas kot poslanskega kolega za boljšega poznavalca jezika
                  kot sebe <stage>(govorim brez zafrkancije, resno)</stage>, ampak poglejte. Med
                  drugim sem napisal, da predlagam, da v tem členu piše, da Vlada določa izvajanje
                  politike države. Nisem rekel, da določa politiko države, kar mi vsi od dr.
                  Zagožna, ki verjamem, da tudi zna brati tekste, imputirate. Nehajte to delati! Da
                  pa najbrž določa tudi izvajanje politike, ne pa samo usmerja in usklajuje in da v
                  izvajanju politike ni ničesar, kar se določa, jaz tega ne razumem, ne razumem in
                  ne verjamem. Govori se, da so glavni greh razprave o tem zakonu so tudi dopolnitve
                  stališč. In eden od glavnih grehov, ki ste ga omenila gospod Zagožen, ali Pregelj,
                  mislim, da je bil gospod Zagožen, poglejte, kaj je gospod Potrč predlagal,
                  predlagal je, da Vlada določa politiko države, kar ni res, ampak določa izvajanje
                  politike države, kar je za mene popolnoma normalno in jaz sem samo želel na eno
                  različnih modalitet prikazati, da je 2. člen vreden ponovne ocene. Če kdo sedaj iz
                  tega, ker ne zna brati, ali želi spreminjati, ali želi politične govore držati,
                  vse skupaj spremeni, naj to dela, naj tudi obljubi, da bomo imeli zaradi tega
                  zakona zaradi mojega stališča diktaturo v Sloveniji, samo to so prazne marne. Če
                  vam ni neprijetno iz tega delati takšen spektakel, potem v redu, argumentirano se
                  pogovarjati s takimi stališči, se pa enostavno ne da. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Zagožen.</p>
            </sp>
            <sp who="SDZ1:ZagoženFranc">
               <speaker>DR. FRANC ZAGOŽEN:</speaker>
               <p>Spoštovani zbor! Gospod Potrč, jaz sem zelo skrbno bral to dvoumno besedilo, ki je
                  seveda lahko tudi namenoma tako napisano, da se lahko razume tako ali drugače in
                  zelo malo je treba v stavku spremeniti, pa dobi povsem drug pomen. Če govoriva o
                  stavčni zvezi, določa izvajanje politike države, potem je to vsaj zelo nenavaden
                  jezik.</p>
               <p>Sicer pa nisem nikomur očital slabih namenov, še manj slaboumnost in mislim,
                  gospod predsedujoči, da takih nastopov poslancev ne bi smeli dovoliti.</p>
               <p>Rad bi vam rekel gospodje in gospe iz Liberalne demokracije, sa si preberite
                  zgodbo o uspehu, z naslovom <q>"Pot v hlapčevstvo"</q>, nobelovca liberalca Hajaka iz
                  leta 1943, pa boste videli, da je pravzaprav napisal zgodbo o uspehu Slovenije v
                  zadnjih letih. Z našo politiko se dogaja natančno to in nekateri odstavki, cele
                  strani v njegovi knjigi so napisani, kot da bi jih napisal na osnovi slovenske
                  izkušnje.</p>
               <p>Še enkrat, nikomur ne pripisujem slabih namenov, nikogar nočem žaliti, ampak kot
                  je Hajak zapisal v tej svoji knjigi <q>"Pot v hlapčevstvo"</q>, z najboljšimi nameni se
                  ta pot tlakuje. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Jelinčič.</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>Hvala. Čisto nekaj kratkega gospodu Lavrincu. Res me veseli, da ni nobene namere,
                  ki bi šla v tisto smer, ki jo nekateri tukaj notri vidimo in iz tega ven, torej z
                  vso prepričanostjo pričakujem, da bo Vlada ta predlog umaknila in pripravila
                  novega. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Pregelj ima besedo.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Na intervencijo gospoda Potrča, da smo premalo pazljivo prebrali
                  njegovo stališče, jaz izjavljam, da je za mene tudi tako stališče sporno. Namreč,
                  tudi če ima Vlada pravico določati, usmerjati in usklajevati izvajanje</p>
               <p>politike države, bi takšno določilo, ko bi se pojavilo v 2. členu, bilo takoj
                  avtomatično vsaj s tremi zakoni v neskladju. Namreč, obstaja tudi zakon o zunanjih
                  zadevah, ki te zadeve postavlja drugače in se pojavljajo tudi določeni odbori v
                  Državnem zboru, ki usklajujejo izvajanje politike države, tako da menim, da je to
                  ravno tako sporno, kot je sporna osnovna dikcija 2. člena in verjetno je potrebno
                  veliko več natančnosti pri pripravi, tako da mislim, da je tukaj prišlo do
                  nesporazuma. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo dajem dr. Dimitriju Ruplu.</p>
            </sp>
            <sp who="SDZ1:RupelDimitrij">
               <speaker>DR. DIMITRIJ RUPEL:</speaker>
               <p>Spoštovani gospod predsedujoči, spoštovane kolegice in kolegi! Bojim se, da je
                  razprava okrog zakona o Vladi pravzaprav, da tako rečem, en vršiček ali pa morda
                  celo vrhunec splošne politične debate o tej državi. Ta predlog seveda je politično
                  motiviran in ima politične inplikacije, politične konsekvence. Ko bi mi imeli v
                  Sloveniji drugačno politično strukturo, ko bi imeli drugačna politična razmerja,
                  ko bi imeli drugačno koalicijo, verjetno takšen zakon sploh ne bi bil
                  potreben.</p>
               <p>Torej menim, ocenjujem ta zakon kot izrazito politično motiviran s sedanjim
                  aktualnim političnim trenutkom. Seveda je vsak politični zakon problematičen.
                  Zakon, ki je motiviran s političnimi motivi, je problematičen. V tem smislu se
                  seveda pridružujem tistim, ki so doslej izrekli nekaj kritičnih pripomb na ta
                  zakon. Sedaj bom pa bolj konkreten, jaz seveda mislim tako kot je že odbor
                  predlagal, da je nujno potrebno spremeniti 2. člen in da je potrebno v tem drugem
                  členu povedati - govorim o splošnih določbah o tem 2. členu - mislim, da je
                  potrebno o tem členu pač se držati tega, kar piše v ustavi, in da ni mogoče sedaj
                  s tem členom preurediti nekih razmerij v slovenski politiki. To je, bom rekel,
                  načelno stališče.</p>
               <p>Poglejte, ta zakon in ta razprava odseva probleme, ki jih imamo v odnosih med
                  Vlado in parlamentom. Mislim, da je že nekdo pred menoj to rekel. Ti odnosi so
                  težavni zaradi velike koalicije, kakršno imamo in zaradi tega, ker ta velika
                  koalicija ni skladna. Vi dobro veste, vsi dobro vemo, da se glasovanja v tem
                  parlamentu enkrat iztečejo tako, drugič drugače, in da eden od koalicijskih
                  partnerjev enkrat glasuje za opozicijo, enkrat z vladajočo koalicijo, in da to
                  velja celo za, verjetno ne samo za enega od koalicijskih partnerjev.</p>
               <p>Kaj je imel pred seboj predlagatelj tega zakona? Pred seboj je imel pravzaprav
                  neko nerazvidno, nepregledno, netransparentno, bi rekel nemogočo situacijo, ki je
                  nastala v tej državi, ker se v parlamentu ni mogoče, da tako rečem, z nekimi
                  predvidljivimi rezultati odločati, ker situacija v parlamentu ni transparentna,
                  ker ta koalicija pač deluje tako, kot deluje, je treba zaradi tega, ker država
                  skladnost in možnost odločanja potrebuje, mesto odločanja prenesti nekam drugam.
                  Mislim, da je motiv popolnoma jasen. Mesto odločanja je treba preseliti iz
                  parlamenta bližje Vladi ali pa v Vlado samo. Jaz seveda razumem tistega, ki je to
                  predlagal, zaradi situacije, v kakršni smo. Mislim pa, da je treba spremeniti
                  situacijo, da je potrebno politično klimo v tej državi spremeniti in ta razmerja
                  na nek način pregledati in se dogovoriti in potem mogoče takšnega zakona sploh ne
                  bomo potrebovali.</p>
               <p>Torej, kot sem že rekel, mi imamo politične probleme in nimamo, da tako rečem,
                  nekih pravnih problemov z našimi funkcijami dela. Poglejte, tukaj v 4. členu na
                  65. strani, je govora o Svetu za nacionalno varnost. Zaradi neurejenosti politične
                  situacije, kakršna je v Sloveniji, seveda na posebej občutljivih področjih, kot so
                  področje varnosti, notranje politike, zunanje politike, potrebujemo nek
                  usklajevalni organ. Sprašujem se seveda, ali je dovolj, če se ustanovi takšen
                  organ oziroma takšen svet pri Vladi. Jaz bi si predstavljal, da potrebujemo v
                  Sloveniji nek organ, ki bi zajel vse veje oblasti, da bi našli neko mesto
                  sporazumevanja, ko gre za nacionalne interese. To je sedaj seveda neka druga
                  kategorija problemov od tistih, ki sem jih prvotno omenil. Če pa bo Vlada
                  predlagala, da se takšen svet ustanovi pri Vladi, ali kot tukaj piše, kot
                  posvetovalni in usklajevalni organ, mislim, da je treba vključiti v področje
                  njegovega dela tudi zunanjo politiko, potrebno je v tem 4. členu v nadaljnji fazi
                  povedati, kdo so člani tega sveta, kako odločajo in nujno je potrebno seveda
                  izdelati, bom rekel, seznam tistih problemov, ki naj bi jih ta svet obravnaval.
                  Torej jaz mislim, da je verjetno neka poprava oziroma neko popravilo zakona,
                  kakršen sedaj obstaja, potrebno, menim pa, da je treba to, kar imamo pred seboj,
                  popraviti zelo skrbno do naslednje obravnave, mislim, da je 2. člen absolutno
                  potreben temeljitega popravila in mislim, da je v 4. členu, ki je na 65. strani,
                  kjer je govora o svetu za nacionalno varnost potrebno, nekatere stvari dejansko do
                  konca povedati, zakaj potrebujemo svet za nacionalno varnost, kateri so tisti
                  interesi, ki jih takšen svet pokriva in na kakšen način takšen organ deluje. Brez
                  tega seveda jaz mislim, da ne bi mogli sprejeti takšnega predloga. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo razpravljati. Gospod Poljšak. Prosim.</p>
            </sp>
            <sp who="SDZ1:PoljšakMarijan">
               <speaker>MARIJAN POLJŠAK:</speaker>
               <p>Jaz imam samo proceduralno vprašanje. Ali je ta zakon pravilno vložen v skladu s
                  175. členom Poslovnika Državnega zbora, ker piše, da če gre za spremembe in
                  dopolnitve, potem morajo biti napisani tudi členi, ki se spreminjajo? Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Členi so bili naknadno posredovani, gospod Poljšak. Želi še kdo besedo?
                     <stage>(Ne.)</stage> Zato razpravo zaključujem in prehajamo na odločanje in
                  razpravo o stališčih in sklepih. Želi o stališčih in sklepih kdo razpravljati?
                  Gospod Pregelj. Prosim.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Preden bi razpravljali o stališčih in sklepih, predlagam, da pride v
                  Državni zbor predsednik Vlade in pojasni dokončno stališče glede na razpravo, ki
                  se odvija v Državnem zboru. Mislim, da je v tem trenutku zadeva takšna, da bi bilo
                  prav, da je pri tako pomembni zadevi predsednik Vlade prisoten, če je to
                  možno.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Pregelj. Predsednik Vlade je določil podpredsednika Vlade,
                  gospoda ministra Janka in on zastopa Vlado v tem parlamentu. Želi kdo razpravljati
                  o stališčih in sklepih? <stage>(Ne.)</stage> Zato dajem najprej na glasovanje prvo
                  stališče - predlog zakona o spremembah in dopolnitvah zakona o Vladi Republike
                  Slovenije - prva obravnava, je primerna podlaga za pripravo predloga zakona za
                  drugo obravnavo. Obrazložitev glasu gospod Pregelj. Prosim. Proceduralno.
                  Izvolite.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>V imenu poslanske skupine prosim za polurni odmor.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Odrejam polurni odmor. Sejo nadaljujemo ob 12.15. Vse kolegice in kolege pa
                  prosim, da ste točno ob 12.15 v dvorani.</p>
            </sp>
            <stage type="time">(Seja je bila prekinjena ob 11.42 uri in se je nadaljevala ob 12.19
               uri.)</stage>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Spoštovane kolegice, spoštovani kolegi! Nadaljujemo sejo. Ugotovimo sklepčnost!
                     <stage>(38 prisotnih.)</stage> Prosim vodje poslanskih skupin, da zagotovijo
                  prisotnost v dvorani. Ugotovimo sklepčnost! <stage>(53 prisotnih.)</stage></p>
               <p>Ugotavljam, da je zbor sklepčen. Želi predstavnik poslanske skupine Slovenske
                  ljudske stranke besedo? Prosim, gospod Zagožen, izvolite.</p>
            </sp>
            <sp who="SDZ1:ZagoženFranc">
               <speaker>DR. FRANC ZAGOŽEN:</speaker>
               <p>Spoštovani zbor! Poslanska skupina Slovenske ljudske stranke predlaga, da se
                  matični odbor ponovno sestane, prouči razpravo, ki je tekla v Državnem zboru in
                  preveri svoje predloge stališč in sklepov.</p>
               <p>Poleg tega predlagamo, da se pred odločitvijo Državnega zbora seje udeleži tudi
                  predsednik Vlade, tako da bo tudi sam zavzel svoja stališča, jih pojasnil in
                  prosimo, da o tem Državni zbor odloči.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Zagožen. Najprej dajem na glasovanje proceduralni predlog, da
                  se pred odločanjem o stališčih in sklepih ponovno sestane matično delovno telo.
                  Ugotovimo sklepčnost! <stage>(57 prisotnih.)</stage></p>
               <p>Kdo je za? <stage>(26 poslancev.)</stage> Je kdo proti? <stage>(32
                     poslancev.)</stage></p>
               <p>Ugotavljam, da predlog ni sprejet. Mislim, da potem tudi drugega predloga ne morem
                  dati na glasovanje.</p>
               <p>Prehajamo na odločanje o stališčih in sklepih. Na glasovanje dajem <gap n="..."/> Vztrajate
                  pri tem, da dam na glasovanje, da je potrebno, da pred odločanjem spregovori v
                  Državnem zboru predsednik Vlade dr. Janez Drnovšek? Mislim, da nikjer po
                  Poslovniku nimamo pravila in člena, da bi lahko nekoga zadolžili. Prosim, gospod
                  Pregelj, proceduralno.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Ne gre za proceduralni predlog, tukaj gre za popolnoma vsebinski
                  predlog, ki ga poslanska skupina Slovenske ljudske stranke predlaga. O tem imamo
                  pravico zahtevati, da se glasuje in če bo izglasovano, bo sklep Državnega zbora.
                  To nima nobenega pomena s proceduro, ampak v tem primeru zahtevamo, da pride v
                  Državni zbor predsednik Vlade. Prosim, če daste to na glasovanje.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Dajem ta proceduralni sklep na glasovanje, že prej pa sem povedal pomisleke.
                  Ugotovimo sklepčnost! <stage>(55 prisotnih.)</stage></p>
               <p>Kdo je za? <stage>(23 poslancev.)</stage> Je kdo proti? <stage>(30
                     poslancev.)</stage></p>
               <p>Ugotavljam, da predlog ni sprejet.</p>
               <p>Na glasovanje dajem predlog stališč in sklep, predlog zakona o spremembah in
                  dopolnitvah zakona o Vladi Republike Slovenije - prva obravnava, je primerna
                  podlaga za pripravo predloga zakona za drugo obravnavo. Ugotovimo sklepčnost!
                     <stage>(56 prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(19
                     poslancev.)</stage></p>
               <p>Ugotavljam, da je predlog sprejet.</p>
               <p>Na 2. točko, ki jo imate v stališčih in sklepih in se glasi: Predlagatelj naj v
                  novem 2. členu zakona pristojnost Vlade opredeli tako, da Vlada Državnemu zboru
                  predlaga politiko države ter usmerja in usklajuje njeno izvajanje, ima gospod
                  Potrč spremembo. 2. točka stališč naj se preoblikuje tako: Predlagatelj naj v
                  novem 2. členu zakona pristojnosti Vlade opredeli tako, da Vlada določa, usmerja
                  in usklajuje izvajanje politike države.</p>
               <p>Gospod Horvat pa predlaga, v 2. točki se dodata nov drugi in tretji odstavek, ki
                  se glasita: Predlagatelj naj v 2. členu predvidi, da Vlada Državnemu zboru, razen
                  zakonov, drugih predpisov in splošnih aktov predlaga v sprejem tudi načelne in
                  dolgoročne usmeritve na posameznih področjih. S proračunskim memorandumom Vlada
                  predstavi Državnemu zboru politiko na posameznih področjih kot izhodišče za
                  sestavo državnega proračuna. Želi kdo o 2. točki, pa o teh dveh dodatnih
                  stališčih, besedo? <stage>(Ne.)</stage> Prehajamo na odločanje.</p>
               <p>Najprej dajem na glasovanje predlog gospod Potrča. 2. točka stališč naj se
                  preoblikuje tako: Predlagatelj naj v novem 2. členu zakona pristojnosti Vlade
                  opredeli tako, da Vlada določa, usmerja in usklajuje izvajanje politike države.
                  Ugotovimo sklepčnost! <stage>(57 prisotnih.)</stage></p>
               <p>Kdo je za? <stage>(31 poslancev.)</stage> Je kdo proti? <stage>(21
                     poslancev.)</stage></p>
               <p>Ugotavljam, da je ta točka sprejeta. S tem smo nadomestili 2. točko.</p>
               <p>Imamo pa še predlog gospoda Ferija Horvata, da se dodasta nov drugi in tretji
                  odstavek: Predlagatelj naj v 2. členu predvidi, da Vlada Državnemu zboru, razen
                  zakona, drugih predpisov in splošnih aktov, predlaga v sprejem tudi načelne in
                  dolgoročne usmeritve na posameznih področjih. S proračunskim memorandumom Vlada
                  predstavi Državnemu zboru politiko na posameznih področjih kot izhodišče za
                  sestavo državnega proračuna. Gospod Peršak ima besedo, obrazložitev glasu.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Moram povedati, da če bo ta predlog dan tako na glasovanje v obeh delih naenkrat,
                  bom glasoval proti, ker mislim, da je predlog v nasprotju s poslovnikom, ki sedaj
                  velja. Ta poslovnik je bil sprejet z dvotretjinsko večino in po moje ni mogoče,
                  seveda to še ne bo takoj veljalo, ampak vendarle ni mogoče z glasovanjem, z
                  navadno večino spreminjati oziroma prejudicirati sprememb na tem področju. Vemo,
                  da poslovnik določa to stvar drugače. Osebno se strinjam s tem, da je pametno v
                  eni trezni debati premisliti in na novo opredeliti postopek sprejemanja proračuna,
                  predvsem kot večletni proračun itn., vendar ne na ta način, da bi Državni zbor
                  izgubil dejansko pristojnost odločanja o proračunu in bi ohranil samo efektivno
                  pristojnost na tem področju. Ta določba, ki je tu ponujena, pa dejansko potem
                  spreminja vsebino tistih določb oziroma drugačno vsebino bi dala tistim določbam
                  in po mojem ni mogoče z navadnim glasovanjem tega na ta način opredeliti.
                  Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Obrazložitev glasu, gospod Feri Horvat.</p>
            </sp>
            <sp who="SDZ1:HorvatFranc">
               <speaker>FRANC (FERI) HORVAT:</speaker>
               <p>Glasoval bom za ta predlog teh dveh sklepov oziroma dveh odstavkov in me tudi
                  kolega Peršak ni prepričal, kajti ni točno to, kar on ugotavlja. Namreč ta dikcija
                  okoli memoranduma ne prejudicira, da je poslovnik treba spremeniti. Kajti,
                  poglejte, če natančno preberete, piše, da s proračunskim memorandumom Vlada
                  predstavi Državnemu zboru politiko. Namenoma nisem šel v to, da bi kar v naprej
                  predvidel. Možno je eno in drugo v dokončni odločitvi v zakonu. Ali samo
                  predstavi, samo Državni zbor s tem seznani, ali pa se bo zbor odločil, da bo tudi
                  sprejel memorandum naprej, tako kot je sedaj v poslovniku.</p>
               <p>Če bi bilo možno, da ne bi bilo nejasnosti, sem za to, da se morda toliko
                  spremeni, ta drugi odstavek, in se reče, da naj Vlada preuči to možnost.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Obrazložitev glasu, gospod Žaro Pregelj, prosim.
                  Razprava je bila že končana. Gospod Feri Horvat, ne moremo spreminjati stališč in
                  sklepov. Dajem takšna stališča, da se drugi in tretji odstavek dodata, kot sem
                  prebral, na glasovanje. Ugotovimo sklepčnost! <stage>(61 prisotnih.)</stage></p>
               <p>Kdo je za? <stage>(32 poslancev.)</stage> Je kdo proti? <stage>(21
                     poslancev.)</stage></p>
               <p>Ugotavljam, da smo dodatno stališče sprejeli.</p>
               <p>Smo pri 3. točki stališč in sklepov. Predlagatelj naj preuči in smiselno upošteva
                  pripombe Sekretariata Za zakonodajo in pravne zadeve. Ugotovimo sklepčnost!
                     <stage>(59 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(6
                     poslancev.)</stage></p>
               <p>Ugotavljam, da smo 3. točko sprejeli.</p>
               <p>Gospod Potrč predlaga, da se doda nova 3. točka, ki se glasi: Predlagatelj naj
                  pristojnosti Vlade za izdajanje uredb za uresničevanje pravic in obveznosti
                  državljanov in drugih oseb uskladi z določili 87. člena Ustave Republike
                  Slovenije.</p>
               <p>Želi kdo razpravljati o tem stališču k dodatni točki? <stage>(Ne.)</stage></p>
               <p>Dajem jo na glasovanje. Ugotovimo sklepčnost! <stage>(56 prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(5
                     poslancev.)</stage></p>
               <p>Ugotavljam, da smo dodatno točko sprejeli.</p>
               <p>Gospod Feri Horvat predlaga dodatni sklep. Maksimiljan Lavrinc predlaga dodatno
                  stališče. Predlagatelj naj za drugo obravnavo preuči možnost dopolnitve drugega
                  odstavka 14. člena zakona o Vladi, in sicer tako, da predvidi tudi več ministrov
                  brez listnice.</p>
               <p>Želi o tem dodatnem stališču kdo razpravljati? <stage>(Ne.)</stage> Ugotovimo
                  sklepčnost! <stage>(61 prisotnih.)</stage></p>
               <p>Kdo je za? <stage>(26 poslancev.)</stage> Je kdo proti? <stage>(25
                     poslancev.)</stage></p>
               <p>Ugotavljam, da smo dodatno stališče sprejeli.</p>
               <p>Gospod Zoran Thaler in dr. Dimitrij Rupel predlagata: Predlagatelj naj za drugo
                  obravnavo zakona v zvezi s Svetom za nacionalno varnost podrobneje opredeli
                  funkcije, sestavo, način, odločanje in odnose do drugih vej oblasti. Med področja
                  usklajevanja naj uvrsti tudi zunanjo politiko.</p>
               <p>Gospod Peršak ima besedo.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Spoštovane poslanke in poslanci! Rad bi razložil, zakaj bom glasoval proti temu
                  sklepu. Čeprav me je s prvim delom svoje diskusije, s katero je potem utemeljil ta
                  svoj sklep gospod Rupel, navdušil skoraj tako, kot v starih časih, ko sva bila še
                  v isti stranki. Ker je bil prvi del diskusije zelo jasna analiza razlogov, zakaj
                  je ta zakon Vladi potreben. Če pa dobro preberete ta sklep, pa ta sklep derogira
                  ustavo. Namreč preberite ga dobro. Ta sklep pravi, da je Svet za nacionalno
                  varnost nova posebna veja oblasti v Sloveniji. Poglejte, piše naj opredelijo v
                  zvezi s Svetom za nacionalno varnost funkcije, sestava, način odločanja in odnosi
                  do drugih vej oblasti. Se pravi, da je Svet za nacionalno varnost neka nova veja
                  oblasti. Točno to, kar sem jaz prej povedal, ko sem rekel, da pač imam pomisleke v
                  zvezi s 4. členom zakona, ki uvaja nek nov organ usklajevanja med obstoječimi
                  organi in usklajevanja med temi organi, kar je bil včasih Centralni komite ali pa
                  SZDL ali kaj podobnega. Če to izglasujemo, smo spremenili razmerja med vejami
                  oblasti v Sloveniji in uvedli novo vejo oblasti. Glasoval bom proti.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Zagožen. Sta dve repliki. Imate vi tudi repliko?
                     <stage>(Ne.)</stage></p>
            </sp>
            <sp who="SDZ1:ZagoženFranc">
               <speaker>DR. FRANC ZAGOŽEN:</speaker>
               <p>Torej, iz natančno istih razlogov, kot jih je pojasnil gospod Peršak, bom tudi jaz
                  glasoval proti. Mislim, da je tako nedvoumno napisano in da v tem primeru res ni
                  potrebna spet stavčna analiza ali kaj takega, ali sredinska analiza tega. To je
                  uvajanje nove veje oblasti, najbrž nad ostalimi tremi ali nekaj takega. Torej
                  protiustaven predlog in glasoval bom proti.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Zagožen. Opravičujem se, ker imata dr. Rupel in gospod Thaler
                  repliko. Najprej gospod Rupel, prosim.</p>
            </sp>
            <sp who="SDZ1:RupelDimitrij">
               <speaker>DR. DIMITRIJ RUPEL:</speaker>
               <p>Spoštovani gospod predsedujoči, spoštovane kolegice in kolegi! Seveda, tudi jaz
                  sem navdušen, kadar poslušam svojega kolega Peršaka. Že samo to, da se pojavi,
                  vzbuja moje navdušenje, ampak moram pa reči, da bom glasoval drugače kot predlaga
                  on oziroma kot bo glasoval on. In moje navdušenje glede gospoda Peršaka se konča
                  pri ugotovitvi, da gospod Peršak slabo bere to, kar piše, kar je seveda za osebo
                  takega visokega formata nenavadno. Gre za Svet za nacionalno varnost pri Vladi. Tu
                  natančno piše, da ima Vlada Svet za nacionalno varnost kot svoj posvetovalni in
                  usklajevalni organ. Se pravi, če govorimo o odnosih do drugih vej oblasti,
                  govorimo o odnosih med Vlado in drugimi vejami oblasti. Mi nismo rekli, kakšen naj
                  bo ta odnos. Mi smo rekli, da naj bo to nek nov organ nad vsemi vejami oblasti ali
                  kaj drugega. Rekli smo naj - gospod Peršak, če boš sledil temu, kar pravim - boš
                  videl da imam prav, opredeli odnose do drugih vej oblasti. Opredeljevanje odnosov
                  seveda ne pomeni nikakršne spremembe v statusu nikogar in ničesar, tako da je
                  seveda moje navdušenje sedaj na koncu nekoliko manjše, kot je bilo v začetku in
                  seveda predlagam, da gospodje, ki polemizirajo, vendarle preberejo to, kar je
                  predlagano. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo dajem gospodu Thalerju. Gospod Thaler ima repliko. Prosim, da
                  bi se vzdržali polemike in komentiranja, kako kdo bere.</p>
            </sp>
            <sp who="SDZ1:ThalerZoran">
               <speaker>ZORAN THALER:</speaker>
               <p>Hvala lepa. Pri sklepih gre seveda za to, da to ni zakonska dikcija. Gre za to, da
                  se to prouči in da se predlaga. Kaj je namen tega sklepa?. Da se prvič vključi
                  zunanja politika. Vsi ugotavljamo, da ni koordinacije na področju zunanje
                  politike, da to nikjer ni opredeljeno in to je namen tega, da se ta priložnost
                  izkoristi, da se v takem organu koordinira tudi zunanja politika. Drugo, sedanji
                  4. člen govori, da ima Vlada tak svet za nacionalno varnost. Ta predlog predlaga,
                  da se s tem ne ukvarja samo Vlada, ampak da se opredeli tudi, kakšno vlogo ima pri
                  tem in tem parlament, njegovi odbori, pristojni za obrambo, za zunanje zadeve, pa
                  tudi šef države v okviru svojih pristojnosti, če so, vemo pa, da so zelo omejene.
                  Pa ne vem, kdo bi še, ampak to je namen tega sklepa, da se stvari bolj proučijo in
                  da se namesto, da to piše v treh vrsticah, kot do sedaj, da se podrobneje opredeli
                  ta funkcija, sestava in način odločanja in odnosi tudi še s kom drugim, ki se s
                  temi stvarmi ukvarja.</p>
               <p>Z obrambo se ukvarja tudi parlamentarni odbor, se ukvarja sam parlament, z zunanjo
                  politiko se ukvarja parlamentarni odbor, sam parlament in na področju
                  predstavljanja države oziroma obrambe ima določene funkcije šef države. Hvala
                  lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Peršak. So replike, zato ker je razpravljal o stališčih, gospod
                  Školč, ko bo pa obrazložitev glasu, bom pa povedal. Izvolite, gospod Peršak.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Spoštovane kolegice in kolegi! Jaz bi seveda lahko predlagal in morda bi to bilo
                  včasih smiselno, da bi dali ta tekst na semantično analizo kakšnemu strokovnjaku,
                  ampak to najbrž ne bo potrebno. Če natančno preberete tekst, lahko pa to storim še
                  enkrat, piše v tem tekstu, da naj predlagatelj, to je Vlada, ki je predlagatelj
                  tega zakona, za drugo obravnavo zakona v zvezi s Svetom za nacionalno varnost,
                  podrobneje opredeli funkcije, sestavo, način odločanja in odnose do drugih vej
                  oblasti. V zvezi s Svetom za nacionalno varnost - gre za funkcije, sestavo, način
                  odločanja v svetu in njegove odnose z drugimi vejami oblasti. Če kdo misli, da ne
                  gre za to, potem res priporočam, da se da neodvisnim strokovnjakom za jezik v
                  analizo to besedilo, ker je zelo pomembno. O tem najbrž ni dvoma, ampak takšna
                  površna analiza, kot jo zmorem jaz, pravi, da gre za ta organ. In če gre za ta
                  organ, so potem odnosi tega organa do drugih vej oblasti in če so to odnosi tega
                  organa do drugih vej oblasti, pomeni, da je tudi ta organ eden izmed organov
                  oblasti. Sporno je že to, da v tem organu obstoja nek poseben način odločanja. Nek
                  poseben način odločanja se predvideva, kajti to naj bi bil posvetovalni organ po
                  svoji funkciji in je organ, ki naj bi najbrž z neko večino potem odločal in koga
                  naj bi te odločitve potem zavezovale, ali parlament, ali predsednika Republike. To
                  ni jasno in zaradi teh nejasnosti bom jaz, kot rečeno, glasoval proti.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Mozetič.</p>
            </sp>
            <sp who="SDZ1:MozetičMiroslav">
               <speaker>MIROSLAV MOZETIČ:</speaker>
               <p>Spoštovane kolegice in kolegi! Moram reči, da me sam 4. člen sprememb, tako kot je
                  napisan, niti malo ni zaskrbel. Pri tem res piše, da Vlada ustanovi svet kot svoj
                  posvetovalni organ. Torej to je posvetovalni organ Vlade. S tega vidika ni
                  potrebno, najmanj, kar bi bilo, ni potrebno nič pisati v zakonu, kako bo ta svet
                  delal, ampak sklep, ki je predlagan, se v tem delu strinjam z gospodom Peršakom,
                  da ima morda skrit namen, ker govori res, tako kot ga postavlja, postavlja neki
                  dodatni organ.</p>
               <p>Zdaj pa samo na nek način replika, ampak niti ni replika. Govora je bilo, da
                  zadeve v Vladi niso usklajevane, zlasti ne na nekaterih področjih. Prebral bom
                  samo en del 20. člena zakona o Vladi: predsednik Vlade vodi in usmerja delo Vlade,
                  skrbi za enotnost politične in upravne usmeritve Vlade, usklajuje delo ministrov.
                  Če ni dovolj koordinirano, potem mislim, da je treba upoštevati in spoštovati
                  zakon, ki ga že imamo, ne pa za tak namen ustanavljati neko posebno telo, ki je v
                  končni fazi samo posvetovalno telo Vlade. Zato bom glasoval proti temu stališču.
                  Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Feri Horvat.</p>
            </sp>
            <sp who="SDZ1:HorvatFranc">
               <speaker>FRANC (FERI) HORVAT:</speaker>
               <p>Mislim, da ne moremo mimo tega, da ne obstaja stalna in učinkovita koordinacija
                  med posameznimi organi, predsednikom države, predvsem Vlade in Državnega zbora in
                  tudi na drugih relacijah in nedopustno je, da bi to pustili, da bi se to
                  ponavljalo naprej, zato mislim, da je potrebno nekaj narediti in zato podpiram ta
                  predlog tega sklepa, ki pa nič ne prijudicira v naprej. Jaz ne vidim takšne
                  bojazni, kajti mi s tem ne dajemo pristojnosti Vladi, da Vlada sama sprejme odlok,
                  ali odloči, kako bo ta svet za nacionalno varnost deloval, ampak bo pripravila
                  predlog, o katerem bomo tukaj razpravljali. O besedilu bomo razpravljali in se
                  takrat definitivno odločili. Jaz sem prav iz istega motiva tudi predlagal predlog
                  dodatnega sklepa, s tem, da nisem šel v tako izrecen predlog, že dikcija, kakšna
                  naj bo rešitev, ampak da naj Vlada prouči, zagotovi koordinacijo. Sedaj ali bo to
                  možno z nacionalnim svetom, s točno določitvijo teh nalog, v redu, če ne bo možno,
                  potem bo potrebno še nekaj dodatno narediti. Eno znotraj Vlade, drugo pa, kar je
                  nujno med Vlado oziroma predsednikom Vlade in drugimi nosilci javnih funkcij,
                  predvsem na področju obrambe in zunanje politike in tako dalje, tako da podpiram,
                  da ta predlog sprejmemo. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Replika gospod Geržina. Potem pa ima besedo gospod Pregelj. Izvolite
                  repliko.</p>
            </sp>
            <sp who="SDZ1:GeržinaMiroslav">
               <speaker>MIROSLAV GERŽINA:</speaker>
               <p>Hvala lepa gospod predsedujoči. Spoštovani! Če govorimo o eni veji oblasti, to je
                  Vlada, in o njenem posvetovalnem organu, je ena zadeva, če, kot gospod Feri
                  Horvat, vključimo notri še druge veje oblasti in rečemo, da je to posvetovalni
                  organ oziroma nek koordinator med temi, to moramo postaviti nekam drugam, ne pa k
                  Vladi. Če govorim o Vladi, mislim, da ima Vlada danes najmanj dva posvetovalna
                  organa o nacionalni varnosti, in to sta Ministrstvo za notranje zadeve in
                  Ministrstvo za obrambo, z vsemi strokovnimi programi in ne potrebuje nobenega
                  drugega posvetovalnega organa. Če pa želi nekdo še potem, ko pa vidiš, da tukaj
                  piše, med področja usklajevanja, naj uvrsti tudi zunanjo politiko, pa se vprašaš,
                  kaj pa sedaj. Kaj pa sedaj Vlada dela? Saj je vendar Vlada tista, kot je bilo
                  sedaj rečeno, da to usklajuje med posameznimi, svojimi posvetovalnimi in tudi
                  izvajalskimi organi, zato moram zavrniti takšno zadevo, ker je tukaj predlagana.
                  Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Pregelj.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Gospod Peršak je zelo dobro opazil, kje tiči zajec. Enostavno ima
                  prav, kajti če pogledamo natančno 4. člen, ki opredeljuje spremembo 25. člena
                  zakona o Vladi, tam jasno piše, da ima Vlada Svet za nacionalno varnost kot svoj
                  posvetovalni in usklajevalni organ za področje obrambe, varnostnega sistema ter
                  sistema zaščite in reševanja. In na podlagi te dikcije si lahko predstavljamo, ker
                  širše, da je to svoj posvetovalni organ, se pravi, da je to organ, ki je izključno
                  interna zadeva Vlade. Ta dodatni sklep pa to zadevo postavlja na drugo sfero.
                  Postavlja jo v bistvu do drugih vej oblasti. Kaj so veje oblasti vemo, smo imeli
                  včeraj obširno razpravo in tudi področje usklajevanja v zunanji politiki sodi k
                  drugim vejam oblasti in sedanja zakonodaja, gospod Thaler, pa jasno piše, da se
                  zunanja politika ne usklajuje ne v Vladi, ne pri predsedniku države, ampak v
                  Državnem zboru. Prosim. Lahko rečemo, da je zakon o zunanjih zadevah neusklajen z
                  novo ustavo, ker operira še z izvršnim svetom in skupščino, toda analogno se vsi
                  organi v bistvu lahko uporabijo kot so sedaj in je jasno tem dana pristojnost, med
                  drugim tudi za mednarodne pogodbe mora dati soglasje Odbor za mednarodne odnose.
                  Prosim, ne govorite tega, da se zunanja politika mora usklajevati nekje drugje,
                  kajti to je očitna intencija ustvarjanja nekega zloglasnega CK-a izven
                  pristojnosti javnosti, ki bo odločal, na kar bo odločil in jasno za svoje kritje
                  bo potreboval Državni zbor, da bo dobil še tisto nujno potrebno štampiljko.</p>
               <p>Pred takim konceptom Vlade, kot ga pa tukaj predstavljate, me je pa resnično
                  groza.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? <stage>(Ne.)</stage> Prehajamo na odločanje.
                  Obrazložitev glasu, gospod Thaler.</p>
            </sp>
            <sp who="SDZ1:ThalerZoran">
               <speaker>ZORAN THALER:</speaker>
               <p>Hvala lepa. Rad bi ta predlog sklepa umaknil z naslednjo obrazložitvijo. Paranoja,
                  ki se je pokazala v tej razpravi, je za mene nepojmljiva. Ta sklep je bil napisan
                  po razpravi dr. Rupla, tukaj za mizo brez intenc, da uvede vojaško diktaturo
                  Pinočejevega tipa v tej državi in tako naprej. Proučili bomo za drugo obravnavo,
                  kaj se da storiti, da se končno na področju z izjemno važnih politik na tem
                  področju, zunanje politike, obrambne itn., ti tokovi, ki gredo v različne smeri,
                  vendarle združijo v eno reko in delajo za Slovenijo. To je bil naš namen, ne pa da
                  poslušamo ljudi, ki študirajo samo to, kdo bo uvedel diktaturo v tej državi, kar
                  mislim, da je zadnji problem te države. Ta država ima resnejše probleme, o katerih
                  smo želeli tukaj spregovoriti, ne pa da stalno plašimo sebe in ljudi z nekimi bav
                  bavi.</p>
               <p>Tako ta predlog umikam in se mi zdi, da je šla diskusija v popolnoma nerazumno
                  smer. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. O tem ne bomo glasovali, je umik.</p>
               <p>Imamo še predlog dodatnega sklepa gospoda Ferija Horvata: <q>"Vlada Republike
                  Slovenije naj v sodelovanju z drugimi državnimi organi prouči in zagotovi
                  učinkovito usklajevanje politike in ravnanja v bistvenih vprašanjih nacionalne
                  varnosti"</q>. Želi kdo besedo? <stage>(Ne.)</stage> prehajamo na odločanje.</p>
               <p>Še enkrat naj vam preberem, gospod Geržina, samo za vas bom prebral.</p>
               <p><q>"Vlada Republike Slovenije naj v sodelovanju z drugimi državnimi organi prouči in
                  zagotovi učinkovito usklajevanje politike in ravnanje v bistvenih vprašanjih
                  nacionalne varnosti."</q> To je predlog dodatnega sklepa, ki ga predlaga gospod Feri
                  Horvat. Prejšnji sklep je bil pa umaknjen. Ugotovimo sklepčnost! <stage>(62
                     prisotnih.)</stage></p>
               <p>Kdo je za? <stage>(30 poslancev.)</stage> Je kdo proti? <stage>(28
                     poslancev.)</stage></p>
               <p>Ugotavljam, da je predlog dodatnega sklepa sprejet.</p>
               <p>Imamo še sklep. Matično delovno telo je predlagalo dikcijo: Predlagatelj naj
                  predloži predlog zakon za drugo obravnavo v čim krajšem možnem času. Ker je to
                  predlagalo matično delovno telo dajem na glasovanje. <stage>(Ugovor iz
                     klopi.)</stage> Prosim?</p>
               <p>Saj sem povedal, gospod Pregelj, da to ni dikcija, ampak to nam je dalo delovno
                  matično telo. Proceduralno imate? Izvolite.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani predsedujoči! Prosim, da ugotovite, da ta dikcija ni v skladu s
                  poslovnikom in jo ne date na glasovanje.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Jaz predlagam, čeprav smo že včeraj podoben sklep izglasovali, da glasujemo tako,
                  da dajem takšen predlog na glasovanje: Predlagatelj naj predloži predlog zakona za
                  drugo obravnavo za julijsko sejo. Jaz mislim, da to ni možno več, niti z
                  rokovnikom. Jaz predlagam, da za septembrsko sejo. Predlagatelj naj predloži
                  predlog zakona za drugo obravnavo za septembrsko sejo. Ugotovimo sklepčnost!
                     <stage>(53 prisotnih.)</stage></p>
               <p>Kdo je za? <stage>(18 poslancev.)</stage> Je kdo proti? <stage>(21
                     poslancev.)</stage></p>
               <p>Ugotavljam, da predlog ni sprejet. S tem zaključujem to točko dnevnega reda.</p>
               <p>Prehajamo, kot sem že prej napovedal, na <title>34. TOČKO DNEVNEGA REDA, to je
                     PREDLOG ZAKONA O SLOVENSKI AKADEMIJI ZNANOSTI IN UMETNOSTI V DRUGI
                     OBRAVNAVI</title>.</p>
               <p>Predlog zakona je v obravnavo zboru predložila Vlada Republike Slovenije. Želi
                  besedo predstavnik Vlade? Gospod državni sekretar v Ministrstvu za znanost in
                  tehnologijo gospod Ciril Baškovič ima besedo.</p>
            </sp>
            <sp who="SDZ1:BaškovičCiril">
               <speaker>CIRIL BAŠKOVIČ:</speaker>
               <p>Spoštovani zbor, poslanke, poslanci, predsedujoči. V imenu predlagatelja naj
                  povem, da predlagatelj sprejema vseh šest amandmajev, ki jih je na predlog tega
                  zakona vložil Odbor za znanost, tehnologijo in razvoj Državnega zbora. Hvala
                  lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Predlog zakona je obravnaval Odbor za znanost, tehnologijo in razvoj
                  kot matično delovno telo. Želi poročevalec besedo? Prosim, gospod dr. Tancig.</p>
            </sp>
            <sp who="SDZ1:TancigPeter">
               <speaker>DR. PETER TANCIG:</speaker>
               <p>Spoštovani predsedujoči, kolegice, kolegi. Lapsus predsedujočega, prej mi je bil
                  všeč, je bil verjetno v oni državi malo lažje, če bi nam vladala Slovenska
                  akademija znanosti in umetnosti. Mogoče je ta zakon nekako antiklimaks v
                  primerjavi s prejšnjim, ker je zopet prišlo do nenavadnega ali pa za nekatere
                  nenaravnega soglasja, se pravi, odbor je soglasno sprejel vse te amandmaje. Vlada
                  se z njimi strinja in jaz upam, da bomo hitro lahko to sprejeli. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi besedo predstavnik Sekretariata za zakonodajo in pravne zadeve?
                     <stage>(Ne želi.)</stage> Prehajamo na obravnavo in odločanje o posameznih
                  členih predloga zakona. Najprej predlagam, da skladno z zadnjo alineo 189. člena
                  poslovnika razpravljamo in glasujemo o vseh členih, h katerim niso bili vloženi
                  amandmaji. Prosim, da ugotovimo prisotnost in dajem takšen sklep na glasovanje.
                  Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(51 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo sklep sprejeli.</p>
               <p>Sedaj pa prehajamo na glasovanje o posameznih členih in amandmajih. Amandmaje k
                  10. členu, petemu odstavku, 11. členu, tretjemu odstavku 12. člena, drugemu
                  odstavku 13. člena, petemu in sedmemu odstavku 16. člena, prvemu in četrtemu
                  odstavku 19. člena, tretjemu odstavku 21. člena. Črta se beseda <q>"zunanje"</q> v vseh
                  sklonih. Amandma je redakcijske narave. Amandma imate pa napisan v poročilu z dne
                  7.4.1994. Dajem ta redakcijski amandma na glasovanje. Ugotovimo sklepčnost!
                     <stage>(51 prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo amandma sprejeli.</p>
               <p>Na glasovanje dajem 10. člen. Ugotovimo sklepčnost! <stage>(46
                  prisotnih.)</stage></p>
               <p>Kdo je za? <stage>(45 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo 10. člen sprejeli.</p>
               <p>Na glasovanje dajem 11. člen. To so vsi členi, ki smo jih redakcijsko spremenili.
                  Glasujemo o 11. členu. Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(37 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo 11. člen sprejeli.</p>
               <p>Na glasovanje dajem 12. člen. Ugotovimo sklepčnost! <stage>(50
                  prisotnih.)</stage></p>
               <p>Kdo je za? <stage>(42 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo 12. člen sprejeli.</p>
               <p>Na glasovanje dajem 16. člen, ki smo ga tudi spremenili z redakcijskim amandmajem.
                  Ugotovimo sklepčnost! <stage>(54 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo 16. člen sprejeli.</p>
               <p>Na glasovanje dajem 21. člen. Ugotovimo sklepčnost! <stage>(52
                  prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo 21. člen sprejeli.</p>
               <p>Smo na drugi strani poročila in imamo amandma k 13. členu. V začetku drugega
                  odstavka tretjega odstavka se doda beseda <q>"tajno"</q>, tako da se stavek glasi: "Tajno
                  glasovanje je izjemoma tudi pisno za tiste člane, ki se zaradi zdravstvenih ali
                  drugih upravičenih razlogov ne morejo udeležiti volitev. Ugotovimo sklepčnost!
                     <stage>(49 prisotnih.)</stage></p>
               <p>Kdo je za? <stage>(43 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo amandma sprejeli.</p>
               <p>Dajem na glasovanje 13. člen. Ugotovimo sklepčnost! <stage>(52
                  prisotnih.)</stage></p>
               <p>Kdo je za sprejem 13. člena? <stage>(35 poslancev.)</stage> Je kdo proti?
                     <stage>(1 poslanec.)</stage></p>
               <p>Ugotavljam, da smo 13. člen sprejeli.</p>
               <p>K 19. členu imamo prav tako amandma. V prvem stavku se beseda opravljanje
                  nadomesti z besedo <q>"upravljanje"</q>. Amandma je redakcijsko lektorske narave.
                  Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo amandma sprejeli.</p>
               <p>Dajem na glasovanje 19. člen v celoti. Ugotovimo sklepčnost! <stage>(49
                     prisotnih.)</stage></p>
               <p>Kdo je za sprejem 19. člena? <stage>(36 poslancev.)</stage> Je kdo proti?
                     <stage>(1 poslanec.)</stage></p>
               <p>Ugotavljam, da smo 19. člen sprejeli.</p>
               <p>K 26. členu imamo amandma: Tretji odstavek 26. člena se spremeni tako, da se
                  glasi: <q>"Raziskovalno dejavnost v ZRC SAZU opravljajo člani SAZU, raziskovalci z
                  znanstvenimi nazivi, ki jih podeljuje SAZU in raziskovalci z drugimi nazivi."</q>
                  Amandma je prav tako redakcijske narave. Ugotovimo sklepčnost! <stage>(51
                     prisotnih.)</stage></p>
               <p>Kdo je za amandma? <stage>(38 poslancev.)</stage> Je kdo proti?
                     <stage>(Nihče.)</stage></p>
               <p>Ugotavljam, da smo amandma sprejeli.</p>
               <p>Imamo še amandma k četrtemu odstavku 26. člena, ki se spremeni tako, da se glasi:
                  <q>"Nazive znanstvenih delavcev, ki jih podeljuje SAZU določa ta zakon."</q> Amandma je
                  prav tako redakcijske narave. Ugotovimo sklepčnost! <stage>(47
                  prisotnih.)</stage></p>
               <p>Kdo je za? <stage>(40 poslancev.)</stage> Je kdo proti?
                  <stage>(NIhče.)</stage></p>
               <p>Ugotavljam, da je amandma sprejet.</p>
               <p>Na glasovanje dajem 26. člen. Ugotovimo sklepčnost! <stage>(53
                  prisotnih.)</stage></p>
               <p>Kdo je za sprejem 26. člena? <stage>(35 poslancev.)</stage> Je kdo proti?
                     <stage>(Nihče.)</stage></p>
               <p>Ugotavljam, da smo 26. člen sprejeli.</p>
               <p>Smo na 3. strani poročila. Imamo amandma k 27. členu, ki se glasi: člen se
                  dopolni tako, da se glasi: <q>"Nazivi znanstvenih delavcev, ki jih podeljujejo SAZU,
                  so znanstveni svetnik SAZU, višji znanstveni delavec SAZU in znanstveni delavec
                  SAZU"</q>. Amandma je pav tako redakcijske narave. Ugotovimo sklepčnost! <stage>(47
                     prisotnih.)</stage></p>
               <p>Kdo je za? <stage>(45 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo amandma sprejeli.</p>
               <p>Dajem na glasovanje 27. člen. Ugotovimo sklepčnost! <stage>(49
                  prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je člen sprejet.</p>
               <p>Imamo še amandma k naslovu IX. poglavja. Naslov IX. poglavja se dopolni tako, da
                  se glasi: <q>"Prehodne in končne določbe"</q>. Amandma je potreben zaradi vsebine tega
                  poglavja, saj ne vsebuje le prehodne, temveč tudi končne določbe zakona. Ugotovimo
                  sklepčnost! <stage>(46 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo amandma sprejeli.</p>
               <p>Sedaj dajem v razpravo vse preostale člene, h katerim so bili vloženi amandmaji.
                  Želi kdo besedo? <stage>(Ne.)</stage> Dajem vse ostale člene na glasovanje.
                  Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(32 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo preostale člene sprejeli.</p>
               <p>V razpravo dajem naslov zakona. Želi kdo besedo? <stage>(Ne.)</stage> Dajem naslov
                  zakona na glasovanje. Ugotovimo sklepčnost! <stage>(37 prisotnih.)</stage> Prosim,
                  da ugotovimo prisotnost v dvorani. Še malo potrpljenja, dvojno glasovanje in smo
                  končani. Ugotovimo sklepčnost! <stage>(48 prisotnih.)</stage></p>
               <p>Kdo je za sprejem naslova zakona? <stage>(45 poslancev.)</stage> Je kdo proti?
                     <stage>(Nihče.)</stage></p>
               <p>Ugotavljam, da smo naslov zakona sprejeli.</p>
               <p>In dajem na glasovanje sklep. Predlog zakona za tretjo obravnavo popravi
                  predlagatelj. Ugotovimo sklepčnost! <stage>(46 prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo predlog sklepa sprejeli. S tem zaključujem to točko dnevnega
                  reda.</p>
               <p>Prehajamo na naslednjo točko dnevnega reda, to je <title>35. TOČKO DNEVNEGA REDA -
                     PREDLOG ZAKONA O VARSTVU POTROŠNIKOV - PRVA OBRAVNAVA</title>.</p>
               <p>Predlog zakona je v obravnavo zboru predložila Vlada Republike Slovenije. Želi
                  besedo predstavnik Vlade? Izvolite. Gospod Davor Valentinčič, državni sekretar ima
                  besedo.</p>
            </sp>
            <sp who="SDZ1:ValentinčičDavorin">
               <speaker>DAVORIN VALENTINČIČ:</speaker>
               <p>Spoštovane poslanke in poslanci! Ponovno imamo na dnevnem redu zakon o varstvu
                  potrošnikov v tej dvorani. Gre za prvo branje, vendar dosedanje aktivnosti so že
                  nekoliko daljšega datuma. Teze zakona so bile prvič obravnavane v januarju 1992 na
                  Vladi, v septembru 1992 takratni Odbor za varstvo potrošnikov in kasneje sta v
                  marcu 1993 zakon obravnavala še Odbora za gospodarstvo Državnega sveta in
                  Državnega zbora.</p>
               <p>Takrat so se oblikovale določene pripombe na delovno gradivo, ki že dolgo obstaja.
                  Pripravljavec zakona se je takrat povezal z raziskovalnim centrom pravne
                  fakultete, ta je opravil revizijo zakona in pripravil primerjalno študijo
                  razrednih tožb.</p>
               <p>Sedanji predlog zakona, ki je v besedilu, so obravnavali Odbor za gospodarstvo
                  Državnega zbora ter Komisija Državnega sveta, Odbor za kmetijstvo in gozdarstvo
                  Državnega zbora, Sekretariat za zakonodajo in pravne zadeve Državnega zbora,
                  Komisija za regionalni razvoj Državnega sveta. To so zaenkrat vsi.</p>
               <p>Na predlog zakona so bile s strani teh teles podane določene pripombe, odprte
                  nekatere dileme. Na primer, opredelitev vloge institucij za varstvo potrošnikov,
                  status varuha potrošnikovih pravic, odgovornost za storitve, oglaševanje,
                  uskladitev zakona v obligacijskih razmer, skupinska tožba, opredelitev
                  pristojnosti urada itn.</p>
               <p>Že doslej smo te dileme razreševali, pripravljen je v celoti za drugo branje,
                  zadržal bi se pa pri osnovnih za sprejem zakona. To so dosedanja nizka raven
                  potrošnikov, uveljavljanje tržnega gospodarstva, v katerem je potrošnik kot
                  subjekt na trgu še posebej izpostavljen.</p>
               <p>In tretje, nujna je prilagoditev predpisov, ki urejajo varstvo potrošnikov s
                  predpisi držav Evropske skupnosti.</p>
               <p>Načela, na katerih temelji zakon, so predvsem, da želimo uresničevati osnovne
                  potrošniške pravice, kot so jih sprejeli sicer po svetu in bi jih kar naštel. To
                  je pravica do osnovnih dobrin in storitev, do zaščite pred trgovanjem z zdravjem
                  in življenju nevarnimi izdelki ali storitvami. Pravica do zaščite pred nepoštenim
                  reklamiranjem in označevanju blaga in storitev, pravica do izbora izdelkov in
                  storitev ustrezne kakovosti po konkurenčnih cenah pravica do nadomestila in
                  odškodnine zaradi neustreznega prikazovanja nakupa manj vrednega blaga in
                  nezadovoljivih storitev in pravica do ustreznega znanja in usposobljenosti, ki jih
                  kupec potrebuje, da postane dobro obveščena oseba.</p>
               <p>Cilji zakonov so torej taki, kot sem že povedal. Zagotoviti varstvo tam, kjer so
                  ogroženi interesi potrošnikov, varovati temeljne človekove dobrine, življenje in
                  zdravje, zagotoviti enakopraven položaj na trgu v primerjavi z drugimi
                  gospodarskimi subjekti. Poudaril bi še to, da s tem pomagamo tudi dvigniti raven
                  kakovosti, ponudbe blaga in storitev gospodarstva.</p>
               <p>Nazadnje oblikujemo tudi organe, ki potrošnika ščitijo in izobražujejo in ga
                  informirajo o dogajanjih na trgu. Vsebina zakona, če grem po poglavjih, najprej
                  smo imeli dilemo, kako naj oblikujemo ta zakon, ali naj bo to krovni zakon ali pa
                  poseben specialni zakon, ki bo urejal le nekatera še neopredeljeno pravna
                  razmerja. Vseh pravnih opravil ni možno zajeti v enem zakonu. Številne norme
                  spadajo v obligacijski zakon, nekaj jih je v zakonu o varstvu konkurence itd.
                  Nemogoče je izdelati zakon, ki bi v celoti vseboval vsa področja. Odločili smo se
                  za vmesno varianto. Kljub vsemu smo se odločili, da pripravimo neke vrste krovni
                  zakon, ki bo vseboval generalna načela, ki jih bo združil tudi iz drugih zakonov,
                  da jih bomo imeli pripravljene na enem kupu in hkrati opredelili v njem določbe o
                  neposrednem varstvu.</p>
               <p>Pri pripravi zakona smo izhajali iz domače, pa tudi iz tuje literature.
                  Primerjalni zakoni so bili predvsem iz Velike Britanije, Avstrije, Finske,
                  Brazilije, Španije in tudi ostali. Upoštevali smo še posebej usmeritve Evropske
                  skupnosti na področju politike varstva potrošnikov.</p>
               <p>V zakonu so upoštevane tiste smernice, za katere menimo, da sodijo v zakon.
                  Nekatere bomo upoštevali v podzakonskih aktih, ki jih bodo pripravili kasneje.
                  Definicije potrošnika, in tistih, ki ji morajo zagotavljati varstvo potrošnika, so
                  praktično identične, kot so v zakonih o varstvu drugih držav.</p>
               <p>Po poglavjih, ki jih je 9 v zakonu v drugem poglavju, opozarjamo na odgovornost
                  proizvajalca za izdelek. Ta je urejena sicer že delno v zakonu o obligacijskih
                  razmerjih. Vendar jo moramo specifično tudi tukaj izpostaviti. Proizvajalec
                  objektivno odgovarja za škodo, ki nastaja z uporabo njegovih izdelkov. To
                  predlagamo seveda, da uredimo v tem zakonu.</p>
               <p>V tretjem poglavju urejamo področje garancij in garancij za brezhibno delovanje
                  stvari. To je pri nas urejeno z zakonom o standardizaciji. Osnutek novega zakona o
                  standardizaciji in naravoslovju področje garancij ne ureja. Zato je to področje
                  treba urediti v tem zakonu, pravice iz tega poglavja pa pripadajo tudi osebam, ki
                  se po tem zakonu ne štejejo za potrošnike, na primer podjetja, podjetniki.</p>
               <p>V četrtem poglavju zakon ureja pogodbene pogoje. Pogodbeni pogoji, ki jih določijo
                  podjetja so običajno taki, da niso v korist potrošnika. Dostikrat sklenemo
                  pogodbe, ne da bi dejansko poznali vsebino pogojev in ne moremo vplivati na
                  njihovo vsebino. Da bi to preprečili, zakon določa, kateri pogodbeni pogoji so do
                  potrošnikov nepošteni in če pogodba take pogoje vključuje, so ti nični in brez
                  pravnih posledic za potrošnike. Take klavzule smo vključili glede na direktive
                  evropske skupnosti, tudi v brazilskem, avstrijskem, španskem zakonu imamo take
                  dikcije. Najobsežnejše poglavje je poglavje, ki določa določbe o prodaji blaga in
                  storitev. Zakon določa, da mora podjetje prodajati blago oziroma opravljati
                  storitve na način, ki ni v nasprotju z dobrimi poslovnimi običaji. Podrobneje
                  urejamo reklamacijo blaga in storitev. Tu bi poudaril, da zakon razširja to
                  pravico do reklamacije na področju storitev, kar doslej v slovenski zakonodaji ni
                  bilo urejeno.</p>
               <p>Urejamo tudi v tem poglavju dva novejša načina prodaje, to je prodaja po pošti in
                  prodajo, kjer se pogodba sklene pri prodaji od vrat do vrat. Predlog določa možen
                  sedemdnevni odstopni rok od teh pogodb. Kot zanimivost, notri je tudi časovni
                  zakup turističnih zmogljivosti. Evropska direktiva o <q>"tajm šeringu"</q> je še v
                  pripravi, mi smo jo pa vključili, ker število pritožb potrošnikov v zvezi s tem
                  časovnim zakupom narašča. Določili smo predvsem elemente, ki jih morajo te pogodbe
                  vsebovati in pa ravno tako sedemdnevni možni odstopni rok od pogodbe.</p>
               <p>V šestem poglavju določamo nosilce varstva potrošnikov. Predvidena je ustanovitev
                  Urada za varstvo potrošnikov. V samem zakonu ni na široko opredeljeno, kakšne so
                  pristojnosti, ker bodo določene z zakonom o delovnem področju ministrstev, ga le
                  omenjamo. Možno bi bilo eventualno to tudi vključiti v zakon.</p>
               <p>Drugi pomemben organ, ki je v tem predlogu besedila, je varuh potrošniških pravic,
                  institucija, ki izhaja iz severnjaških držav, Skandinavije. Tam imajo pravno
                  varstvo potrošnikov v rokah predvsem potrošniški <q>"onbutsmani"</q>. Izkazali so se za
                  uspešne, predvsem v tej prvi fazi uveljavljanja potrošniških pravic. V tej fazi
                  smo tudi mi sedaj. Naloga varuha je, da posreduje v primerih, ki so splošnega
                  pomena za življenje, zdravje in delo potrošnikov. Glede postopkov veljajo podobni
                  postopki, kot je predvideno za varuha človekovih pravic. Opredeljujemo kot nosilce
                  tudi neodvisne, neprofitne, nevladne organizacije. To so institucije organizacij
                  potrošnikov. Opredeljujejo tudi druge, na primer vzgojno-izobraževalne zavode v
                  tistih primerih, kjer se tiče njihovega programa, na primer izobraževanja
                  potrošnikov, vklapljanja v šolski program določenega vedenja o varstvu
                  potrošnikov.</p>
               <p>V sedmem poglavju je predvidena tržna inšpekcija za nadzor nad izvajanjem tega
                  zakona.</p>
               <p>Osmo poglavje pa govori o premoženjsko-pravnem varstvu. Tukaj je novost, ki sem jo
                  že omenil in je bila najprej postavljena v delovnih gradivih kot dilema, to je
                  skupinska tožba. Ta oblika tožbe je v našem procesnem pravu novost, zato smo jo
                  posebej podrobno prikazali v obrazložitvi zakona. Bistvo te tožbe je, da oseba, ki
                  ji je podeljena aktivna legitimacija, lahko toži v imenu več potrošnikov zaradi
                  enakega zahtevka. Ta aktivna legitimacija je podeljena avtonomnim, nedržavnim
                  pravnih osebam, na primer organizaciji potrošnikov, varuhu potrošnikovih pravic in
                  zbornicam ali poslovnim združenjem.</p>
               <p>Predlagane zakonske rešitve bodo zahtevale proračunska sredstva, direktna,
                  nekatera potrebna za ustanovitev predvidenih organov, samega urada, <q>"onbutsmana"</q>
                  in za njihovo delo. Posredno pa bodo zahtevala seveda z razmahom te dejavnosti in
                  z večanjem potreb na tem področju tudi večja proračunska sredstva za samo
                  dejavnost.</p>
               <p>Vlaganja v varstvo potrošnikov, to bi za konec povedal, so pravzaprav tudi
                  vlaganja v boljšo proizvodnjo, v kompatibilnejšo proizvodnjo, če jo primerjamo z
                  evropskimi, industrijskimi in storitvenimi standardi. In če še enkrat povzamem
                  pravzaprav ta duh zakona, mi moramo vgraditi te naše v življenjski vsakdan, ta
                  potrošniški vsakdan v ta zakon in tudi vgraditev v sistemsko zakonodajo. Za to
                  bodo poskrbeli subjekti, ki jih zato ustanavljamo, torej da bomo posebno še
                  pazili, da bo to varstvo potrošnikov prisotno tudi pri ostalih zakonih. S tem
                  želimo dati tudi nek enotni pravi temelj temu varstvu, tretjič vzpostavljamo, kot
                  sem že rekel, subjekte, ki bodo strokovno delovali o vzgoji in izobraževanju
                  potrošnikov. Nameravamo podpreti materialno, strokovno in politično neodvisne
                  potrošniške organizacije in na koncu vzpostaviti tradicijo normative, neke vrste
                  uzance obnašanja med potrošnikom in ponudnikom, prodajalcem ali proizvajalcem.</p>
               <p>Zakon ima še nekaj dilem, ki bi jih kar takoj že pred razpravo omenil. Ena je sam
                  varuh potrošniških pravic, ali naj ga obdržimo v zakonu ali ne. Na to so bile že
                  podane pripombe o razpravah na odboru, torej mnenja so različna. Po eni stani, da
                  je to institut, ki se je dobro obnesel v drugih državah, po drugi strani, da smo
                  majhna država, da lahko to urejamo z varuhom človekovih pravic, da to posega v
                  njegove pristojnosti. Možne so rešitve, ki bi jih mogoče tudi skozi obravnavo
                  lažje rificirali, to se pravi, da je možno to opraviti tudi s pomočnikom varuha
                  človekovih pravic.</p>
               <p>Sodišča malih tožb. Tukaj imam tudi pregled dopolnilnih sklepov Odbora za
                  gospodarstvo k predlogu zakona. Ta sodišča malih tožb bodo predvidoma vključena v
                  novem zakonu o organizaciji sodišč. V sam zakon nikakor nismo morali uskladiti s
                  pravosodjem, da bi to spravili kot posebno institucijo, ampak naj bi šlo to torej
                  v zakonu o organizaciji sodišč. Nadaljnja dilema je odgovornost za storitve. Ko
                  govorimo o odgovornosti za storitve in za izdelke bi poudaril, da to ne gre za to
                  odgovornost, da mora proizvajalec nadomestiti neustrezen proizvod ali pa ponovno
                  opraviti storitev. Gre za škodo, ki je povzročena. Če streha pušča, ni dovolj, da
                  torej popravimo streho, da je brezhibna, ampak je potrebno plačati tudi pohištvo,
                  ki se je zmočilo, in ga je potrebno ali zavreči ali karkoli.</p>
               <p>Odgovornosti za storitve v tem zakonu še niso vključene in je tudi veliko
                  vprašanje, ali bomo lahko to vključili, ker gre za področje, ki pravzaprav še v
                  nobeni zakonodaji ni obdelano. V Evropski skupnosti se pripravljajo na to,
                  pozivajo nas, da skupaj pravzaprav strokovno proučimo, in da naj vključimo v naš
                  zakon, naj bi to služilo za vzorec tudi za njih, je pa to izredno komplicirano
                  področje, ki ga je težko zakonsko urediti. Morda za drugo branje.</p>
               <p>Glede oglaševanja so bile pripombe, ali ga vključiti ali ne. Oglaševanje imamo že
                  v veliki meri obdelano v zakonu o varstvu konkurence. Obstaja neka specifika glede
                  vključevanja tudi v ta zakon. Možno bi bilo seveda, nekoliko bi se morali izogniti
                  podvajanju, vključiti tudi v ta zakon. Dileme so glede sankcij. To so dileme, ki
                  so vedno prisotne. Ali so previsoke ali prenizke. Dileme glede 6. člena -
                  zavarovanje oziroma ali bo dokazno breme, recimo odgovornost za izdelek moral
                  dokazovati potrošnik, ali se bo moralo podjetje dokazati, da ni naredilo sedaj
                  škode. Toplo nam priporočajo, da naj vključimo to, seveda predstavniki
                  potrošnikov, da naj vključimo, da je to dokazno breme na podjetjih, vendar so
                  pomisleki, češ da bi, to namreč podraži zadevo, ker bodo morali proizvajalci
                  upoštevati, da tukaj nastaja nekako rizik za plačilo te škode in se bodo morali
                  proti temu zavarovati. To nekoliko podraži zadevo.</p>
               <p>Jaz pričakujem, da bo razprava burna, če ne sedaj, pa še tudi pri drugem branju.
                  Namreč, tudi pri pripravi zakona smo vedno naleteli na zelo diametralna stališča.
                  Zakon je naletel na izredno pozitiven odmev na vseh zborovanjih, kjer smo ga
                  predstavljali na mednarodnem nivoju. Doma je pa tako: jaz sem bil že pri študiju
                  ekonomije opozorjen, da nastopanje z avtoriteto stroke pri ekonomistih ne pride
                  več dobro v poštev, ker se vsi na ekonomijo razumemo. Potrošniki smo ravno tako
                  vsi in zadene nas z ene strani ali z druge, ali pa smo hkrati v vlogi proizvajalca
                  in potrošnika. Vem, da je teh dilem veliko in jih bomo poskušali razrešiti do
                  drugega branja. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Predlog zakona je obravnaval Odbor za gospodarstvo, ki je matično
                  delovno telo. Prosim poročevalca, da poda svoje mnenje. Gospod Feri Horvat.</p>
            </sp>
            <sp who="SDZ1:HorvatFranc">
               <speaker>FRANC (FERI) HORVAT:</speaker>
               <p>Hvala za besedo, gospod podpredsednik. Spoštovane kolegice in kolegi. Odbor je že
                  pred meseci dvakrat obravnaval predlog zakona, in sicer že januarja pa ponovno
                  aprila. V zadnjem času smo dobili tudi še nekatera mnenja, ki jih odbor ni
                  obravnaval, zato pa bom poskušal tudi do tega dati kratko stališče oziroma
                  predlog. Državni sekretar, gospod Valentinčič je bil tako temeljit pri
                  predstavitvi zakona in tudi dilemi odprtih vprašanj, ki so bila prisotna na Odboru
                  za gospodarstvo in tudi na drugih delovnih telesih, da ni potrebe, da bi karkoli
                  ponavljal.</p>
               <p>Rekel bi samo to, da je odbor močno podprl ta zakon in njegove osnovne cilje in je
                  pritegnil predlagatelju, da bo pomenil ta zakon, seveda še s potrebno dodelavo
                  učinkovito varstvo potrošnikov, da bo pomenil spodbujanje kakovosti, spodbujanje
                  tekmovanja in pomenil bo tudi neke vrste necarinsko zaščito, ki je še vedno
                  premalo uveljavljena v naših razmerah. Seveda pomenil bo poleg že sprejetega
                  zakona o trgovini in zakona o varstvu konkurence nujno potrebno zaokrožitev
                  zakonodaje, ki ureja obnašanje na trgu. Dobro, v pripravi so še zakoni o cenah, o
                  tržni inšpekciji in blagovnih rezervah. Pomenil bo tudi neke vrste harmonizacijo s
                  predpisi v Evropski uniji na tem področju. Glavne dileme je navedel gospod
                  Valentinčič. Do njih se je poskušal opredeliti odbor in tudi druga delovna telesa.
                  Jaz bi v zvezi s stališči in sklepi, ki ste jih dobili in jih ne bi tukaj
                  ponavljal, opozoril samo na dve tri osnovne dileme.</p>
               <p>Najprej predlagam, da pri stališčih in sklepih, ki jih imate v poročilu odbora, da
                  bi pri 2. točki, kjer pravimo, da naj predlagatelj za drugo obravnavo preuči in
                  upošteva pripombe, pa navajamo delovna telesa in sekretariat, da bi dodali še:
                  <q>"ter mnenje komisije za žensko politiko"</q>, z datumom 14.6.1994, ker je tam vrsta
                  zelo dobrih ugotovitev in tudi predlogov in pripomb in vrsto teh bi bilo koristno
                  upoštevati pri pripravi zakona za drugo obravnavo.</p>
               <p>Dalje. Pri vprašanju institucij, ko je upravičeno dana zahteva, da je treba bolj
                  jasno, bolj natančno opredeliti vlogo posameznih institucij, bi spomnil na to, da
                  smo mi z amandmajem v zakon o organizaciji ministrstev poskušali, in amandma je
                  bil tudi sprejet, precizirati vlogo Urada za varstvo potrošnikov, da pa še
                  nekatera vprašanja ostajajo odprta in bi bilo prav, da se v pripravi zakona za
                  drugo obravnavo razčisti tudi odnos med Vlado do potrošniških organizacij in
                  raznih drugih institucij civilne družbe, ki mislim, da jih je treba krepiti v tej
                  funkciji varstva potrošnikov.</p>
               <p>Naslednje je vprašanje varuha, o čemer je govoril gospod Valentinčič. Torej
                  vprašanje ni, ali varuh da ali ne, ampak seveda kako racionalno in konsistentno
                  organizirati to institucijo varuha potrošniških pravic, v povezavi z varuhom
                  človekovih pravic, za kar smo sprejeli poseben zakon. Tukaj se odbor ni
                  definitivno opredelil, ampak je prepustil, da predlagatelj Vlada v povezavi z
                  varuhom poskuša najti najustreznejšo rešitev. Skoraj se je bolj nagibal k temu, da
                  ne posebej organizirati te institucije, ampak v povezavi z institucijo varuha, ki
                  je sicer uzakonjena, da bi bile zadeve čim bolj racionalne.</p>
               <p>Naslednje vprašanje je vprašanje storitev. Odbor se je zavzel za to, da je treba
                  vključiti storitve kljub težavam, o katerih je upravičeno gospod Valentinčič
                  govoril, vsaj neke norme je treba, tisto, kar je v tem trenutku možno, pa se bo
                  potem kasneje to dopolnjevalo, kajti vemo, da vloga storitev je vse pomembnejša,
                  sploh v tržnem delovanju in v nacionalni ekonomiji in tudi vse več problemov se
                  pojavlja in vključno s tem, da je treba, tudi turizem je zelo pomembno področje,
                  ki ga je treba bolj vključiti v zakon in pa tudi področje oglaševanja.</p>
               <p>Recimo, če bi mi imeli zadeve tukaj malo bolj urjene, bi tudi tema, ki jo imamo še
                  posebej na dnevnem redu, tudi na tej seji, to je prepoved oglaševanja za tobak, bi
                  se dalo marsikaj narediti. Ne da se vsega z zakonsko prisilo narediti na način,
                  kot to poskušamo, ampak marsikaj zunaj na področju kodeksov oglaševanja tudi
                  poskušajo in na tem področju in tudi na drugih področjih se da marsikaj koristnega
                  narediti v interesu zaščite potrošnika. Moram reči, da je prav na področju
                  oglaševanja precejšen nered in bi bilo prav, da tudi zakon obveže in spodbudi
                  tisto dejavnost, da bo tudi uvajala korektne norme obnašanja za udeležence na
                  trgu.</p>
               <p>Dalje se je odbor zavzel za to, da se striktno predpiše, da so obvezna navodila v
                  slovenščini, in pa vprašanje, ki je odprto, vprašanje kmetijskih izdelkov oziroma
                  bolje rečeno pridelkov, tistih pridelkov, ki gredo na trg, kjer bo treba še
                  razčistiti, ali se naj te izdelke oziroma pridelke popolnoma izvzame, ali se jih
                  tudi naj vendarle vključi v zakon. Pravim, predvsem tiste, ki gredo v končno
                  porabo, ki gredo na trg.</p>
               <p>In pa na koncu je odbor še predlagal, da naj predlagatelj za drugo obravnavo
                  poskuša doseči terminsko uskladitev, kajti vrsta terminov je, ki niso med sabo
                  usklajeni.</p>
               <p>Glede na predloženo dopolnilo k sklepom, mislim, da je koristno, da bi se zbor do
                  njih opredelil pozitivno v tem smislu, da naj jih predlagatelj tudi prouči in
                  smiselno upošteva. Morda bi se o nekaterih sklepih, ki so pa zelo trdo
                  formulirani, pa dalo diskutirati. Zato mislim, da z eno tako dikcijo sklepa, da
                  naj se jih vse prouči, ne bi nič prejudicirali, tisto, kar je koristno bi potem
                  lahko uporabili pri pripravi za zakon za drugo obravnavo.</p>
               <p>Na koncu bi si še dovolil priporočati predlagatelju, da glede na zelo pestro
                  problematiko in veliko heterogenost tudi nasprotnih mnenj, o čemer je tudi gospod
                  Valentinčič govoril, da bi bilo koristno, da Vlada tudi v pripravi zakona za drugo
                  obravnavo čim bolj vključuje in strokovnjake in razne institucije v tej predhodni
                  fazi, da ne bomo imeli potem ne samo toliko težkega dela, ampak tudi lahko pridemo
                  do boljše rešitve v samem Državnem zboru, ko bomo določali o amandmajih v drugi
                  obravnavi.</p>
               <p>Na koncu naj povem samo še to, da je odbor obravnaval poročilo potrošniških
                  organizacij, Zveze potrošnikov Slovenije in pa Domusa, centra za zaščito
                  potrošnikov in v celoti to poročilo tudi sprejel, podprl njihovo aktivnost in
                  ocenil, da je njihovo delo izjemno pomembno, izredno koristno in da zato tudi
                  priporoča Vladi, da tudi v prihodnje to dejavnost podpira in materialno in tudi
                  sicer, ker lahko te organizacije veliko prispevajo k uresničevanju te funkcije
                  zaščite oziroma varstva potrošnikov. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Feriju Horvatu. Želi besedo predstavnik sekretariata?
                     <stage>(Ne želi.)</stage> Besedo dajem predstavnikom poslanskih skupin. Prvi je
                  gospod Jožef Kocuvan kot predstavnik Slovenskih krščanskih demokratov.</p>
            </sp>
            <sp who="SDZ1:KocuvanJožef">
               <speaker>JOŽEF KOCUVAN:</speaker>
               <p>Spoštovani poslanci, poslanke, podpredsednik! Slovenski krščanski demokrati
                  podpiramo sprejem zakona o varstvu potrošnikov, ker smo mnenja, da je potreben.
                  Razlogi so praktične razmere na tržišču, ki nas nekako silijo, da se tak zakon
                  sprejme, ker smo soočeni z velikim razponom podjetništva z liberalizacijo tržišča,
                  zunanje trgovine, kar nekako povzroča nepreglednost trga. Prav tako tudi
                  nekritično hlastanje potrošnikov po materialnih dobrinah, kar pač zahteva večjo
                  stopnjo informiranosti potrošnika.</p>
               <p>Slovenski krščanski demokrati smo mnenja, da je področje varstva potrošnikov
                  potrebno urediti podobno, kot je to urejeno s sosednjimi državami, s katerimi
                  poslovno sodelujemo in se lahko z njimi normalno pri tem primerjamo.</p>
               <p>Slovenski krščanski demokrati podpiramo uvajanje Inštituta varuha potrošniških
                  pravic, ki naj bi varoval potrošnikove pravice, kakor tudi urad pri Vladi za
                  varstvo potrošnikov, saj se zavedamo, da je varstvo potrošniških pravic dokaj
                  nizko in je potrošnik v poslovnem procesu vedno bolj neenakopraven in nezaščiten.
                  Dvigniti je potrebno kakovost proizvodnje pri nas, poskrbeti za potrošnike, vse z
                  namenom varstva in zaščite potrošnika. Slovenski krščanski demokrati menimo, da je
                  potrebno prav tako pospešiti razvoj neodvisnih, neprofitnih potrošniških
                  organizacij, ki jih mora zakon opredeliti, kakor tudi stroko, ki bo zbirala znanje
                  s tega področja.</p>
               <p>Ker sta v zakonu izpuščeni dve veliki poglavji - o tem smo že govorili - odgovorno
                  za storitve in pa poglavja o oglaševanju oziroma o reklamah - Krščanski demokrati
                  menimo, da je potrebno ponovno to vključiti v zakon. V kolikor to ne bo vključeno
                  v zakon, nikoli ne bomo mogli preprečiti oglasa, ki žali prizadete ali vpliva na
                  mladino, zaradi oglaševanja v šolah. Potrošnik mora biti zaščiten pred lažnim in
                  nepoštenim oglaševanjem. Za storitve je potrebno opredeliti odgovornost za
                  storitve v zavodih. Predvsem imam tukaj v mislih storitve v zdravstvu - to posebej
                  v bolnišnicah.</p>
               <p>Slovenski krščanski demokrati prav tako mislimo, da je v 57. členu zakona potrebno
                  opredeliti, kdo poleg potrošniških organizacij lahko še sodeluje pri izvedbi
                  programa varstva potrošnikov, opredeliti naloge, opredeliti poleg načina vpisa
                  organizacij potrošnikov v sodni register, tudi pogoje za vpis ter formirati neke
                  institucije, ki bi se strokovno ukvarjale in delale na področju varstva
                  potrošnikov, zbirale znanje in podobno.</p>
               <p>Glede na to, da obstaja še mnogo odprtih vprašanj v odnosu do drugih področnih
                  zakonov - predvsem je tukaj mišljen zakon, kot je bilo že povedano, o
                  obligacijskih razmerjih, zakon o standardizaciji, ki to tematiko že urejajo, je
                  nujno, da se to uskladi in zagotovi koesistentnost zakona. V kolikor bomo imeli
                  različne rešitve v področnih zakonih, bomo povzročali samo zmedo med potrošniki in
                  proizvajalci ter še večje težave.</p>
               <p>Slovenski krščanski demokrati smo prepričani, da s sprejetjem tega zakona ne
                  prinašamo samo varstva potrošnikov, temveč tudi zaščito dobrih proizvajalcev, ki
                  proizvajajo kvalitetno blago in se korektno poslovno obnašajo na tržišču.</p>
               <p>Zaradi vseh teh razlogov Slovenski krščanski demokrati podpiramo sprejem zakona o
                  varstvu potrošnikov kot primerno osnovo za prvo branje, hkrati pa bomo predložili
                  še nekatere dopolnilne sklepe k sklepom matičnega odbora za gospodarstvo, ki se
                  nanašajo na področje odgovornosti za storitve, pogoj za vpis v sodni register
                  nevladnih potrošniških organizacij in pa vključitev strokovnih institucij. Toliko.
                  Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Kocuvanu. Besedo dajem gospe Danici Simšič, kot predstavnici
                  Demokratske stranke Slovenije. Izvolite.</p>
            </sp>
            <sp who="SDZ1:SimšičDanica">
               <speaker>DANICA SIMŠIČ:</speaker>
               <p>Hvala lepa za besedo. Gospod predsedujoči, spoštovane kolegice in kolegi,
                  spoštovani predstavniki Vlade! Najprej bi na začetku v imenu poslanske skupine
                  rada poudarila, da je zakon danes v obravnavi pravzaprav na predlog naše poslanske
                  skupine, ki je to predlagala na kolegiju in za to dobila tudi podporo vseh drugih
                  poslanskih skupin. Dobrega pol leta je od tega, kar je bil zakon objavljen v
                  Poročevalcu, še skorajda mesec dni prej pa je prišel v parlament. In ker gre po
                  našem mnenju za izredno pomemben zakon, upamo, da bo drugo obravnavo dočakal v
                  hitrejšem času, kot je dočakal prvo.</p>
               <p>Mi menimo, da je zakon potreben in da je tak, kot je predložen, pravzaprav dobra
                  osnova za obravnavo v drugem branju z nekaterimi vsebinskimi dopolnitvami, ki jih
                  je v precej obširni, pa tudi vsebinski razpravi omenjal že sam državni sekretar
                  gospod Valentinčič in tudi predsednik Odbora za gospodarstvo. Zato vseh teh
                  vprašanj, ki so bila vzpostavljena v imenu poslanske skupine ne bi posebej
                  izpostavljala. Morda pa bi se veljalo nekako opredeliti do tega, ali poseben varuh
                  potrošnikovih pravic ali ne.</p>
               <p>Po našem mnenju bi bil morda v tem sedanjem trenutku ustreznejši poseben varuh za
                  varstvo potrošnikovih pravic, čeprav seveda tudi ne gre zanemariti predloga
                  matičnega delovnega telesa, da bi bilo to v sklopu varuha človekovih pravic.
                  Menimo, da je treba to še posebej natančno preučiti. Menimo, da je treba podpreti
                  tudi vse tiste pomisleke in razčistiti vprašanja, na katera opozarja Sekretariat
                  za zakonodajo in pravne zadeve in bomo podprli nekatere, v bistvu skorajda vse
                  predloge, tudi Komisije za žensko politiko. Strinjamo se s predlogi, ki jih je dal
                  kolega Kocuvan in pa še nekateri poslanci.</p>
               <p>Predlagamo, da bi Državni zbor ob koncu sprejel obvezo, da dejansko v čim krajšem
                  možnem roku, ki pa mora biti tudi točno opredeljen, zakon obravnava v drugem
                  branju.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospe Danici Simšič. Besedo dajem predstavnici gospe Mateji
                  Kožuh-Novak, kot predstavnici Združene liste socialnih demokratov.</p>
            </sp>
            <sp who="SDZ1:KožuhNovakMateja">
               <speaker>DR. MATEJA KOŽUH-NOVAK:</speaker>
               <p>Spoštovane kolegice in kolegi. Naša poslanska skupina tako kot drugi - moram reči,
                  da me kar veseli, da smo enkrat enotni - pozdravlja ta zakon. Sicer je pa pri
                  prvem branju zakona biti lahko enoten, ker čakata še dve branji potem.</p>
               <p>Želeli bi, da bi zakon prišel bistveno prej. Mi smo delali na tem zakonu že tudi
                  pred letom dni, skupaj s predstavniki Društva potrošnikov, in upamo, da bo drugo
                  branje prišlo mnogo prej, kot je prišlo v parlament prvo branje. Ker se zavedamo,
                  da se z volonterskim delom da marsikaj narediti, marsikaj pa tudi ne, prihajamo
                  tudi s predlogom, da v zakonu razmislijo, kako financirati društva potrošnikov,
                  kako sofinancirati društva potrošnikov, da bodo seveda profesionalno delali, ker
                  se vsi zavedamo, da gre tukaj za nujno potrebno delo pravnikov, ker smo še, kljub
                  temu, da imamo toliko pravnikov, potrošniki slabo zaščiteni.</p>
               <p>Podprli bomo zakon v prvem branju. Prosim pa vas, če ni nobenega drugega
                  predstavnika, če lahko še v svojem imenu kaj povem.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Bomo morali vprašati. Ste končali, kot predstavnica? <stage>(Da.)</stage></p>
               <p>Želi še kdo kot predstavnik poslanske skupine besedo? <stage>(Ne.)</stage> Odpiram
                  splošno razpravo. Izvolite besedo.</p>
            </sp>
            <sp who="SDZ1:KožuhNovakMateja">
               <speaker>DR. MATEJA KOŽUH-NOVAK:</speaker>
               <p>Jaz se seveda veselim besed, ki sem jih slišala od dveh poslancev, da bomo v ta
                  zakon dali tudi določbe o nadzoru nad reklamiranjem. Močno se pa bojim, da bo
                  tako, kot je bilo pri tobačnem zakonu, da smo sedaj polni velikih besed, ker je
                  pač to prvo branje, ko bomo pa pri tretjem, bo pa spet zmagal kapital. Upam dragi
                  kolegi, da boste z menoj skupaj podprli tudi ta del zakona o etiki
                  reklamiranja.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Kdo še želi besedo v splošni razpravi? Prosim, gospod Mozetič.</p>
            </sp>
            <sp who="SDZ1:MozetičMiroslav">
               <speaker>MIROSLAV MOZETIČ:</speaker>
               <p>Hvala lepa za besedo. Drage kolegice, dragi kolegi! Proceduralno sicer nismo več
                  sklepčni, pa tudi ura je<gap n="..."/> Opozoril bi samo na eno stvar. Na hitro sem določene
                  stvari pogledal, torej jasno je, da se strinjam in podpiram tak zakon, ampak ko
                  sem na hitro določene stvari pogledal, imam očitek, pa malo nazaj sem svoj spomin
                  vrtel na študij prava, da so določene stvari nekako ne dovolj jasno precizirane
                  oziroma, recimo to poglavje o odgovornosti za izdelek nekako ni povsem natančen,
                  samo pravijo, da je po neki direkciji in se bojim, da bi lahko pri določenih
                  stvareh potem v izvajanju prišlo do tega, da bi se dalo potrošnika zelo lepo
                  prinašati okrog. Tudi recimo ne vem, zakaj je taka splošna zakonska omejitev
                  odgovornosti šele nad 20 tisoč tolarji recimo navzgor. Potem v 5. členu, izdelek
                  ima napako, kadar njegova varnost, pa naprej nekje citira. Se mi zdi, da te
                  določbe, če se malo spomnim zakona o obligacijah, pa tudi tiste derektive, mislim,
                  da niso dovolj natančne in v tem smislu bi bilo koristno, da se določene stvari le
                  bolj natančno opredelijo, tako da bo potrošnik res zavarovan. Ne pa potem, da
                  bomo, ali pa, da bodo odvetniki služili na račun razlik sporov, ki se jih da potem
                  čudovito voditi. Tudi termin, saj lahko, da vnašamo nov termin.</p>
               <p>Pogodbeni pogoji, če so tu mišljeni splošni pogoji v teh pogodbah, ne vem, ampak
                  na to stvar napotuje to, ker govori, da morajo biti v naprej znani, objavljeni,
                  drugače ne veljajo in ta izraz, ki so nepošteni za potrošnika. Saj, to je sicer en
                  takšen termin, ki ni jasen, zakon ga obrazlaga, vendar nekako menim, da bi bilo le
                  potrebno, čeprav ni nujno, da se upošteva zakon o obligacijah v tem smislu, da ta
                  zakon lahko določene stvari spremeni, vendar mislim, da bi moral biti strožji ta
                  zakon, ker zakon o obligacijah je dovolj, bom rekel, širok, praktično v celoti,
                  razen v nekaterih določbah je dispozitivne narave, in če hočemo varstvo
                  potrošnikov uveljaviti, potem moramo imeti zakon, ki bo natančen in ki bo
                  obvezujoč, drugače bomo res to, kar sem prej rekel, lahko dali, ombudsmana bomo
                  sicer imeli, ampak nič ne bo mogel, ker se bodo dale zadeve zelo izigravati. Hvala
                  lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Mozetiču. Želi še kdo besedo? Gospa Vika Potočnik. Prosim.</p>
            </sp>
            <sp who="SDZ1:PotočnikViktorija">
               <speaker>VIKTORIJA POTOČNIK:</speaker>
               <p>Spoštovane poslanke in poslanci! Podpiram predlog, sama sem ga hotela tudi dati,
                  ki ga je dal že gospod Feri, da bi vključili tudi pripombe, ki jih je
                  izoblikova</p>
               <p>la Komisija za žensko politiko na svojem sestanku pred štirinajstimi dnevi, kjer
                  smo ocenile, da gre v bistvu za izredno pomemben zakon. Ne samo z vidika
                  spodbujanja kakovosti, predvsem iz vidika človekovih pravic. In tukaj mislim, da
                  gre za zakon, ki bo dobil tudi svojo realizacijo v tako imenovani konvenciji o
                  človekovih pravicah, ki smo jo tudi pred kratkim podpisali. Želim pa opozoriti,
                  danes se večinoma vrtimo, ali varuhinja potrošnikih pravic da ali ne. Zame je
                  veliko bolj pomembno to, kar je v bistvu rezultat, tudi do neke mere znanja in
                  tega, kar je naredila Zveza potrošnikov pri nas. Jaz se moram na tem mestu tej
                  neodvisni civilni instituciji zahvaliti in mi moramo v zakonu seveda obdržati
                  mednarodne kriterije za funkcioniranje takšnih institucij, istočasno pa spodbujati
                  njihovo neodvisnost, samostojnost. Kot veste, je ta Zveza potrošnikov večkrat
                  prišla in je v sporu tudi z državo in takšna moč in takšna vloga teh civilnih
                  institucij bo tista, ki bo v največji meri tudi zaščitila potrošnika. In ravno v
                  tem poročilu opozarjamo to, kar je tudi v stališču gospe Kožuhove, vprašanje
                  financiranja in seveda zagotavljanja te neodvisnosti. Seveda tudi definiranja
                  položaja, za kakšne stvari bo Vlada dala koncesije tako imenovanim civilnim
                  institucijam, da jih bodo opravljale po vseh tistih kriterijih.</p>
               <p>In še na koncu. Kot veste, v največji meri so potrošniki, potrošnice. Zato
                  predlagamo, da bi tudi ta zakon poskušali v simboliki, ali pa vsaj v enem členu
                  nasloviti in dati ta pomen, da so ženske tiste, ki nosijo največje breme in tudi
                  največ kritik pri izvajanju tako imenovanega potrošništva. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Ne vidim nikogar. Še predstavnik Vlade, gospod
                  državni sekretar v Ministrstvu za ekonomske odnose in razvoj Davorin
                  Valentinčič.</p>
            </sp>
            <sp who="SDZ1:ValentinčičDavorin">
               <speaker>DAVORIN VALENTINČIČ:</speaker>
               <p>Zelo na hitro bi komentiral še nekaj teh pobud, in sicer ena je bila pobuda
                  Samostojne poslanske skupine, da naj predlagatelj vključi še določbo, s katero bo
                  zavezal ministra, pristojnega za ekonomske odnose in razvoj, da določi s predpisom
                  dolžino časa, za katerega bo moralo podjetje, recimo ko preneha s proizvodnjo
                  določenega blaga, zagotavljati rezervne dele, vzdrževanje itn. Mi to zavračamo,
                  ker ugotavljamo, da je v sami dikciji 13. člena to predvideno, ne sicer z
                  ministrom za ekonomske odnose in razvoj, ampak z ministrom, pristojnim za
                  standardizacijo, ki to sam določa. Določa, koliko časa mora po proizvodu še za
                  posamezno tehnično blago, tudi po izteku garancije, še zagotavljati vzdrževanje in
                  nadomestne dele.</p>
               <p>Drugo, direktor Urada za varstvo potrošnikov naj predpiše ne samo način, temveč
                  tudi pogoje za vpis potrošniških organizacij<gap n="..."/></p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Kolegice in kolegi, prosim še za nekaj minut, da končamo splošno razpravo in nato
                  naredimo odmor. Prosim.</p>
            </sp>
            <sp who="SDZ1:ValentinčičDavorin">
               <speaker>DAVORIN VALENTINČIČ:</speaker>
               <p><gap n="..."/>S tem se strinjamo. To je tudi v duhu pripombe, ki jo je dala gospa
                  Potočnikova. S podzakonskim aktom bo to opredelil, torej tudi pogoje za vpis
                  potrošniških organizacij.</p>
               <p>Nadaljnja pripomba, ali je potrebno vključiti tudi nekatere strokovne institucije
                  med nosilce varstva potrošnikov - bomo tudi to vključili. Glede pripombe, da
                  predvidimo vire sofinanciranja potrošniških organizacij, ki <stage>(nerazumljive
                     besede)</stage> potrošniki za varstvo pravic potrošnikov. To imamo že
                  pripravljeno in nameravamo, da bomo v okviru programa, ki ga bo urad predložil
                  Vladi za financiranje, upošteval tudi to, da se sofinancirajo, da se zagotovi
                  materialna osnova in da se sofinancirajo te organizacije.</p>
               <p>Glede predloga o posebnih oddelkih na rednih sodiščih sem že odgovoril. Glede 11.
                  člena, torej besedilo v slovenskem jeziku, tam predlagamo podzakonski predpis, ki
                  ga bo sprejel minister za ekonomske odnose in razvoj, pristojen za trgovino, in
                  sicer gre za to, ali naj bodo navodila v slovenskem jeziku v celoti ali ne. Tukaj
                  prihaja do določenih dilem. Načeloma bi zelo strogo zahtevali, da so vsa navodila,
                  vendar bi želeli, da to ni tako restriktivno oblikovano v zakonu. Namreč,
                  obstajajo nekateri primeri, jaz se jih ne bi mogel spomniti. Dilema je bila na
                  primer Softwear pri računalnikih. Ali se ga šteje za navodilo ali ne? Včasih so to
                  izredno velike in dolgotrajne zadeve in je to praktično nemogoče prevesti, če se
                  to smatra kot navodilo. Menim, da bi lahko minister torej predpisal s podzakonskim
                  aktom določene redke izjeme, pri katerih bi se dopuščalo tudi v tujem jeziku.</p>
               <p>Glede premoči liberalnih podjetnikov bi pa samo to poudaril, kar sem pozabil pri
                  tem zakonu prej povedati. To je zakon, ki je pravzaprav predvsem s področja trga,
                  ampak skoraj v celoti upošteva ta aktivni pristop na strani potrošnikov. Je pisan
                  za potrošnika. Ni neobjektiven do ostalih, ki nastopajo na trgu, vendar je kot
                  zakon predvsem namenjen njim in njihovi zaščiti. Mislim, da je to vse.</p>
               <p>Glede pripombe gospoda Mozetiča, zakonske omejitve in odgovornosti. Upoštevali smo
                  smernico Evropske skupnosti, ki govori o 500 ekujih, tukaj je 20 tisoč. Poudarim
                  še enkrat, da ne bi zamenjevali, kaj je potrebno, kaj je razlika med odgovornostjo
                  za storitev, za pravilno opravljeno storitev, ki povzroča posredno škodo, to je
                  odgovornost in drugo, kaj je v pogodbenih pogojih tisto, kar mora opravljalec
                  storitve zagotoviti. To je, da je samostoritev brezhibno opravljena. To sta dve
                  stvari. Vsako storitev, ki bo stala samo tisoč tolarjev, mora zagotoviti, jo mora
                  ponovno opraviti ali pa vrniti denar. To je eno.</p>
               <p>Glede škode, ki se pa uveljavlja zaradi slabo izvedene storitve, pa menimo, da bi
                  tej smernici prisluhnili in se kasneje uveljavlja, to se itak uveljavlja preko
                  sodišča s tem postopkom odgovornosti zaradi izdelka. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Ker ni nikogar, splošno razpravo zaključujem. Sejo
                  bomo nadaljevali ob 16. uri. Nadaljevali jo bomo s tem zakonom, da bomo končali.
                  Nato bomo prišli na 20. točko, to je zakon o omejevanju uporabe tobačnih izdelkov.
                  In če bodo poročila, bomo nadaljevali z 19.a, b) in c) točko in po dnevnem redu
                  naprej. Dober tek.</p>
            </sp>
            <stage type="time">(Seja je bila prekinjena ob 13.58 uri in se je nadaljevala ob 16.11
               uri.)</stage>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Spoštovane kolegice, spoštovani kolegi! Nadaljujemo s popoldanskim delom
                  zasedanja. Prosim, da najprej ugotovimo prisotnost v dvorani. Prosim, tudi
                  kolegice in kolege v avli, da pridejo v dvorano.</p>
               <p>Kolegice in kolegi, še vedno ugotavljamo prisotnost v dvorani. Ugotavljam, da je
                  navzočih 37 poslank in poslancev. Prosim vodje poslanskih skupin, da v čim krajšem
                  času zagotovite večjo prisotnost v dvorani.</p>
               <p>Kolegice in kolegi, prosim, če zasedete svoja mesta. Ugotavljamo prisotnost v
                  dvorani. Prosim, vsi, ki ste v dvorani, da ugotovite prisotnost. Ugotavljamo
                  prisotnost, kolegice in kolegi. Ugotavljam, da je navzočih 47 poslank in
                  poslancev. Zbor je sklepčen in lahko nadaljujemo delo. Delo bomo danes nadaljevali
                  do 19. ure, jutri od 10. do 12. ure bomo imeli poslanska vprašanja in pobude, ob
                  16.30 je nato slavnostna seja in nadaljevanje seje naslednji teden v torek.</p>
               <p>Sedaj pa prehajamo na poročilo, na stališča in sklepe, ki smo jih dobili od
                  matičnega delovnega telesa. Smo pri predlogu zakona o varstvu potrošnikov. Želi
                  kdo o stališčih in sklepih besedo? Ne vidim nikogar, zato prehajamo na odločanje.
                  Najprej bomo glasovali o prvem stališču, nato pa bomo najprej o dopolnjevalnih in
                  spreminjevalnih stališčih in nato o stališčih in sklepih v celoti. Predlog zakona
                  o varstvu potrošnikov ob prvi obravnavi je primerna osnova za pripravo predloga
                  zakona za drugo obravnavo. Takšen sklep dajem na glasovanje. Prosim za malo več
                  miru, da boste lahko sledili glasovanju.</p>
               <p>Ugotovimo sklepčnost! <stage>(39 prisotnih.)</stage> Kolegice in kolegi, da ne bom
                  začel poimensko klicati in vas prositi, vas vse skupaj lepo prosim, da zasedete
                  svoje mesto. Gospod Hvalica, prosim, velja tudi za vas. Prosim, če zasedete svoja
                  mesta, da bomo glasovali. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(31 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo prvi sklep sprejeli.</p>
               <p>Najprej bomo glasovali o dopolnjevalnem stališču gospoda Ferija Horvata, ki
                  predlaga, da se v 2. točki, kjer piše: Predlagatelj naj pri pripravi predloga
                  zakona o varstvu potrošnikov za drugo obravnavo prouči in ustrezno upošteva
                  pripombe Sekretariata za zakonodajo in pravne zadeve, naredi vejica ter doda
                  besedilo <q>"ter predloge Komisije za žensko politiko"</q>. Dajem takšen predlog na
                  glasovanje. Brez vejice ja. Ali je razumljivo o čem glasujemo? Ugotovimo
                  sklepčnost! <stage>(48 prisotnih.)</stage></p>
               <p>Kdo je za? <stage>(31 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo to dopolnjeno stališče sprejeli.</p>
               <p>Na glasovanje dajem 2. točko. Ugotovimo sklepčnost! Gospod Geza Džuban. <stage>(44
                     prisotnih.)</stage> Kolegice in kolegi, prosim za malo več pozornosti.</p>
               <p>Ugotovimo sklepčnost! <stage>(44 prisotnih.)</stage> Kolegice in kolegi! Jaz
                  prosim, da nadaljujemo sejo tako, kot je potrebno. Prosim, da pustite druge stvari
                  in sedaj sodelujete pri glasovanju zaradi drugih kolegov in kolegic, ki so sedaj
                  še štirikrat glasovali.</p>
               <p>Ugotovimo sklepčnost! Gospod Benjamin Henigman, velja tudi za vas. Prosim, da
                  sodeluje pri glasovanju. Sedaj bom začel poimensko klicati. Ugotovimo sklepčnost!
                     <stage>(51 prisotnih.)</stage></p>
               <p>Kdo je za sprejem 2. točke? <stage>(45 poslancev.)</stage> Je kdo proti?
                     <stage>(Nihče.)</stage></p>
               <p>Ugotavljam, da je 2. točka sprejeta.</p>
               <p>Na glasovanje dajem 3. točko. Predlagatelj naj pri pripravi predloga zakona za
                  drugo obravnavo, upošteva tudi naslednje predloge." Jaz jih ne bi bral.</p>
               <p>Prosim, da ugotovimo prisotnost! Glasujemo o 3. točki. Ugotovimo sklepčnost!
                     <stage>(47 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo 3. točko sprejeli.</p>
               <p>Na klop ste prejeli tudi pregled dopolnilnih sklepov k predlogu zakona o varstvu
                  potrošnikov.</p>
               <p>Prvega predlaga Samostojna poslanska skupina: Predlagatelj naj pri pripravi
                  predloga zakona za drugo obravnavo vanj vključi določbo, s katero bo zavezal
                  ministra, pristojnega za ekonomske odnose in razvoj, da bo določil s predpisom
                  dolžino časa, v katerem bo moralo podjetje, ki je prenehalo proizvodnjo določenega
                  blaga, še zagotavljati zanj vzdrževanje in nadomestne dele. Ugotovimo sklepčnost!
                     <stage>(52 prisotnih.)</stage></p>
               <p>Kdo je za? <stage>(25 poslancev.)</stage> Je kdo proti? <stage>(14
                     poslancev.)</stage></p>
               <p>Ugotavljam, da smo stališče sprejeli.</p>
               <p>Drugo stališče predlaga gospod Jožef Kocuvan: <q>"V poglavju pet, prodaja blaga in
                  upravljanje storitev, je potrebno izpostaviti in opredeliti odgovornost za
                  storitve v zavodih za negospodarstvo, posebej za storitve v zdravstvu."</q> Ugotovimo
                  sklepčnost! <stage>(46 prisotnih.)</stage></p>
               <p>Kdo je za? <stage>(21 poslancev.)</stage> Je kdo proti? <stage>(16
                     poslancev.)</stage></p>
               <p>Ugotavljam, da smo to stališče sprejeli.</p>
               <p>Pod 3. točko imamo stališče gospoda Kocuvana: <q>"V 57. členu naj direktor Urada za
                  varstvo potrošnikov s pravilnikom predpiše ne samo način, temveč tudi pogoje za
                  vpis potrošniških organizacij v sodni register."</q> Ugotovimo sklepčnost! <stage>(46
                     prisotnih.)</stage></p>
               <p>Kdo je za? <stage>(27 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da smo stališče gospoda Kocuvana sprejeli.</p>
               <p>Gospod Jožef Kocuvan predlaga: <q>"V zakon je potrebno vključiti tudi nekatere
                  strokovne institucije, ki bi se strokovno ukvarjale in delale na področju varstva
                  potrošnikov, zbirale znanje in sodelovale v izobraževalnih programih varstva
                  potrošnikov."</q></p>
               <p>Dajem takšno stališče na glasovanje. Ugotovimo sklepčnost! <stage>(50
                     prisotnih.)</stage></p>
               <p>Kdo je za? <stage>(24 poslancev.)</stage> Je kdo proti? <stage>(11
                     poslancev.)</stage></p>
               <p>Ugotavljam, da smo stališče sprejeli.</p>
               <p>Imamo stališče gospe Mateje Kožuh-Novak. Predlagatelj zakona naj v zakonu predvidi
                  vire sofinanciranja potrošniških organizacij, ki jih ustanovijo potrošniki za
                  varstvo pravic potrošnikov. Dajem to stališče na glasovanje. Ugotovimo sklepčnost!
                     <stage>(49 prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(6
                     poslancev.)</stage></p>
               <p>Ugotavljam, da smo stališče sprejeli.</p>
               <p>Gospa Mateja Kožuh-Novak predlaga, da naj predlagatelj razmisli, ali ne bi veljalo
                  za spore majhnih vrednosti, ki so zelo številni, organizirati poseben oddelek na
                  rednih sodiščih. Dajem to stališče na glasovanje. Ugotovimo sklepčnost! <stage>(46
                     prisotnih.)</stage></p>
               <p>Kdo je za? <stage>(12 poslancev.)</stage> Je kdo proti? <stage>(27
                     poslancev.)</stage></p>
               <p>Ugotavljam, da stališče ni sprejeto.</p>
               <p>Moramo še glasovati o sklepu. Vlada pripravi predlog zakona za drugo obravnavo za
                  oktobrsko sejo. Dajem to na glasovanje. Ugotovimo sklepčnost! <stage>(49
                     prisotnih.)</stage></p>
               <p>Kdo je za? <stage>(29 poslancev.)</stage> Je kdo proti? <stage>(5
                     poslancev.)</stage></p>
               <p>Ugotavljam, da smo to sprejeli in s tem zaključujem to točko dnevnega reda.</p>
               <p>Kot sem že prej napovedal, prehajamo na <title>20. TOČKO DNEVNEGA REDA - PREDLOG
                     ZAKONA O OMEJEVANJU UPORABE TOBAČNIH IZDELKOV</title>.</p>
               <p>Prejeli ste poročilo matičnega delovnega telesa. Želi poročevalec podati mnenje?
                  Prosim, gospod Kociper.</p>
            </sp>
            <sp who="SDZ1:KociperŠtefan">
               <speaker>ŠTEFAN KOCIPER:</speaker>
               <p>Hvala lepa gospod podpredsednik, spoštovane gospe in gospodje! Na podlagi 198.
                  člena poslovnika Državnega zbora Republike Slovenije se je odbor sestal in
                  predlaga Državnemu zboru uskladitvene amandmaje. Odbor se je namreč na 42. seji
                  dne 22. junija 1994 seznanil s celovitim besedilom predloga zakona o omejevanju
                  uporabe tobačnih izdelkov, ki ga je pripravil Sekretariat za zakonodajo in pravne
                  zadeve, in z dopisom Ministrstva za zdravstvo. Tako sekretariat kot predlagatelj
                  zakona sta opozorila na medsebojno neusklajenost posameznih določb predloga zakona
                  o omejevanju tobačnih izdelkov. Odbor je na podlagi tretjega odstavka 198. člena
                  poslovnika razpravljal o neusklajenih določbah zakona in na podlagi zgoraj
                  omenjenega člena podprl amandmaje, ki jih imate v tem poročilu in sicer k 10., 18.
                  in 23. členu. Odbor predlaga, da te amandmaje - uskladitvene amandmaje - Državni
                  zbor sprejme in tako zagotovi konsistentnost zakona. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Horvat, izvolite.</p>
            </sp>
            <sp who="SDZ1:HorvatFranc">
               <speaker>FRANC (FERI) HORVAT:</speaker>
               <p>Hvala za besedo gospod podpredsednik. Spoštovane kolegice in kolegi! Predlagam, da
                  amandmaja t.i. uskladitvenega, ki pa ni uskladitveni k 10. členu, ne sprejmemo,
                  kajti ni točno to, kar pravi predsednik matičnega delovnega telesa, da je sedaj na
                  osnovi amandmajev, ki smo jih sprejeli, neusklajenost in da če bi ta amandma
                  sprejeli, da bi potem to bilo usklajeno, ampak velja ravno obratno, da če bi ta
                  sedanji uskladitveni amandma sprejeli, da bi potem porušili skladnost samega 10.
                  člena. Ta sprememba, da bi brisali tisti del, če takšni izdelki s svojim videzom
                  ali namenom uporabe neposredno spodbujajo uporabo tobaka ali tobačnih izdelkov, bi
                  bil logičen, če mi v tretji obravnavi ne bi sprejeli amandmaja, ki je zagotovil
                  brisanje zadnjega dela stavka prvega odstavka, zaščitene blagovne znamke ali
                  logotipa. To smo pustili. Ne bom navajal razlogov, ker sedaj ni potrebe in pav
                  logična posledica je, da tako ostane, kot smo sprejeli v tretji obravnavi. Zato
                  predlagam, da tega amandmaja ne sprejmemo.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Anton Peršak.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Moram povedati, da se strinjam s tem, kar je povedal gospod Horvat in bi rad
                  vprašal, s katerim členom v zakonu je ta tekst v neskladju, ker mislim, da ni z
                  nobenim v neskladju. Eden izmed argumentov je bil, češ da je v neskladju z 11.
                  členom, kolikor je bilo govora, ampak 11. člen zakona govori o reklamiranju
                  tobačnih izdelkov v obliki in podobi zaščitene blagovne znamke ali logotipa in
                  pove, v katerih primerih in na kakšnih predmetih je to dovoljeno, medtem ko ta 10.
                  člen, tretji odstavek govori o uporabi logotipa, ne v primerih reklamiranja
                  tobačnih izdelkov, ampak na drugih proizvodih, in to s posebnim opozorilom, da ne
                  sme biti seveda pri tem ničesar, kar bi opozarjalo na kajenje ali kakorkoli
                  navajalo h kajenju. Tu gre za vsebinsko dva popolnoma različna člena in ni
                  nobenega neskladja med tema dvema členoma, tako da mislim, da ni nobene
                  proceduralne osnove za to usklajevanje, to je prvo. Drugo pa moram povedati, da bi
                  sprejem tega dejansko postavil domačo proizvodnjo v popolnoma neenak položaj z
                  nekaterimi tujimi, ker bodo seveda majice in pribor za britje in toaletne vode in
                  vse to še zmeraj pridno uvažali, domači proizvajalci pa bodo v primerjavi s tem
                  popolnoma hendikepirani. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospa Mateja Kožuh-Novak.</p>
            </sp>
            <sp who="SDZ1:KožuhNovakMateja">
               <speaker>DR. MATEJA KOŽUH-NOVAK:</speaker>
               <p>Moram povedati, da sem ganjena nad to skrbjo za slovensko tobačno industrijo, za
                  dobiček tobačne industrije, ki jo izražajo nekateri poslanci. Zelo bi bila vesela,
                  če bi kdaj izrazili tako skrb tudi za slovenske otroke, ki jim kratijo pravico do
                  življenja brez zasvajujočih reklam. Jaz bom seveda glasovala za ta popravek zaradi
                  tega, ker se mi zdi popolnoma jasno, če v prvem stavku piše, citiram <q>"prepovedano
                  je vsako reklamiranje tobaka in tobačnih izdelkov"</q>, v tretjem stavku istega člena
                  pa piše, <q>"prepovedanje je reklamiranje izdelkov z logotipi, ki se uporabljajo"</q> in
                  tako naprej, <q>"če s to uporabo neposredno spodbujajo uporabo tobaka ali tobačnih
                  izdelkov"</q>, potem mora biti vsakemu, ki seveda ni zasvojen s tobačnim lobijem,
                  jasno, da je ta korekcija potrebna.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Peršak ima repliko.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Rad bi seveda repliciral na to, kar je bilo povedano, glede na to, da je podtekst
                  bil tak, češ da nasprotujemo temu, da bi razbremenili ali osvobodili slovenske
                  otroke tega posrednega reklamiranja. Še enkrat ponavljam, da ga ne bomo prav nič
                  razbremenili zato, kajti tuje majice, tuji proizvodi se bodo še vedno pojavljali
                  in ljudje bodo še vedno kupovali v Avstriji in Italiji izdelke z logotipi tujih
                  tobačnih tovarn in tako naprej. Zanima me, kako boste preprečili to, da bi se
                  otroci pojavljali po Sloveniji z napisi, naj bo Marlboro ali kakorkoli, ki jih
                  bodo kupili v tujini, tako da se potem človek seveda mora vprašati, čigav interes
                  je pa to, da je na vsak način potrebno preprečiti domač proizvodnjo v korist tuje?
                  Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospa Pečanova prosim.</p>
            </sp>
            <sp who="SDZ1:PečanBreda">
               <speaker>BREDA PEČAN:</speaker>
               <p>Hvala lepa, gospod predsedujoči! Kolegice in kolegi! Mislim, da ta razprava zahaja
                  v vsebino, ne pa v obliko, za katero pravzaprav ta trenutek gre. Razpravljamo
                  namreč o tem, ali se je Odbor za zdravstvo pravilno odločil, ko je predlagal
                  uskladitveni amandma. To se pravi, lahko rečemo, da je to že skoraj 4. faza
                  sprejemanja zakona v zvezi s tem, da je predlagal črtanje teksta za vejico v
                  zadnjem odstavku 10. člena. Svoj odnos do tega bom razložila. Jaz bom to podprla
                  zaradi tega, ker logično sklepam sledeče: če je v 10. členu v prvem odstavku
                  napisano, da je prepovedano vsako reklamiranje tobaka in tobačnih izdelkov, če je
                  v drugem odstavku tega člena navedena izjema k prvemu odstavku, je potem tretji
                  odstavek lahko samo še dodatna prepoved, ne pa dodatna izjema k izjemi. Razumem
                  stvar tako - upam, da me ne boste kritizirali, če si dovolim razumevati odločanje
                  odbora - da je že v prvem odstavku v bistvu tudi prepoved reklamiranja tistih
                  izdelkov, ki niso tobačni ali tobak, ampak so izdelki, ki so podobni tobačnim
                  izdelkom, se pravi cigaretam ali čemu podobnemu. Se pravi, da je v bistvu to
                  določilo za vejico v četrtem odstavku pravzaprav nepotrebno. Pač pa - in tukaj se
                  bom tudi jaz spustila v vsebino - je prepovedano reklamiranje izdelkov, ki nosijo
                  blagovno znamko. Se pravi, namesto, da bi s tem zakonom generalno prepovedali
                  posredno reklamiranje z reklamami na račun blagovne znamke, ki ni opremljena s
                  samim izdelkom, kateremu blagovna znamka pripada, ampak je tukaj prepovedano samo
                  reklamiranje tistih izdelkov, reklamiranje izdelkov, ki nosijo blagovno znamko, se
                  pravi - sedaj bom konkretno rekla - če neka voda za britje ali po britju nosi
                  blagovno znamko nekega proizvajalca tobačnih izdelkov, pomeni, da ne smemo
                  reklamirati te vode po britju. To je bistvo vsega. Se pravi, da smo omejili
                  področje reklamiranja blagovne znamke. Ni prepovedano generalno, temveč samo
                  reklamiranje izdelkov, ki nosijo blagovno znamko. Se pravi, da je splošno
                  reklamiranje blagovne znamke dovoljeno. Se pravi, lahko se pojavi Ronhill,
                  Marlboro ali West ali kaj jaz vem kaj, kot blagovna znamka na nekih široko
                  razširjenih stvareh, kot na primer na dežnikih in tako dalje, kar moram pošteno
                  povedati, da so mi občani Pirana posebej napisali pismo, pa ne samo meni, ampak
                  verjetno še komu drugemu v tem Državnem zboru, da naj za božjo voljo ne dovolimo,
                  da bi tisto, kar so si komaj izborili, se pravi prepoved uporabe sončnikov z blagovnimi znamkami tobačnih izdelkov, da to ne bo preprečeno. Preprečeno pa bo,
                  da bi kdo delal recimo reklamo za sončnike, se pravi kot izdelek, na katerih bo
                  napisano West, ali kaj podobnega, da ne bomo točno samo izdelka naše tovarne
                  imenovali. Tu bom sedaj to rekla: v slovenskih medijih in v slovenski javnosti se
                  ne bodo smele pojavljati reklame za katerekoli domače ali tuje izdelke, ki nosijo
                  blagovno znamko proizvajalcev tobačnih izdelkov. Se pravi, konkretno, nek tuji
                  proizvajalec tobačnih izdelkov, ki bo želel prodajati svoje drugovrstne izdelke,
                  kolonjsko vodo s tako blagovno znamko, pač ne bo mogel tega reklamirati. Prodajala
                  bo pa lahko tudi tobačna tovarna to. Ali pa kdorkoli drug. Prodajala, ne pa
                  reklamirala. Tukaj je bistvo vsega.</p>
               <p>Jaz mislim, da je bila uskladitev smiselna, da je bila potrebna in bom zato seveda
                  glasovala za. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Proceduralno, prosim, gospod Pregelj. Se opravičujem, še gospod Školč
                  je bil prej. Izvolite gospod Pregelj, imate proceduralno.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Ugotavljam, da predlog matičnega odbora za amandmaje ni v celoti v
                  skladu s 128. členom poslovnika, ki jasno predvideva, da se lahko taki amandmaji
                  vložijo, kadar Sekretariat za zakonodajo in pravne zadeve ugotovi, da je s
                  sprejetimi amandmaji porušena medsebojna skladnost določb zakona. Se pravi,
                  sekretariat mora ugotoviti in matični odbor to predlaga.</p>
               <p>Jaz v poročilu sekretariata vidim zgolj popravek 23. člena, ampak v poročilu je to
                  in jaz ne morem iz magnetogramov, ker je poročilo dokument, ki ga dobim. Prosil
                  bi, da najprej to razčistimo, kaj meni sekretariat, da je potrebno popraviti.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Preglju. Prijavljena sta še dva, jaz bi pa prosil sekretariat,
                  da poda mnenje, ker se debata suče okrog skladnosti oziroma neskladnosti. Besedo
                  ima Milan Baškovič, sekretar Sekretariata za zakonodajo in pravne zadeve.</p>
            </sp>
            <sp who="SDZ1:BaškovičMilan">
               <speaker>MILAN BAŠKOVIČ:</speaker>
               <p>Hvala lepa. Gre za neprijetno zadevo, ker se ponovno objavlja vsebinska razprava o
                  zadevah, ki so bile obravnavane in tudi sklepi sprejeti. 198. člen poslovnika
                  tolmačim vendarle nekako tako, kot je bilo že rečeno, da je baza za popravke
                  praktično opozorilo našega sekretariata, da gre za porušenost oziroma za
                  medsebojno neskladnost določb zakona, ki je nastala z amandmaji. Ko smo delali
                  prečiščeno besedilo in ga potem tudi dali v ilustracijo zboru, smo naleteli samo
                  na problem sankcije k 18. členu, ki se potem realizira s 23. členom, v katerem so
                  sankcije, sankcijske določbe. Mislim, mi smo zato opozorili na ta problem, ker smo
                  že prej temu sledili in tudi dali v našem zadnjem dodatnem mnenju sugestije, da bi
                  to uredili, vendar je odbor prepozno reagiral in je potem bilo ugotovljeno, da so
                  dali amandma, ki bi to uredil prepozno. Ta stvar je bila evidentna in mislim, da v
                  tem okviru gotovo ne more biti dvoma, da se lahko to popravi. Ker, če je bilo, kot
                  je bilo razumeti iz cele razprave, je bila ta ločitev prostorov in nekadilci -
                  kadilci v gostiščih itd. resno mišljena in je tudi v drugi fazi imela ustrezno
                  sankcijo v 23. členu. Ta je potem po nekih izčiščenjih, kaže zaradi nepazljivosti,
                  je izpadla ta alinea in je očitno, da bi to morali nadoknaditi. Ker drugače je ta
                  norma leks in perfekta. Taka obveznost ni potem z ničemer sankcionirana in ni
                  zagotovljeno njeno izvajanje.</p>
               <p>V zvezi s tem to, kar je odbor predlagal, sledi tej logiki in s tem še popravlja
                  neko majhno prerazporeditev teh sankcij, tako da bi bila potem stvar logična
                  pokrita. To, kar se pa odpira v 10. členu, je nekaj, kar mi nismo opazili niti
                  opozorili. Če bi sedaj v razpravi nedvoumno dognali, da gre za neskladnost, da gre
                  za porušenost skladnosti določb zakona ali očitno formalno ali pa vsebinsko
                  prepričljivo, bi bilo to možno napraviti, vendar moram reči v imenu sekretariata,
                  da smo danes ponovno mi to vse proučevali in naleteli na nekatere okoliščine, ki
                  jih moram tukaj povedati in ki so značilne za to, da popolnoma korektno in do
                  kraja damo karte na mizo. Mislim, ne bi v to šel, ampak ker gre tudi za to, da smo
                  mi pravzaprav dolžni v teh stvareh majčkeno držati ta okvir, bi malo obnovil
                  dogajanje v zvezi s tem amandmajem oziroma s temi členi.</p>
               <p>Namreč, imam tukaj dokument, ki ga je dala Vlada Republike Slovenije 28. aprila
                  1994. To so amandmaji k temu zakonu in to so amandmaji k 10. členu in amandmaji k
                  11. členu. Se pravi, Vlada je predlagala amandmaje takrat hkrati z obema členoma,
                  ki sta sedaj v igri, tudi zadnjič sta bila v igri. Kako boste ocenjevali, je vaša
                  stvar, ampak za mene je važno to kot dejstvo, da je Vlada tukaj predlagala k 10.
                  členu prvi odstavek amandma, v katerem je rekla to, kar je bilo potem tudi
                  sprejeto, namreč prepovedano je vsako reklamiranje tobaka in tobačnih izdelkov. To
                  je sprejeto. To je v 10. členu, prvi odstavek. Hkrati je predlagala nov tretji
                  odstavek v besedilu, prepovedano je reklamiranje izdelkov z logotipi, znaki in
                  oznakami itd. do konca, tako kot je bilo sprejeto in kot je v tem končnem tekstu
                  napisano. Se pravi, to med seboj je Vlada predlagala tako, kot je in očitno sama
                  tukaj ni opazila nekega neskladja. No, če se cela konstrukcija tega še naprej
                  pregleduje, se vidi, da gre za tri situacije.</p>
               <p>Prvo, prepoved tobaka in tobačnih izdelkov oziroma njihovega reklamiranja, na te
                  artikle direktno, drugi odstavek govori, kaj se ne šteje za reklamo v prvem
                  odstavku, tretji pa ureja posebno situacijo reklamiranja izdelkov, ki označujejo
                  logotipe, oznake in tako naprej, ki se uporabljajo tudi za tobak. To je
                  prepovedano, s tem dodatkom, da pa ni omejeno, se pa dovoljuje, če takšni izdelki
                  s svojim videzom itn. neposredno spodbujajo uporabo tobaka. Se pravi, v tem
                  primeru pa ne. Je neka gradacija prepovedi, ki pa ni popolnoma 100%-na. Tako je
                  Vlada takrat to konstrukcijo dala z obširno obrazložitvijo, ki govori o preizkusu
                  ravno te norme v <q>"Maksplankovem"</q> institutu. Tu se govori, da je ta institut celo
                  posebej ocenjeval 10. in 11. člen in tako naprej in dal ocene, ki so tu povzete.
                  To so dejstva, samo na to opozarjam.</p>
               <p>11. člen, ki je bil hkrati predlagan, pa tudi ima isto. Ne glede na določbe
                  prejšnjega člena je reklamiranje tobačnih izdelkov dovoljeno v obliki in podobi
                  zaščitene blagovne znamke ali logotipa na priboru za kajenje, na poslovnih
                  prostorih itn. Točno to, kar je v 11. členu bilo potem sprejeto kot amandma in je
                  zdaj v tem tekstu tudi notri. Se pravi, celotna konstrukcija 10. in 11. člena je
                  bila enovito in po takratnem obrazlaganju logično vzpostavljena, sprejeta in je
                  sedaj v tem končnem besedilu. Zaradi teh dejstev seveda mi nismo mogli tega
                  vključiti v naš okvir in prepuščamo potem odboru in vam, da to ocenjujete. Hvala
                  lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Najprej ima besedo gospod Školč.</p>
            </sp>
            <sp who="SDZ1:ŠkolčJožef">
               <speaker>JOŽEF ŠKOLČ:</speaker>
               <p>Hvala lepa. Meni je bilo dosti tega že s tem, kar je bilo povedano. V bistvu je
                  bilo povedano tričetrt tega, kar sem nameraval tudi sam. Situacija, v kateri smo
                  zdaj, je taka, da po moji presoji mi lahko odločamo o uskladitvi samo v tistem
                  delu, na katerega opozarja Sekretariat za zakonodajo, da je neusklajen. Vse druge
                  stvari, bodisi da jih predlaga odbor, bodisi da jih predlaga Vlada, jih je mogoče
                  sprejeti samo s predlogom za spremembo zakona. Drugače bomo mi v bistvu odprli
                  lahko ob tem hipotetično možnost, da razpravljamo tudi o vseh drugih členih zakona
                  in se bomo znašli v tem, kar se je tukaj že začelo, da se obnavlja neka diskusija.
                  Jaz sem proti temu, da si mi še enkrat povemo vse, kar si kdo misli o rešitvah, ki
                  jih predlaga zakon in ki jih zdaj predlaga tudi ta, jaz mu bom rekel tako
                  imenovani uskladitveni amandma. To menim, da je nepotrebno. Dolžni smo, kot je
                  opozoril gospod Pregelj, proceduro spoštovati in poizkušati seveda uskladiti
                  tisto, kar bo zakon naredilo za konsistenten. Vse rešitve pa, za katere recimo
                  mogoče posamezne poslanke in poslanci mislijo, da niso korektne, pa jih je treba
                  speljati po poti spremembe zakona. Zato ne vem, gospod predsedujoči, ali lahko vi
                  po svoji presoji v bistvu daste na glasovanje samo tisti del uskladitev, ki so v
                  skladu s poslovnikom, ali je potrebno še enkrat naložiti Odboru za zdravstvo, da
                  uskladi samo tisto, kar mu je bilo naloženo, ne pa da okrog ovinka odpre diskusijo
                  spet o celem zakonu. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Školč. Kot ste povedali, glede na 198. člen ni nobene možnosti,
                  da glasujemo o amandmaju k 10. členu in zato o tem amandmaju k 10. členu po
                  poslovniku ne moremo glasovati zato, ker je sekretariat opozoril na druge člene,
                  ni pa opozoril na 10. člen in o tem ni možno glasovati in vas prosim, da se v
                  nadaljnji razpravi držite samo 18. in 23. člena. Želi še kdo besedo? Gospod
                  Kociper.</p>
            </sp>
            <sp who="SDZ1:KociperŠtefan">
               <speaker>ŠTEFAN KOCIPER:</speaker>
               <p>Hvala lepa. Zdi se mi, da je vendarle predsedujoči malo prehitro zaključil o
                  stališču gospoda Školča. Namreč, če bi dal še prej besedo meni, bi mogoče drugače
                  zaključil. Gre za to, da je predstavnik sekretariata na odboru po opozorilu
                  ugotovil, skupaj z odborom, da gre dejansko za neskladje tudi v 10. členu. Jaz
                  mislim, da ni treba biti tako formalističen, da bi potem pač predstavnik
                  sekretariata takrat šel pisat to stališče in potem prišel nazaj na odbor in potem
                  bi odbor šele odločal, tako da tisti člani, ki ste bili na seji odbora, veste, da
                  smo to skupaj s predstavnikom sekretariata zagotavljali in zato tudi predložili
                  Državnemu zboru o tem, da razpravlja. To, kar je pa gospod Školč želel opozoriti,
                  pa seveda nima nobene osnove, da bi sedaj odpirali razpravo o vsem tistem, česar
                  nismo predlagali. Mi smo predlagali tri uskladitvene amandmaje, jaz sem se zavedal
                  in sem tudi opozoril, da je o teh treh amandmajih seveda nemogoče izključiti
                  razpravo, kajti pogled na to ali je uskladitveno ali ni, bo vsak imel iz drugega
                  zornega kota in pač sedaj razprava verjetno ne more biti omejena od teh treh, ni
                  pa nobene možnosti, gospod Školč, da odpremo sedaj pri teh uskladitvenih
                  amandmajih razpravo o čem drugem, ker do sedaj Sekretariat za zakonodajo in pravne
                  zadeve ni opozoril na druga neskladja in samo na tisto je reagiral odbor in
                  ponovno poudarjam, to je odbor predlagal Državnemu zboru, da glasuje in se
                  opredeli in jaz predlagam predsedujočemu, da vendarle tako ravna in spoštuje
                  poslovnik, da da vse tri amandmaje na glasovanje, vsakdo izmed nas se bo pa seveda
                  odločil tako, kot ocenjuje, ali so uskladitveni ali niso uskladitveni amandmaji,
                  ker pač, če so uskladitveni, če ocenjuje, da so uskladitveni, bo težko glasoval
                  proti, lahko pa ima tudi drugačno oceno. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala gospod Kociper. Mi ne moremo odločati o tem in lahko ima vsak svoje mnenje,
                  ampak mnenje predsedujočega je, glede na to, kar je podal gospod Baškovič, da na
                  10. člen ni opozoril in mi lahko usklajujemo samo tisto, na kar opozori sekretar
                  za pravne zadeve. Je tako gospod Baškovič? Na 10. člen niste opozorili. Jaz
                  prosim, da ponovno podate mnenje. Kakor sem jaz razumel iz razprave v 10. členu,
                  je tako. Torej o tem ni več razprave. Besedo dajem gospodu ministru.</p>
            </sp>
            <sp who="SDZ1:VoljčBožidar">
               <speaker>DR. BOŽIDAR VOLJČ:</speaker>
               <p>Spoštovani! Dovolite samo, da pojasnim to neljubo situacijo, ko smo zakon, ne
                  glede na to, kako se boste odločili, ampak ko smo zakon sestavljali, mi je bilo s
                  strani strokovnih sodelavcev in predstavnikov nekaterih drugih ministrstev tudi
                  zagotovljeno, da je v tej obliki, kakršnega smo sprejeli, zakon maksimalno
                  restrektiven, in da ni dovoljeno, da bi tobačna tovarna ali tobačni proizvajalci
                  reklamirali karkoli. Ko pa smo to pojasnjevali, kako to v praksi izgleda, se je
                  vendarle pokazalo, da nekdo, ki proizvaja kozmetiko, pa ne tobačne izdelke, lahko
                  reklamira tisto kozmetiko pod to blagovno znamko. Zato smo predlagali, da se o tem
                  še enkrat razmisli in v kolikor se bo izkazalo, da je zakon v tej obliki mogoče
                  izkoriščati oziroma zlorabljati, bomo pač kot predlagatelj, kasneje predlagali
                  spremembo. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Repliko ima gospod Školč.</p>
            </sp>
            <sp who="SDZ1:ŠkolčJožef">
               <speaker>JOŽEF ŠKOLČ:</speaker>
               <p>Hvala lepa, gospod predsedujoči. Jaz sem se k repliki javil že, ko je govoril
                  gospod Kociper, to pa, kar je povedal gospod minister, me še bolj prepričuje, da
                  imam prav. Ni mogoče na kakršenkoli način odpirati diskusije o kompletnem zakonu.
                  Nezadovoljen sem tudi z marsikatero drugo rešitvijo v zakonu, ampak ne bom te
                  prilike izkoristil, da bi rekel, da je potrebna uskladitev tudi tam, kjer se meni
                  zdi, da pač stvari niso usklajene. Gospod Kociper trdi, da je pač neusklajenost
                  stvar osebne presoje. Ni res. Neusklajenost je pač stvar, o kateri presoja
                  Sekretariat za zakonodajo in zato ga imamo in zato tudi predlaga potem ustrezne
                  rešitve in tudi ni to drugo res, da so vsi dolžni glasovati za usklajevalne
                  amandmaje. Ne nazadnje ima predvsem opozicija običajno možnost, da pri tako
                  delikatnih stvareh ne podpre usklajevalnega amandmaja, ki na ta način povzroči, da
                  se zakona ne da izvajati in to lahko povzroča določene težave enkrat Vladi, drugič
                  ministru, tretjič tretjemu. Nihče v tem zboru ni dolžan za nič glasovati. To je
                  navadno zavajanje in tudi menim, bom rekel, da je prekoračitev pooblastil, ki jih
                  ima predsednik odbora, da če ni zadovoljen z nekimi rešitvami, da potem poskuša v
                  usklajevalnem amandmaju pripeljati v igro tisto, o čemer je bilo že glasovano in
                  ni usklajeno. To je diskusija o drugih stvareh. In zdaj seveda jaz ne razpravljam
                  o rešitvah v zakonu, ampak samo o proceduralnem zapletu in hkrati menim, da v
                  tistem delu, kjer je potrebno zakon uskladiti, da se usklajevalni amandma podpre,
                  čeravno bi bila rešitev lahko tudi drugačna. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Vi imate proceduralno? Se opravičujem, gospod Kociper, proceduralno
                  ima prednost. Boste potem. Izvolite, gospa Pečanova. Jaz pa še enkrat, kolegice in
                  kolegi, prosim, da razpravljate potem samo o 18. in 23. členu, ker kot
                  predsedujoči 10. člena amandmaja ne morem dati na glasovanje. Mislim, da smo
                  dovolj jasno povedali in je skladno s poslovnikom. Izvolite, gospa Pečanova.</p>
            </sp>
            <sp who="SDZ1:PečanBreda">
               <speaker>BREDA PEČAN:</speaker>
               <p>Hvala lepa za besedo gospod predsedujoči. Jaz bi proceduralno predlagala zboru
                  sklep, in sicer, da prekine to usklajevanje zakona in da naloži Sekretariatu za
                  zakonodajo in pravne zadeve, da ponovno pregleda 10. in 11. člen zakona, ker je
                  potrebno, da s temeljitim pregledom ugotovi, ali je odločitev odbora utemeljena
                  ali ne. Mislim, da je to smiselno, ker sicer se bomo tu pregovarjali in
                  razgovarjali še v neskončnost. Mislim pa, da bi bilo to boljše zaradi tega, ker
                  morda le ni sekretariat dovolj pozorno teh dveh določil zakona pregledal, da bi
                  lahko utemeljeno odgovoril tudi odboru konkretno, da ni razloga ali pa, da je
                  razlog za usklajevalni amandma. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospa Pečanova. Dovolite, da jaz preberem 198. člen. Če Sekretariat za
                  zakonodajo in pravne zadeve ugotovi, da je s sprejetimi amandmaji porušena
                  medsebojna skladnost določb zakona, opozori na to predsednika Državnega zbora, ta
                  pa poslance in predlagatelje zakona. V takem primeru lahko predlagatelj zakona,
                  Vlada sama, kadar sama ni predlagatelj zakona ali matično delovno telo predlaga
                  amandma za medsebojno uskladitev določb zakona. To se je zgodilo. O 10. členu ne
                  moremo razpravljati. Sekretariat je na tisto opozoril in ni potrebno, da se
                  ponovno sestajamo. Gospa Pečanova ali vztrajate pri svojem sklepu, da ga dam na
                  glasovanje? Gospa Pečanova, mislim, da ste me sedaj poslušali, ali kljub temu
                  potem vztrajate pri svojem sklepu, da ga dam na glasovanje? Skladno s poslovnikom
                  to ni. Gospod Baškovič, prosim. Mislim, da se moramo držati tudi poslovnika, da ne
                  bomo delali precidenčne primere in bomo potem o vseh zakonih, takrat ko sploh ni
                  razprave, tudi s to obravnavo smo zgolj zaradi tega to razpravo dopustili, ker je
                  pred sprejemom zakona samo še obrazložitev glasu, prosim.</p>
            </sp>
            <sp who="SDZ1:BaškovičMilan">
               <speaker>MILAN BAŠKOVIČ:</speaker>
               <p>Rad bi samo tole rekel. Če se že hoče kaj razčiščevati, bi prosil, da se najprej
                  Vlada loti tega problema, ker ga je predložila. Sedaj tudi Vlada oziroma njen
                  predstavnik obnavlja ta problem in šele potem bi se eventualno lahko tudi mi tega
                  lotevali. Prej sem povedal zakaj. Kako je ta stvar bila predložena in kako je bila
                  sprejeta. Tukaj naš sekretariat ne more, stvari so bile tako in tako ves čas tu in
                  v igri in so bile sprejete. Če je ta rešitev znotraj sebe mogoče nekoliko težko
                  razumljiva in težko izvedljiva, je drug problem. Če je to res, naj Vlada res to
                  analizira. Lepo prosim.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Baškoviču. Kolegice in kolegi! Te razprave ne bom več
                  dovoljeval. To je proceduralna razprava. Rekel sem, da o 10. členu ne moremo
                  glasovati o amandmaju in ga ne bom dal na glasovanje. Ali želi še kdo o teh dveh
                  amandmajih k 18. in 23. členu besedo?</p>
               <p>Repliko imate gospod Kociper, izvolite, ampak ne na 10. člen, ker je ne
                  dopuščam.</p>
            </sp>
            <sp who="SDZ1:KociperŠtefan">
               <speaker>ŠTEFAN KOCIPER:</speaker>
               <p>Gospod Topler, resnično ne bo replika na člen, ampak na predgovornike, tako je
                  ponavadi. Še gospa Pečanova je povzročila razlog, da imam repliko. Namreč, prav
                  to, na kar je opozorila, bi veljalo namreč peljati postopek tako, da nismo do
                  konca formalistični. Ker če je gospa Pečanova, ki je prej še čisto drugače
                  govorila, sedaj prepričana, da mora sekretariat še kaj reči o tem, potem je zadeva
                  sigurno vredna, da ta Državni zbor glasuje o tem, ne pa da gremo še enkrat v
                  delovno telo, ko smo že dali usmeritev, kaj narediti. Državni zbor pa lahko, tako
                  kot je gospod Školč lepo razložil, pač ovira Vlado, ali pa potrdi tisto, kar je
                  tudi končno predlog Vlade, če ste prav slišali, ker je Vlada že opazila to, kar je
                  gospod Baškovič še enkrat prosil, da naj opredeli svoje pripombe. Opazila je že,
                  da je zakon neizvedljiv oziroma nejasen, neusklajen in zato smo se skupaj s
                  predstavnikom sekretariata strinjali, da je tako in vam predlagamo to v
                  uskladitev.</p>
               <p>Se pa strinjam, tako kot je napisan ta poslovnik, gladko lahko to zadevo kar damo
                  mimo, pa bo morala pač Vlada, ker je zamudila, ali kakorkoli bila nepozorna,
                  spreminjati ta zakon jutri oziroma ko bo objavljen v Uradnem listu, bo dala
                  predlog za spremembo zakona, da bo izvedljiv. Samo ne vem, če je cilj vseh nas 90
                  tukaj, da take zakone sprejemamo, vsaj malo bi pa nas bilo lahko sram.</p>
               <p>No, gospod Školč, to, da pa podtikate predsedniku odbora tisto, kar ni bilo, to pa
                  že malo presega neke norme tukaj v parlamentu. Naj vam samo pojasnim, če bi me
                  vprašal, bi vam povedal, jaz nisem z nobeno rešitvijo polemiziral na odboru in
                  izražal, da sem nezadovoljen, se pravi izražal nezadovoljstvo s sprejetimi
                  rešitvami, ampak sem pač peljal proceduro tako, kot je bila predlagana s strani
                  ministra in sekretariata, da bi se nekaj uskladilo. Tako, da drugič prosim, da
                  tega ne počnete, da podtikate in potem kličete parlament, naj mi izreče kakšen
                  ukrep. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Gospod Kociper, moram vam povedati, da moram biti zelo formalističen in da moram
                  skrbeti za proceduro in prosim, da mi ne nagovarjate h kršitvi poslovnika. To
                  razpravo zaključujem in prehajamo na odločanje. Na glasovanje dajem amandma k 18.
                  členu. Prosim, da ugotovimo prisotnost.</p>
               <p>Proceduralno ima gospod Pregelj, izvolite.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>V bistvu imam proceduralno vprašanje. Ali je tudi sprememba 18. člena sugerirana s
                  strani sekretariata, kajti v<gap n="..."/></p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Da, gospod Pregelj, da sem povedal, da je sekretariat takrat povedal, da je za 18.
                  in 23. člen. Ugotovimo sklepčnost! <stage>(50 prisotnih.)</stage></p>
               <p>Kdo je za sprejem uskladitvenega amandmaja k 18. členu? <stage>(26
                     poslancev.)</stage> Je kdo proti? <stage>(4 poslanci.)</stage></p>
               <p>Ugotavljam, da smo uskladitveni amandma sprejeli.</p>
               <p>Imamo še uskladitveni amandma k 23. členu. Ugotovimo sklepčnost! <stage>(50
                     prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo uskladitveni amandma k 23. členu sprejeli.</p>
               <p>Na glasovanje dajem zakon v celoti. Želi kdo obrazložitev glasu? Prosim, gospa
                  Kožuh-Novak.</p>
            </sp>
            <sp who="SDZ1:KožuhNovakMateja">
               <speaker>DR. MATEJA KOŽUH-NOVAK:</speaker>
               <p>Spoštovane kolegice in kolegi! Jaz se bojim, da niste dojeli pomena, ki ga je
                  prinesel ta zakon. Ta zakon je mnogo bolj liberalen, kot je bi zakon iz gnilega
                  komunizma iz leta 1978, ki je prepovedoval na radiu, televiziji in v časopisih
                  vsako reklamiranje, torej tudi vključno logotip, česar se pa seveda posebej
                  zadnjega pol leta nihče ni držal, ker ga ni nihče sankcioniral. Torej ta zakon
                  daje zeleno luč tobačni industriji, da lahko uporablja logotip kjer hoče, tudi na
                  vaši hiši, če hočete, če boste seveda pripravljeni, da vam to plača industrija.
                  Zato tistim, ki resnično želimo našim otrokom življenje brez pogubnega vpliva
                  tobačnih reklam, preostane samo to, da zakon zavrnemo. Jaz ga bom zavrnila.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Feri Horvat. Obrazložitev glasu.</p>
            </sp>
            <sp who="SDZ1:HorvatFranc">
               <speaker>FRANC (FERI) HORVAT:</speaker>
               <p>Spoštovane kolegice in kolegi! Noben tobačni lobi me ne spodbuja, kot je malo
                  prej očitala kolegica Mateja, ampak me ona vleče za jezik in zato se oglašam.
                  Mislim, da če ne bi tega zakona sedaj sprejeli, da bi prav delali medvedjo uslugo
                  tobačni industriji in pa sploh kajenju, kajti pospešili bi to, da bi bilo v
                  naslednjih tednih in mesecih v negotovosti še več oglaševanja za tobak, kot ga je.
                  Samo poglejmo, kaj se dogaja v zadnjih dneh, ko so v vsakem časopisu razni
                  reklamni listki in tako dalje in to prav zaradi tega, ker je ustvarjena takšna
                  psihoza. Ni to točno, da je ta zakon bolj liberalen. Dejstvo je, da ta zakon
                  upošteva priporočila Evropske skupnosti o omejevanju tobačnih izdelkov iz leta
                  1992, dejstvo je, da upošteva v tem spornem 10. členu tudi dobesedno priporočilo
                  Maks Plank instituta in zato mislim, da kaže zakon sprejeti, če pa kdo z njim ni
                  zadovoljen, pa misli, da se ga da izboljšati ali ga je potrebno izboljšati, naj
                  predlaga dopolnitev, predvsem pa mislim, da bi bilo bolj pametno, da Vlada in
                  druge ustanove in tudi kolegice poslanke in kolegi poslanci, ki mislijo, da bi
                  bilo potrebno bolj radikalno in več na tem področju narediti, da potem ubirajo
                  ustreznejše poti. Mi ne moremo tega enostransko, samo z lastnini ukrepi narediti,
                  ko gre za omejevanje mednarodno registriranih blagovnih znamk, ampak je potrebno
                  potem predlagati v pristojnih organih, mislim, da je to Komite Pariške konvencije
                  in pa tudi v Evropski uniji, postopek zato, da se omeji mednarodno registracijo in
                  tudi uporabo na področju blagovnih znamk. To je seveda procedura, ki ne bo
                  izpeljana čez noč, vendar potem je to prava pot, ker drugače bomo šli v tveganje,
                  da bomo mi prihajali v konflikte s tujimi firmami, s tujimi državami in pa tudi z
                  mednarodnimi institucijami na področju varstva industrijske lastnine. Hvala
                  lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospa Danica Simšič. Obrazložitev glasu.</p>
            </sp>
            <sp who="SDZ1:SimšičDanica">
               <speaker>DANICA SIMŠIČ:</speaker>
               <p>Hvala za besedo. Želim obrazložiti glas. Ker prej nisem prišla do besede, pa bi
                  vendarle nekatere stvari rada s tega mesta zelo jasno povedala. Da zakon ni
                  takšen, kot smo mnogi želeli, gre zasluga vsem nam, tudi tistim, ki so s svojimi
                  absolutno nepopustljivimi stališči in nepripravljenostjo sprejemanja kakršnih koli
                  kompromisov v okviru obstoječe zakonodaje izglasovali take amandmaje in take
                  člene, kot so. Zelo jasno bi rada povedala, da zaradi tega v tem zakonu ni
                  prepovedi oglaševanja po televiziji. Zavoljo tega, ker smo se do nekaterih
                  amandmajev izrazito čustveno opredeljevali, ne da bi spoštovali nekatere vsebinske
                  argumente.</p>
               <p>Hkrati bi zelo rada jasno povedala, da s tako imenovanimi uskladitvenimi
                  amandmaji, s katerimi je prišlo Ministrstvo za zdravstvo na odbor, da gre v tem
                  primeru za strahovito sprenevedanje.</p>
               <p>Po magnetogramu, v katerem je gospod minister - mislim, da pri polni zavesti in z
                  vso odgovornostjo - izjavil, naj navedem: <q>"Zdi se mi osebno, če gledam na stvar,
                  da je veliko bolje, če zakon kasneje morebiti poostrimo, kot da bi ga, če bi sedaj
                  sprejeli prestrogega, morali na podlagi kakšnih razsodb Ustavnega sodišča ali
                  mednarodnih sodišč omiliti."</q> Jaz mislim, da to pove vse. Ampak v teh dveh ali treh
                  dneh je taisto ministrstvo zastopalo dve popolnoma nasprotujoči si stališči - vsaj
                  po mojem mnenju. In je hkrati prišlo s popolnoma nesprejemljivo kupčijo na Odbor
                  za delo, zdravstvo, družino in socialne zadeve. S kupčijo, da se na predlog Vlade
                  sprejet amandma redakcijsko spremeni in se črta dovoljena uporaba blagovne znamke,
                  hkrati pa je to isto ministrstvo ponudilo odboru - mislim pa, da večina članov
                  parlamenta te ponudbe nima na svoji mizi - redakcijsko spremembo 11. člena, kjer
                  je pa navajalo, da se doda dovoljenje, da se pa v specializiranih prodajalnah
                  tobaka in tobačnih izdelkov, tobak lahko reklamira in to z dikcijo, ki nikoli v
                  tem parlamentu, niti na odboru ni bila uporabljena in za katero je bilo zatrjeno,
                  da je izpadla pri pretipkavanju. Lepo prosim! To spominja pa na take kupčije in na
                  take stvari, ki jih, mislim, tudi ta parlament ne sme dopuščati.</p>
               <p>Še nekaj. Zavzemali smo se nekateri, ki smo skorajda zločinci v tem narodu sedaj,
                  da bi Vlada, tobačna industrija in trgovci sprejeli kodeks, tako kot je v drugih
                  evropskih državah. <stage>(Ne.)</stage> Ta parlament je ta kompromis zavrnil. Zato
                  ponovno predlagam, da ob tem zakonu morebiti utegnemo sprejeti nek dodatni sklep,
                  da Državni zbor nalaga Vladi, da s tobačno industrijo in ne vem kom še, ustreznimi
                  institucijami, sklene kodeks o uporabi blagovne znamke tobačnih izdelkov za druge
                  izdelke. Dajmo poskušati vsaj to, da bi vsaj na tej stopnji dosegli dogovor. Če se
                  te blagovne znamke tako bojimo - mislim, da nekateri upravičeno - potem dajmo
                  skleniti dogovor, ki ga bo treba spoštovati, sicer ne bo tudi sankcioniran. In to
                  je tisto, o čemer je gospod Horvat govoril - tako imenovana diverzifikacija
                  blagovne znamke, v katerih primerih se pač ne sme uporabljati, čeprav je
                  mednarodno registrirana. Jaz bom ta predlog - upam, da ga še vedno lahko kot
                  dodatni sklep vložim - vložila, sama bom pa glasovala za zakon, ker mislim, da ga
                  je treba sprejeti, ker sicer bi bili dejansko smešni, če bi ga sedaj zavrnili.
                  Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim, če sklep vložite. Hvala.</p>
               <p>Želi še kdo besedo? Gospod minister, vi ne morete obrazložiti glasu, ker ne boste
                  glasovali.</p>
               <p>Glasujemo o zakonu v celoti. Ugotovimo sklepčnost! <stage>(46
                  prisotnih.)</stage></p>
               <p>Kdo je za? <stage>(31 poslancev.)</stage> Je kdo proti? <stage>(9
                     poslancev.)</stage></p>
               <p>Ugotavljam, da je zakon sprejet.</p>
               <p>Imamo pa še dodatni sklep, ki ga predlaga gospa Danica Simšič. Državni zbor nalaga
                  Vladi Republike Slovenije, da v sodelovanju s tobačno industrijo sklene kodeks o
                  uporabi blagovne znamke tobačnih izdelkov za druge izdelke.</p>
               <p>Gospod Kopač, prosim in potem gospod Anderlič. Gospod</p>
               <p>minister, če želite sedaj, imate tudi besedo.</p>
            </sp>
            <sp who="SDZ1:KopačJanez">
               <speaker>JANEZ KOPAČ:</speaker>
               <p>Hvala lepa. Jaz sicer razumem dobronamerno intenco tega sklepa, ampak mislim, da
                  je malo smešen. Ali naj Vlada sprejema kodeks? Kakšen partner pa je v tem? Vlada
                  pripravlja zakone. Tokrat se je pač izgleda zapletla in pripravila nek nejasen
                  zakon - vsaj v enem členu je nejasen.</p>
               <p>Menim, da je neproduktivno pozivati Vlado ali pa celo zadolževati jo, da sprejme
                  kodeks. Kodeks sprejmejo partnerji udeležene stranke. Udeležene stranke so seveda
                  lahko navsezadnje tudi parlament in podobno. Skratka, menim, da je sklep nekaj,
                  kar absolutno ni ne krop ne voda. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Anderlič se odpoveduje. Gospod Franc <stage>(Feri)</stage>
                  Horvat. Vztrajate pri sklepu, gospa Danica? Ja, izvolite gospod Franc
                     <stage>(Feri)</stage> Horvat.</p>
            </sp>
            <sp who="SDZ1:HorvatFranc">
               <speaker>FRANC (FERI) HORVAT:</speaker>
               <p>Jaz v nasprotju s kolegom Kopačem podpiram sprejem tega sklepa. Morda je dikcija
                  lahko drugačna, da Vlada inicira dogovor ali pa kodeks za samoomejevanje. To je
                  institucija, ki jo evropske države vse bolj uporabljajo. Namesto, da bi sprejemali
                  represivne ukrepe, zakone, s katerimi bi prepovedovali, je vse več sporazumevanja,
                  in to na področju tobaka in na področju drugih izdelkov; med industrijo, med
                  oglaševalci, med predstavniki propagandnih agencij in tudi drugimi udeleženci na
                  trgu. In zanimivo je, da so ti subjekti tudi pri nas pripravljeni iti v to in je
                  prav, da jih spodbujamo, da je čim več takih oblik samoomejevanja. In to
                  dostikrat, morda ne preko noči, ampak gotovo na dolgi rok deluje.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Mozetič, prosim.</p>
            </sp>
            <sp who="SDZ1:MozetičMiroslav">
               <speaker>MIROSLAV MOZETIČ:</speaker>
               <p>Hvala za besedo. Če ima kdo zdaj slabo vest, ne vem zakaj bi tak zakon oziroma tak
                  sklep predlagal. To je približno tako, kot da bi naložili volku, da se zmeni s
                  panterjem, da bosta skupaj ovce čuvala. To, kar pravi gospod Horvat, jaz mislim,
                  da je možno, ampak Vlada mora imeti inštrumente, da bo na nek način prisilila
                  tobakarje, pa ne vem koga, da se bodo samoomejevali. Če pa inštrumenta nima, potem
                  se nikoli ne bodo.</p>
               <p>Jaz bom proti temu sklepu iz tega razloga. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospa Kožuhova in potem gospa Simšičeva.</p>
            </sp>
            <sp who="SDZ1:KožuhNovakMateja">
               <speaker>DR. MATEJA KOŽUH-NOVAK:</speaker>
               <p>Jaz mora reči, da je to pa res višek sprenevedanja. Mednarodna koda obstoja in to
                  je Pariška konvencija in v tem parlamentu je bila Pariška konvencija grobo
                  zlorabljena. Zaradi tega se mi zdi strahovito sprenevedanje. Nismo pripravljeni
                  sprejeti zakona, ki edini lahko zaveže Vlado, da prepove logotip, smo pa
                  pripravljeni sprejeti kodeks zato, da bomo lahko ljudi favlirali, da bomo rekli:
                  <q>"Saj imamo kodeks, ampak veste, je pa to proti Pariški konvenciji."</q></p>
               <p>Lepo prosim, nehajte se sprenevedati!</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospa Simšičeva, prosim.</p>
            </sp>
            <sp who="SDZ1:SimšičDanica">
               <speaker>DANICA SIMŠIČ:</speaker>
               <p>Hvala. Jaz se gospodu Kopaču zahvaljujem za dobronamerno, upam, kritiko. Predlagam
                  spremembo tega sklepa, da naj tobačna industrija, trgovci s tobačnimi izdelki,
                  oglaševalci in vsi prizadeti med seboj sklenejo ta kodeks in vztrajam pri tem
                  predlogu. Jaz nisem želela, pač sem nerodno predlagala, da naj to Vlada naredi.
                  Ampak, to je način obnašanja v Evropi in to je tisto, kar se mnogokrat bolj
                  spoštuje kot zakon.</p>
               <p>Samo odgovor gospe Kožuhovi glede sprenevedanja. Sprenevedanje bi bilo, če bi prej
                  sprejeli redakcijske amandmaje, ki so izrazito vsebinski. Naj se Vlada zaveda, kaj
                  je predlagala, naj se Državni zbor zaveda, kaj je sprejel in naj Vlada predlaga
                  spremembo zakona. Ne glede na to se pa lahko sprejme in pripravlja tudi ta kodeks.
                  Kaj pa več v razvitem in civiliziranem svetu velja kot <q>"gentleman agriment"</q>?
                  Marsikdaj to velja veliko več, kot ne vem koliko pogodb, podpisanih v tej državi
                  ali pa na bivšem Balkanu. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospa Danica Simšič. Ta drugi predlog, ki ste ga dali, da mi nekaj
                  diktiramo tobačni tovarni, pa jaz ne morem dati na glasovanje. Mislim, da Državni
                  zbor se ve komu diktira politiko, če se tako izrazim.</p>
               <p>Gospod Geržina, prosim. Umikate? Je umaknjeno. Nimamo o čem več razpravljati.</p>
               <p>S tem zaključujem to točko dnevnega reda in prehajamo na naslednjo točko dnevnega
                  reda, kot sem napovedal že prej.</p>
               <p>Prehajamo na <title>19.A TOČKO DNEVNEGA REDA - PREDLOG ZAKONA O SOGLASJU REPUBLIKE
                     SLOVENIJE DARS D.D. ZA NAJETJE KREDITA PRI EVROPSKI INVESTICIJSKI
                  BANKI</title>.</p>
               <p>Zakon bomo obravnavali po hitrem postopku. Predlog zakona je v obravnavo zboru
                  predložila Vlada Republike Slovenije. Želi besedo predstavnik Vlade? Želi Vlada
                  besedo pri predlogu zakona o soglasju Republike Slovenije Družbi za avtoceste v
                  Republiki Sloveniji za najetje kredita pri Evropski investicijski banki?
                     <stage>(Ne želi.)</stage> Predlog zakona je obravnaval odbor za infrastrukturo
                  in okolje kot matično delovno telo. Prosim poročevalca, da poda mnenje. Prosim,
                  gospod Žarko Pregelj.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Odbor za infrastrukturo in okolje je obravnaval predlagani zakon kot
                  matično delovno telo in je sprejel sklep, ki ga imate v poročilu. Hkrati ob tem
                  sklepu je sprejel tudi dva amandmaja, ki sta posledica sugestije Sekretariata za
                  zakonodajo, to je pa prvi amandma in v tem amandmaju predlagamo, da se v 1. členu
                  beseda <q>"izgradnje"</q> nadomesti z besedo <q>"gradnje"</q>. Gre za uskladitev dikcije z
                  zakonom o graditvi objektov in bi na ta način naredili besedilo 1. člena
                  konsistentno.</p>
               <p>V 2. členu predlagamo ravno tako redakcijski amandma, kjer naj se beseda
                  <q>"poroštvu"</q> nadomesti z besedo <q>"garanciji"</q>. Namreč, v 2. členu se predlagatelji
                  sklicujejo na skladnost tega zakona z zakonom o garanciji Republike Slovenije. Oni
                  so navedli <q>"poroštvu"</q>, ker je pa vloženi zakon naslovljen na zakon o garanciji in
                  ker so v Državnem zboru na to temo bile že obširne razprave, predlaga matični
                  odbor, da uporabimo enak izraz, torej v obeh primerih <q>"zakon o garanciji"</q>.</p>
               <p>Sicer je pa Odbor za infrastrukturo in okolje predmetni zakon obravnaval predvsem
                  s stališča svoje pristojnosti in bistvo tega zakona je, da Državni zbor da
                  soglasje Družbi za avtoceste Republike Slovenije, da najame kredit pri Evropski
                  investicijski banki. Predlagani avtocestni odseki Malence - Šentjakob in Arja vas
                  - Vransko so predvideni v letnem programu dela te družbe. Pri tej obravnavi tega
                  zakona je odbor spet v razpravi odkril pomanjkljivosti, ki se pri tem programu ves
                  čas pojavljajo. Te pomanjkljivosti imate navedene v mnenju. Če dovolite, bi v
                  kratkem povzel. Gre za pomanjkanje nacionalnega programa, toda k sreči smo le
                  sprejeli letni program, tako da je potem odbor lahko dal soglasje in predlaga
                  Državnemu zboru, da podpre sprejetje oziroma da da soglasje Družbi za avtoceste za
                  najetje tega kredita v višini, kot je v zakonu predlagana. Da ne bo prihajalo do
                  pomot kasneje v zakonu o garanciji, se pojavlja ta odsek oziroma ta kredit kot
                  kredit <q>"a"</q>.</p>
               <p>Predvidena sta še dva kredita iz celotnega dogovora z Evropsko investicijsko
                  banko, in sicer kredit <q>"b"</q> in kredit <q>"c"</q>. Zaenkrat bo DARS sklenil le kredit <q>"a"</q>,
                  ki ima glede plačevanja posebne pogoje. Ti posebni pogoji, ki se nanašajo na samo
                  pogodbo o kreditu, so veliko bolj natančno izraženi v zakonu o garanciji. Bi pa
                  opozoril, da je v 1. členu, kot je bilo predhodno v proceduri, ko se je pristopalo
                  k pogajanjem za ta kredit, rečeno, namreč že v tem zakonu se pojavi tudi osnovni
                  koncept kredita. Moram vas opozoriti in tukaj bi verjetno predlagatelj moral dati
                  določena pojasnila, da si koncept kredita, ki je v 1. členu v tem zakonu in tisti
                  koncept kredita, ki je v zakonu o garanciji, nista čisto podobna, da je nekaj
                  vsebinskih razlik in verjetno bi to kazalo uskladiti, toda Odbor za infrastrukturo
                  na to ni sprejel nobenega stališča, kajti za to ni pristojen, za to je pristojen
                  Odbor za finance.</p>
               <p>Toliko o tem, ostalo bomo pa verjetno pri drugih zakonih. V glavnem, še enkrat, če
                  dovolite, ta zakon o soglasju je v skladu z zakonom o Družbi za avtoceste in ga je
                  potrebno nujno sprejeti, preden se odloča o zakonu o garanciji. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Pregelj. Želi besedo predstavnik sekretariata? Želijo besedo
                  predstavniki poslanskih skupin? Gospod Pregelj kot predstavnik Slovenske ljudske
                  stranke.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Dovolite mi, da pojasnim stališče Slovenske ljudske stranke do tega
                  zakona. Stališče je sicer, če lahko tako rečemo, pozitivno v smislu potrebnosti
                  tudi takih načinov financiranja kot je najetje kredita. Žal ugotavljamo, da je
                  potreba po kreditu v resnici premalo argumentirana. Premalo je argumentirana v
                  ustreznih dokumentih, ki jih Državni zbor, žal, še ni sprejel in kot tak temeljni
                  dokument je nacionalni program gradnje avtocestnega sistema. Baje je v proceduri
                  oziroma prihaja v proceduro ampak za enkrat ga še ni. Ob tem, da je celoten
                  program še dokaj nejasen, Slovenska ljudska stranka pri tem zakonu izraža svojo
                  zadržanost in zahteva od Vlade dodatna pojasnila.</p>
               <p>Glede na to, da je v bistvu najetje kredita akt, ki bo imel za posledico tudi
                  določeno kontinuiteto oziroma bo vplival na gradnjo drugih odsekov, menimo, da bi
                  bilo potrebno pojasniti, preden bi se o tem zakonu glasovalo, še določene
                  nejasnosti v zvezi s samim najetjem kredita, predvsem pa nejasnosti v zvezi z
                  vračilom kredita. Vemo, da so tuji krediti v resnici dokaj zahtevne finančne
                  operacije, zato menimo, da je potrebno pred odločanjem pojasniti, kakšna je
                  obrestna mera, da je treba pojasniti, kako bo ta obrestna mera vplivala na državni
                  proračun oziroma, kako bo vplivala na poslovanje DARS-a in kako bo s tem vplivala
                  na gradnjo ostalih avtocestnih odsekov.</p>
               <p>Upamo, da se bodo v razpravi o tem zakonu pojasnile te osnovne dileme in v primeru
                  pozitivnega pojasnila in ustreznega eventualnega spreminjanja posameznih določil,
                  bi poslanska skupina Ljudske stranke lahko podprla tak program, sicer pa ne. Hvala
                  lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Preglju. Želi še kdo kot predstavnik poslanske skupine besedo?
                  Gospod Lenič kot predstavnik Liberalne demokracije.</p>
            </sp>
            <sp who="SDZ1:LeničJože">
               <speaker>JOŽE LENIČ:</speaker>
               <p>Gospod podpredsednik, spoštovane dame in gospodje! V našem poslanskem klubu zakon
                  podpiramo, in sicer iz več razlogov. Prvič menimo, da je ta zakon zgolj
                  operacionalizacija finančnega protokola, ki ga je Slovenija že sklenila z Evropsko
                  unijo in seveda tudi z Evropsko investicijsko banko. Drugič zato, ker je kredit
                  ugoden. Bilo bi neumno ne vzeti kredita, ki je subvencioniran z 20 milijoni
                  ECU-jev s strani Evropske unije; to ne bi bilo modro. In tretjič, ta zakon
                  podpiramo tudi zato, ker financira odseke, ki ležijo na prioritetni smeri, ki je
                  bila potrjena v tem Državnem zboru. Pri garancijskem zakonu bomo tudi mi izrekli
                  nekatere pomisleke, ki govorijo o tem, da bi bilo treba bolj podrobno prikazati
                  vpliv teh posojil na gibanje javnega dolga v Sloveniji, vendar o tem kasneje. Ta
                  zakon bomo podprli. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo kot predstavnik poslanske skupine besedo? Besedo dajem
                  poslankam in poslancem. Želi kdo razpravljati? Gospod Pregelj, prosim.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Dovolite mi, da vam pojasnim svoje stališče do predlaganega
                  zakona.</p>
               <p>S stališča programske usmeritve tega zakona oziroma namena najetja kredita za
                  odsek Arja vas - Vransko nimam nobenih pripomb, ker sem globoko prepričan, da je
                  to odsek, ki je nujno potreben. S stališča namenskosti tega kredita za odsek
                  Malence - Šentjakob menim, da je ta kredit neupravičen, ker bo uporaba sredstev
                  kredita za gradnjo tega odseka - gre za znamenito vzhodno obvoznico v Ljubljani -
                  v resnici lahko ogrozila gradnjo ostalih avtocestnih odsekov, v kolikor se kasneje
                  pri sprejemanju nacionalnega programa ne bo izoblikovala tudi cestninska oziroma
                  izoblikovala politika pobiranja cestnine, s tem pa v bistvu financiranje vračila
                  obresti in kredita.</p>
               <p>Glede na samo finančno konstrukcijo, ki je v tem zakonu predstavljena v 1. členu,
                  želim opozoriti na bistveno nejasnost v zvezi z obrestno mero. Obrestna mera ni
                  opredeljena, ker se je pristopilo k mehanizmu oziroma uporablja se tako imenovana
                  variabilna obrestna mera. Predvidena je tudi opcija fiksiranja obrestne mere. Ta
                  mehanizem je v mednarodnih pogodbah v resnici nekoliko nenavaden, čeprav moram
                  priznati, da je lahko za naše gospodarstvo oziroma za našo državno ekonomijo
                  mogoče ob ugodnem razpletu celo ugoden.</p>
               <p>Običajno je sicer v pogodbah prav, da se predpiše, kakšna je obrestna mera
                  oziroma, da se predpiše mehanizem določanja te obrestne mere. Iz teh pogojev, ki
                  so tukaj navedeni, ni jasno razvidno, kakšen je mehanizem določanja obrestne
                  mere.</p>
               <p>Iz poročila, ki nam ga je Vlada poslala in kjer natančno pojasnjuje vsebino in
                  potek pogajanj, na katerih se je sprejela omenjena kreditna pogodba, lahko
                  ugotovim, da so te nejasnosti z obrestno mero v resnici temelj vseh nejasnosti pri
                  uporabi tega kredita.</p>
               <p>Na podlagi transportnega sporazuma oziroma protokola - kasnejšega protokola -
                  ampak na podlagi tega transportnega sporazuma med Slovenijo in Evropsko
                  skupnostjo, lahko ugotovimo, da Evropska skupnost nudi Sloveniji pri gradnji
                  cestnih in železniških infrastrukturnih objektov določen popust oziroma daje ji
                  del svojih sredstev za plačevanje obresti.</p>
               <p>Ta beneficija oziroma nekakšen obrestni diskont naj bi bil v velikosti 2%. Kasneje
                  se izkaže, da v tem trenutku najemanja tega prvega kredita ta ugodnost ni na
                  razpolago in da se bo v resnici uporabila pri naslednjih trasah. Namreč, zavedati
                  se moramo, da se bo kredit za gradnjo avtocest pri Evropski investicijski banki
                  jemal v velikosti 90 milijonov EQ in da bomo v prvi tranši uporabljali zgolj 28
                  milijonov EQ. Toda še vedno ni nobene jasnosti, kakšne velikosti je obrestna
                  mera.</p>
               <p>Zakaj izpostavljam ta problem? Poglejte, čeprav se bo kredit oziroma glavnica
                  kredita začela vračati šele čez 5 let, bo med tem potrebno plačevati letne
                  obresti. Te letne obresti pri tako velikih vsotah niso tako majhne.</p>
               <p>Poskusil sem pripraviti oziroma s pomočjo kolegov nekakšen izračun. Moram takoj na
                  začetku poudariti, da gre za zelo približen izračun, kjer sem prišel do takih
                  številk, ki niso zanemarljive.</p>
               <p>Če vzamemo kot osnovo, da se bodo povprečno do zgraditve tega odseka plačevale
                  obresti, ki so na primer v svetu nekje v navadi še 7% in da se bo poprečno do
                  zgraditve plačevalo na podlagi najema 30 milijonov ekujev, znese to na leto
                  približno z vsemi stroški toliko, kolikor bi stala izgradnja enega kilometra
                  avtoceste. To ni tako malo. Gre za to, da bo treba kasneje, ko se bo začela
                  plačevati glavnica, plačati potrebno veliko več in lahko v končni fazi izračun
                  pokaže, da bo potrebno plačati na leto celo 10% celotnega programa samo za
                  poplačilo glavnice in obresti, kar lahko znese v celotnem obdobju 25 let vrednost
                  45 km avtocest.</p>
               <p>Glede na to, menim, da je potrebno v tem zakonu, sploh pa v zakonu o garanciji
                  zelo natančno opredeliti, kakšna je obrestna mera. Zato predlagam amandma, ki bi
                  vsaj deloma reševal nastalo situacijo in bi v primeru, da DARS iz svojih prihodkov
                  ne bo sposoben plačevati obresti in kot zakon o garanciji predvideva, bo dolžna te
                  obresti in vse stroške plačevati država, bi predlagal amandma, ki bi se glasil
                  takole: <q>"Variabilna obrestna mera se navzdol lahko spreminja le do zgornje meje
                  variabilnosti obrestne mere Evropske investicijske banke, ki v določenem obdobju
                  plačevanja velja v Evropski skupnosti"</q>. Poskušal sem namreč poiskati način, da bi
                  se omejil vsaj zgornji limit obrestne mere, da ne bi prihajalo do kakšnih
                  nepravilnosti v primeru, da do česar koli pride. Kajti posledice za državni
                  proračun morajo biti jasne.</p>
               <p>Pri odločanju o podelitvi oziroma ob sprejetju zakona o garanciji mora Državni
                  zbor vedeti, kakšne posledice to utegne imeti za državni proračun. Opozoril bi
                  vas, da v tem 1. členu, kjer so našteti pogoji, pod katerimi se lahko najame
                  kredit, da je en pogoj, ki je tukaj napisan v šesti alinei in se nanaša na
                  provizijo za preklic kredita in ta provizija naj znaša polovico obrestne mere
                  Evropske investicijske banke za obdobje 20 let, da se ta pogoj ne pojavlja v
                  zakonu o garanciji. Gre za določeno neskladnost, da je to pomembno. Želim
                  poudariti tudi to, da se ta obrestna mera, po informacijah, ki sem jih dobil, zelo
                  razlikuje glede na obdobje, za katero se najame kredit in daljše kot je obdobje,
                  višja je ta obrestna mera. Tako, da vse kaže na to, da je določitev obrestne mere
                  v resnici izredno pomembno dejanje in da je tudi v resnici neodgovorno do
                  Državnega zbora, da sprejme zakon, v katerem ne bo pojasnjena vsaj omejitev te
                  obrestne mere in v katerem ne bo tudi pojasnjeno, kako se bo obrestna mera
                  usklajevala in kako se bo ta obrestna mera tudi potem določala. Toliko zaenkrat.
                  Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo v splošni razpravi? <stage>(Ne.)</stage> Zato
                  splošno razpravo zaključujem in prehajamo na drugo obravnavo.</p>
               <p>Ker nas je premalo v dvorani, odrejam 15 minutni odmor. Sejo nadaljujemo ob 18.
                  uri. Prosim vse kolege in kolegice, da ste ob 18. uri v dvorani. Apeliram na vodje
                  poslanskih skupin, da zagotovijo sklepčnost.</p>
            </sp>
            <stage type="time">(Seja je bila prekinjena ob 17.43 uri in se je nadaljevala ob 18.05
               uri.)</stage>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Prosim, da ugotovimo prisotnost v dvorani!</p>
               <p>Kolegice in kolegi! Prosim, da zasedete svoja mesta! Ugotavljamo prisotnost v
                  dvorani!</p>
               <p>Še vedno ugotavljamo prisotnost.</p>
               <p>Ugotavljamo prisotnost. Lepo prosim, da vsi zasedete svoja mesta in da potrdite
                  prisotnost v dvorani. Ugotovimo sklepčnost! <stage>(46 prisotnih.)</stage></p>
               <p>Ugotavljam, da je zbor sklepčen.</p>
               <p>Splošno razpravo smo končali in sedaj prehajamo v razpravo in odločanje o
                  posameznih členih.</p>
               <p>K 1. členu imamo amandma odbora in amandma, ki ga predlaga gospod Žarko Pregelj.
                  Amandma odbora se glasi: v prvemu odstavku 1. člena se besedo <q>"izgradnje"</q>
                  nadomesti z besedo <q>"gradnje"</q>, to je amandma Odbora za infrastrukturo in imamo
                  amandma gospoda Preglja: v 1. členu se doda tretji odstavek naslednje vsebine:
                  <q>"Variabilna obrestna mera se navzgor lahko spreminja le do zgornje meje
                  variabilnosti obrestne mere EIB, ki v določenem obdobju odplačevanja velja v
                  ES."</q></p>
               <p>Želi kdo o teh amandmajih razpravljati in o 1. členu? <stage>(Ne.)</stage> Zato
                  prehajamo na<gap n="..."/></p>
               <p>Gospod Lenič, izvolite in gospod Pregelj. Izgleda, da sem bil malo prehiter.</p>
            </sp>
            <sp who="SDZ1:LeničJože">
               <speaker>JOŽE LENIČ:</speaker>
               <p>Gospod podpredsednik, spoštovane dame in gospodje! Razpravljam o amandmaju gospoda
                  Preglja.</p>
               <p>Gospod Pregelj nas je v svojem prejšnjem nastopu podučil, in to je, da je treba za
                  najeta posojila plačevati obresti. To je, bom rekel, vrhunska ugotovitev. Seveda
                  bi to on lahko prebral - tudi mislim, da je, ampak morda ne dovolj pazljivo - da
                  je zelo popoln program plačevanja obresti prikazan v dokumentih, ki smo jih mi že
                  prejeli na te naše poslanske klopi. To, kar nam je on izračunal, je bolj amaterski
                  poskus izračuna teh obresti. Mi smo izračun teh obresti dobili v dodatku programa,
                  ki smo ga tukaj v tem državnem zboru pregledali.</p>
               <p>Kar se tiče obrestne mere, to je tudi predmet tega Pregljevega amandmaja. Mislim,
                  da je strah popolnoma odveč, kajti v garancijski pogodbi - to je predmet naslednje
                  obravnave - ta zadeva je lepo pojasnjena v tej pogodbi, in sicer pravi, da je
                  obrestna mera variabilna, vendar fiksirana za vsak črpan znesek za izbrano valuto
                  črpanja. Jaz mislim, da ta alinea povsem pojasnjuje. To pomeni, da je obrestna
                  mera variabilna samo do trenutka črpanja. Ko pa mi začnemo črpati, ko prvo tranšo
                  črpamo, se obrestna mera zafiksira. In to je dobro, kajti imamo več manevrskega
                  prostora, tako kar se tiče višine obrestne mere in tudi kar se tiče valutnega
                  tveganja, kajti takrat lahko izbiramo tudi valuto. Zato mislim, da je tovrsten
                  strah popolnoma odveč.</p>
               <p>Tudi strah, o katerem je govoril gospod Pregelj, da se je treba bati, da bi ta
                  posojila ogrozila program v teh malo bolj oddaljenih območjih - recimo na
                  Primorskem ali pa v Prekmurju - je popolnoma odveč. Kajti, če ne bomo črpali
                  kreditov za te odseke, ki so sedaj na dnevnem redu, nam jih za Prekmurje in
                  Primorsko sploh ne bodo dali, ker niso dosti rentabilni. Zato je ta strah
                  popolnoma odveč in v finančnem protokolu lepo piše, da je treba te kredite
                  potrošiti do leta 1997 in praktično največji konsenz je bil dosežen ravno na teh
                  odsekih, ki so danes tukaj pred nami.</p>
               <p>Po vsem tem, kar je gospod Pregelj govoril, je nazadnje še mene postalo strah za
                  tisti moj kredit R plus 3, kajti ne vzeti tega kredita, bi bilo približno podobno,
                  kot ne vzeti tistega R plus 3. Kredit je ugoden in mislim, da bi država Slovenija
                  naredila škodo, če tega kredita ne bi vzela. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Pregelj ima besedo.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! To vprašanje sploh ni tako enostavno, kot ga poskušajo nekateri iz
                  vladajoče koalicije, točneje iz Liberalne demokracije, prikazovati in pri teh
                  svojih prepričevalnih posegih vedno uporabljajo znan sistem diskvalifikacije. Saj
                  lahko, vi se glejte, jaz vam priznam, ste na ekonomskem področju verjetno večji
                  strokovnjaki kot jaz, veste lahko veliko več o kreditih in tako naprej, toda potem
                  ni potrebno ugotavljati, da sem vas podučil, da je potrebno plačevati obresti na
                  najete kredite, ker ste to že vedeli. Nisem imel tega namena, da bi kogarkoli
                  učil, želel sem zgolj dobiti pojasnilo s strani predlagatelja, to je s strani
                  Vlade, da nam jasno pove, kaj bo takšen kredit, ki ga bomo vzeli za gradnjo teh
                  dveh odsekov, kasneje za gradnjo še enega odseka, pomenil za DARS, s tem pa tudi,
                  kaj to pomeni za državo in kaj pomeni za gradnjo avtocestnega sistema. To je
                  potrebno vedeti. Sicer pa trdite, da obstaja že dokument, ki smo ga v Državnem
                  zboru videli. Ja, videli smo ga, toda sprejeli ne. Poglejte v Uradni list, v
                  katerem je objavljen zakon, kjer jasno piše, kako se bodo krediti jemali, kakšne
                  bodo obresti, kdaj se jih bo plačevalo in tako naprej.</p>
               <p>Tudi jaz sem prebral transportni sporazum oziroma ta finančni protokol, bom
                  natančneje pojasnil in tam lepo piše, da se bo vzelo 150 milijonov, da je konec
                  31.12.1997, do takrat ga je potrebno izčrpati. Potem tudi piše v tretjem členu v
                  zadnjem odstavku, da je obrestna mera določena v skladu s prakso banke za takšne
                  zadeve v trenutku podpisa vsake posojilne pogodbe, pa s pridržkom določil iz
                  priloge. Potem se pa poišče priloga in v prilogi piše, da nam bo skupnost lahko
                  dala pod spodaj omenjenimi pogoji iz svojih proračunskih sredstev znesek 20
                  milijonov, kar bo v bistvu ene vrste nepovratna pomoč z namenom, da se za dve
                  odstotni točki benificira posojilo banke sledeči prometni infrastrukturi. In potem
                  je našteta infrastruktura, so cestni odseki in kot prvi je odsek od Karavanškega
                  predora preko Ljubljane do Bregane in Novega mesta, potem je odsek JZ, SV od
                  italijanske meje do Šentilja, preko Postojne - Ljubljane - Celja - Maribora do
                  Lendave in tudi preko Slovenske Bistrice - Ptuja - Ormoža in Ljutomerja, tako da
                  je celo, ne tista varianta, ki jo mi mislimo, ampak neka druga. Potem je odsek od
                  Maribora do Ptuja in Maclja, potem so železniški odseki in potem pa piše: <q>"v
                  primeru, da Slovenija želi nameniti del sredstev posojila banke za financiranje
                  drugih prometnih infrastruktur, kot so zgoraj omenjene, ta posojila ne bodo imela
                  možnost za uživanje bonifikacije"</q>. Evropska Banka oziroma Evropska skupnost je
                  tukaj jasna, toda še vedno mi za svoje lastne potrebne - poglejte, jaz ne zahtevam
                  spremembe kreditne pogodbe, to ste podpisali, sedaj je potrebno samo v bistvu
                  potrditi z garancijo, takrat bo začela veljati - pa prosim za jasno pojasnilo,
                  kakšna je obrestna mera, kako jo boste oblikovali, kdaj, v katerem trenutku. Res
                  je, v zakonu o garanciji piše, da se za vsako tranšo obrestna mera fiksira ob
                  trenutku črpanja, ampak v tem zakonu pa to ne piše. Ali bomo imeli dva zakona, ki
                  sta si v resnici eden drugemu pogoj, kajti ta je prvi, soglasje mora dati, da je
                  notri tudi kreditni del, je bil takrat zahtevek Sekretariata za zakonodajo in se
                  je v procesu, ko se je v mednarodnem odboru dalo soglasje za pristop k tej
                  kreditni pogodbi, tudi tako oblikovalo, tako da prosim, predlagal sem, da sta obe
                  besedili približno enaki oziroma menim, da je prav, da se v tem zakonu, tako tudi
                  v zakonu o garanciji jasno pove, kakšna je ta obrestna mera. Ko sem spraševal ob
                  drugih priložnostih, predvsem danes dopoldan na odboru, so rekli, ne da se
                  napisati številka, v redu, ali se da mogoče napisati neki interval, neka zgornja
                  meja, do kod je lahko država še voljna sprejeti neko določeno obrestno mero.
                  Obrestne mere so lahko zelo različne. Tudi to so me podučili in prosim. Menim, da
                  je korektno, da se v tem zakonu, sploh pa v tem drugem, pojavi neko določilo, ki
                  bo jasno povedalo, kakšna je lahko največ ta obrestna mera, kajti v resnici bo to,
                  zdaj po novem, neke vrste platforma za pogajalce. Vsakič posebej bodo sklepali z
                  Evropsko investicijsko banko dogovor o obrestni meri in podpisali pogodbo. Na to
                  obrestno mero je vezana vrsta zadev. Med drugim tudi zamudne obresti, da ne
                  govorim o tisti proviziji za preklic, ki je pa sploh fiksna in je v resnici zelo
                  težka, saj znaša polovico obrestne mere Evropske investicijske banke za obdobje 20
                  let. Strokovnjaki so me podučili, da je daljše kot je to obdobje, v kateri se
                  plačuje obrestna mera, višja da je. Zdaj, če je to res, prosim, naj mi
                  predlagatelj potrdi. Toda dejstvo je, da gre tukaj za določene velike zneske in
                  prej sem poizkušal s tistim zelo približnim izračunom, priznam, to je zgolj ocena,
                  to ni natančen izračun, ugotoviti, da pomeni na leto, ko bo prišlo polno
                  plačevanje teh 90 milijonov ekujev, samo obresti, najmanj po 1 kilometer, do 2
                  kilometra na leto, odvisno od tečaja ekuja oziroma dolarja. Namreč zavedati se
                  moramo, da tudi ni vseeno, v kateri valuti se kaj črpa. Zgodi se nam lahko nekaj
                  takega, kar se je zgodilo Splošni plovbi pred 20 leti, ko je postavila kreditno
                  pogodbo v jenih, jen je zrasel in je bilo to ogromno dolarjev in zdaj je ta zadeva
                  pred kolapsom. In poglejte, tukaj je treba misliti naprej, čez 20 let kaj se bo
                  zgodilo.</p>
               <p>Konec koncev ne more biti vseeno in če zelo približno izračunamo, ugotovimo, da
                  pomeni lahko v najbolj grobem izračunu po eni varianti 15 kilometrov cest ob
                  plačevanju obresti, po drugi varianti pa celo 30, odvisno kakšen tečaj se uporabi.
                  To pa ni več tako vseeno. Potem se pa vprašamo, ali je ta kredit res potreben.
                  Ali je ta kredit tisto, kar nam bo res prineslo eno leto prej zgrajen avtocestni
                  sistem? Toda za ceno 30 kilometrov manj cest. Zavedati se moramo, da je bencinski
                  tolar vir, ki ga DARS uporablja, brez obresti. Dobi ga DARS in ga takoj porabi za
                  gradnjo, kajti to je zgolj denar, s katerim DARS upravlja in zato mora zgraditi
                  cesto. Kredit pa porabi ravno tako lahko hitro, če rabi veliko denarja v določenem
                  trenutku, toda bistvo kredita je, da zgolj pridobiš na času, na vrednosti ne, ker
                  v resnici izgubiš, če nimaš lastnih sredstev. In v končni instanci, če se bo
                  zgodilo, da bomo gradili napačne odseke, ki ne bodo prinašali dovolj cestnine, da
                  bi se lahko krediti vračali, se utegne zgoditi, da namesto, da bi imeli celoten
                  sistem zgrajen do leta 2000, bomo v resnici imeli še neke nezgrajene odseke in še
                  za 30 kilometrov avtocest manj denarja. To pa ni več tako ne omembe vredna zadeva.
                  Prosim, najmanj kar želim, odgovor predstavnika Vlade, da te zadeve pojasni.
                  Opozoril bi tudi na dodatni sklep Odbora za infrastrukturo, kjer zahteva, da se
                  pred glasovanjem o sprejetju tega zakona na seji Državnega zbora pojasnijo
                  kriteriji za oblikovanje variabilne obrestne mere, ki kot takšna predstavlja enega
                  izmed kreditnih pogojev. Menim, da je treba to prej pojasniti, preden glasujemo o
                  teh amandmajih, ker bi sicer verjetno ne glasovali z dovolj podatki oziroma bi
                  bila naša odločitev verjetno zelo približna. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Jelinčič, prosim.</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>Hvala lepa. Prav gotovo je ugodne kredite treba črpati, zato je tudi opravičljivo,
                  da so gospodje in gospe črpali R plus 3. Vendar pa je potrebno razmisliti, če je
                  smiselno v primeru, da Republika Slovenija jemlje - ne govorim sedaj o tem
                  kreditu, ampak na splošno. Namreč, Banka Slovenije pošilja denar v Nemčijo in ga
                  ima tam spravljenega in vezanega. Devize oziroma obresti, ki se tam natekajo, so
                  bistveno manjše, kot jih mi plačujemo za kateri koli najeti kredit v tujini.
                  Mislim, da bi bilo zelo smiselno, če bi se ta denar, ki ga ima Banka Slovenije v
                  tujini, obračal v Sloveniji in bi kar velik del privarčevali. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo o 1. členu? Gospod Kopač in potem predstavnik
                  Vlade.</p>
            </sp>
            <sp who="SDZ1:KopačJanez">
               <speaker>JANEZ KOPAČ:</speaker>
               <p>Hvala lepa. To se sliši sicer zelo fino in je na nek način zabavno, ampak mislim,
                  da je vseeno treba reči dva ali tri stavke. Poglejte, predstavljajte si nekoga, ki
                  recimo ima svojo devizno hranilno vlogo, potem pa sam sebi posoja in reče, saj jaz
                  tako in tako jamčim svojo hranilno devizno vlogo, sredstva iz tistega pa posoja.
                  Če jemljemo državo kot celoto in seveda Banko Slovenije kot transaktorja te
                  države, potem ima to lahko isti učinek. Banka Slovenije mora skrbeti za stabilnost
                  domače valute, ki seveda temelji tudi na deviznih rezervah, ki morajo biti varno
                  naložene pri bankah z največjo boniteto in to se v primeru Slovenije tudi dogaja,
                  v primeru Jugoslavije se pa nekoč ni in seveda je vedno smiselno razpravljati o
                  tem, ali se s koščkom tega denarja ne pomaga tudi domačim bankam, ali pa domačemu
                  gospodarstvu na način, kot ga je omenil gospod Jelinčič. To se mi zdi smiselno,
                  vendar govorim res o majčkenem delčku. Sicer pa ima plasiranje deviznih rezerv
                  lahko poleg obresti, ki sicer res niso tako zelo visoke, pač pa so varno
                  shranjene, druge koristne učinke za to gospodarstvo. Na primer, banke, pri katerih
                  je to shranjeno, pa lahko kreditirajo slovensko gospodarstvo pod ugodnejšimi
                  pogoji, kar je recimo eden od pogojev, da se devizne rezerve pri njih shranijo.
                  Tudi vse to se da.</p>
               <p>Vendar bi rad rekel to, da je predvsem pri - če že govorimo o deviznih rezervah -
                  predvsem pomembno, da so varno shranjene. Varnost pa seveda nekaj stane in ta cena
                  je pa tudi izguba morebitnih obresti, ki bi jih dobili pri poslovanju na način,
                  kot ga je predlagal gospod Jelinčič in ki se - moram reči, - fino sliši, ampak
                  stvar ne funkcionira, če gre za večji obseg. To se je izkazalo v Jugoslaviji.
                  Skratka, monetarni sistem mora biti zdrav. Ampak, mi smo sedaj zašli čisto v neko
                  drugo sfero. Menim, da je neproduktivna in predlagam, da se vrnemo nazaj k točki,
                  ki je na dnevnem redu. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Repliko ima gospod Jelinčič, jaz pa prosim, da se bolj držimo dnevnega
                  reda.</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>Gospoda Kopača bi vprašal, kaj on naredi, če ima ena določena denarna sredstva
                  doma? Ali si gre potem denar sposodit in tisti denar drži v nogavici? Jaz mislim,
                  da ne, ker je nesmiselno. Ker s tem, ko si izposodiš in plačuješ obresti, tudi
                  tistemu denarju, ki ga imaš v nogavici, pada vrednost.</p>
               <p>Dejstvo pa je, da ima Slovenija presežek devizne rezerve in tukaj le ni vse tako
                  enostavno. In če stvar po kmečki pameti <q>"štima"</q>, potem bo verjetno že držala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Jaz prosim gospoda Kopača, da vam to osebno odgovori.</p>
               <p>Besedo ima gospod Školč.</p>
            </sp>
            <sp who="SDZ1:ŠkolčJožef">
               <speaker>JOŽEF ŠKOLČ:</speaker>
               <p>Jaz si dovoljujem namesto gospoda Kopača odgovoriti. Zdaj mi je popolnoma jasno,
                  zakaj je tista hranilnica oziroma banka, ki jo je gospod Jelinčič imel, nekako
                  poslovala kot je poslovala. Če bi se o vseh teh stvareh prej podučil, potem bi
                  bilo bistveno manj težav in menim, da je čas, da se mi odločamo o stvareh, ki so
                  na dnevnem redu. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Replika, gospod Jelinčič. Jaz prosim, da s to repliko to razpravo tudi
                  zaključimo, da dam besedo predstavniku Vlade, ker se odmika od dnevnega reda.</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>No, zelo me veseli, da je gospod Školč načel to debato. Zdaj lahko vsaj povem, kaj
                  se je zgodilo s hranilnico. Namreč, zaradi političnega interesa, predvsem dveh
                  takratnih strank, v kateri je tudi eden od predstavnikov gospod Školč, in pa eden
                  od predstavnikov, ki ga danes ni tukaj, ampak je tudi zdaj v isti stranki kot
                  gospod Školč, to se pravi, gospod Bavčar, zaradi teh interesov je bila hranilnica
                  sesuta in pripeljana v stečaj.</p>
               <p>Šlo je za to, da so hranilnici obešali na glavo, da se Slovenska nacionalna
                  stranka financira in zaradi tega jo je bilo treba potopiti in to je edini razlog.
                  Pa še enkrat hvala, da sem uspel to povedati tukaj gor.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Jelinčiču. Besedo dajem gospodu Božu Jašoviču, državnemu
                  sekretarju v Ministrstvu za finance. V bodoče ne bom dovoljeval debat in razprave,
                  ki se ne tikajo dnevnega reda. Izvolite.</p>
            </sp>
            <sp who="SDZ1:JašovičBožo">
               <speaker>BOŽO JAŠOVIČ:</speaker>
               <p>Gospod podpredsednik, spoštovane poslanke in poslanci! Jaz bi želel odgovoriti na
                  vprašanje v zvezi z obrestnimi merami.</p>
               <p>Evropska investicijska banka je neprofitna finančna organizacija, ki financira
                  države, članice skupnosti, izjemoma pa tudi države, ki niso članice skupnosti.</p>
               <p>Ceno, po kateri posoja denarna sredstva, oblikuje glede na to, kako si lahko sama
                  izposoja sredstva. Glede na to, da je seveda prvovrstna finančna institucija, je
                  cena, po kateri si izposoja, najnižja, ki jo lahko dosegajo finančne
                  institucije.</p>
               <p>Evropska investicijska banka na ceno, po kateri si izposoja sredstva, pribije le
                  0,15 odstotkov, recimo ji tako imenovane marže, in je ta marža med najnižjimi od
                  vseh multilaterarnih finančnih institucij.</p>
               <p>Za primerjavo: Evropska investicijska banka pribije en do dva odstotka marže,
                  Svetovna banka pol odstotka marže, tako da se iz te primerjave vidi, da je
                  Evropska investicijska banka med najbolj ugodnimi finančnimi institucijami.</p>
               <p>Kar se tiče konkretne pogodbe, ki je v razpravi, naj povem, da obrestna mera
                  varira le do dneva črpanja. Ob dnevu črpanja se fiksira za določeno tranšo za
                  celotno obdobje kredita. Na dan 15.6. so znašale obrestne mere za dvajsetletno
                  posojilo v nemških markih 7,70%. Tukaj je seveda tako imenovana 0,15%-na marža že
                  vključena in za dolar 7,65%. Pogodbo bi lahko sklenili tudi alternativno, torej,
                  da bi bila obrestna mera fiksirana že ob podpisu pogodbe in ta zadeva je seveda še
                  odprta, zbor se lahko odloči, da do podpisa pogodbe oziroma da ob podpisu pogodbe
                  obrestno mero fiksiramo in tako, kot sem povedal, 15.6. so bile 7,70% za marko in
                  7,65% za dolar. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Ne, zato prehajamo na odločanje. Najprej dajem na
                  glasovanje<gap n="...."/> Proceduralno, izvolite.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Ampak jaz bi rad mnenje predstavnikov Vlade na amandma, ki sem ga
                  predlagal. Mislim, da morate le argumentirati, ali je umesten, ali ni umesten, ali
                  ga je smiselno vključiti, ali ne. Zdaj jaz verjamem, vi ste zgolj povedali, kakšna
                  je bila zdaj obrestna mera. Ta obrestna mera, ki ste jo zdaj najavili, je še manj
                  ugodna, kot tista, ki sem jo jaz v svojem izračunu uporabil. Jaz sem vzel 6%-no
                  obrestno mero. Prosim, če to pojasnite.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želijo predstavniki Vlade dati odgovor. Besedo ima Slavko Hanžel,
                  državni sekretar v Ministrstvu za promet in zveze.</p>
            </sp>
            <sp who="SDZ1:HanželSlavko">
               <speaker>DR. SLAVKO HANŽEL:</speaker>
               <p>Gospod predsednik, spoštovani. Ne podpiramo tega dodatka k amandmaju z
                  zaokroževanjem obrestne mere iz preprostega razloga, ki ste ga slišali. Imamo dve
                  opciji. Ena je takšna, kot je bilo predlagano, se pravi, da se za črpano tranšo ob
                  začetku vzpostavi obrestna mera, ki velja do konca odplačila tiste tranše, se
                  pravi konkretni primer v sklopu 28 milijonov. Če bi najavili prvo črpanje in da bi
                  črpali recimo 1. septembra, bi se pogledalo, kolikšna je obrestna mera in ta bi
                  veljala do konca odplačila te tranše itn. Če pa gremo v drugo opcijo, to je pa
                  dejansko, da želimo priti do fiksne obrestne mere, potem je možno tudi to fiksno
                  obrestno mero določiti. Določila jo bo seveda banka in ocena je, vsaj iz naše
                  strani, da takšna obrestna mera predstavlja dejansko lahko, torej zaščitila se bo
                  sigurno Evropska investicijska banka na takšen način, da ne bo imela izgube in je
                  za nas verjetno ugodnejša gibljiva obrestna mera, ki je v sozvočju s ponudbo in
                  povpraševanjem po kapitalu, in sicer na način, kot ga je pojasnil gospod Jašovič.
                  Torej podpiramo tiste vsebinske dopolnitve, tudi 1. člena, ne pa opcije, ki je
                  predlagana k 1. členu, tudi kot amandma, da se dejansko definira neka povprečna
                  obrestna mera, ki vsebinsko pravzaprav nič ne pomeni. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Gospod Pregelj, izvolite.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Če je pa tako, potem je pa potrebno narediti drugačen amandma, ki bi
                  se glasil tako, da se naj pogoji iz 1. člena zakona o garanciji prepišejo v zakon
                  o soglasju. Vsaj to mora biti usklajeno. Gre za pomožen instrument skladnosti
                  zakonov, ker drugače bo potrebno imeti kakšno ustavno sodišče, ki je proti in
                  prosim, če bi predlagatelj pripravil ustrezen amandma.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Vi predlagate gospod Pregelj, da bo Vlada pripravila amandma. Jaz
                  mislim, da to ne moremo<gap n="..."/> Izvolite gospod Jašovič.</p>
            </sp>
            <sp who="SDZ1:JašovičBožo">
               <speaker>BOŽO JAŠOVIČ:</speaker>
               <p>Gospod podpredsednik! Spoštovane poslanke in poslanci! Jaz mislim, da je ta
                  predlog smiseln. Nastal je zaradi tehnične napake, kjer je bil en zakon, zakon o
                  soglasju prej v vladni proceduri, kot sta bila preostala dva zakona in je
                  enostavno prišlo do različne dikcije. Mislim, da je predlog smiseln in predlagam,
                  da bi se dejansko to popravilo, da bi bila enaka dikcija v vseh zakonih.
                  Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Prosim, da potem vložite amandmaje. Prosim, gospod Lenič.</p>
            </sp>
            <sp who="SDZ1:LeničJože">
               <speaker>JOŽE LENIČ:</speaker>
               <p>Gospod podpredsednik! Spoštovani poslanci in poslanke! Načeloma akceptiram, da bi
                  bila bolj čista varianta, če je tekst v enem in drugem zakonu isti. Čeprav sem
                  prepričan, da bi tudi v takšni dikciji vzdržalo, ker je ta dikcija iz prvega
                  zakona iz soglasja širša od tistega drugega, kjer govori o tem, da je verbalna za
                  opcijo financiranja obresti. Ampak, če je že to problem, in če je gospod
                  predstavnik Vlade pač to predlagal, potem bi prosil za 2 minute odmora, da to
                  napišemo.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Prosim, jaz ne bi sedaj dajal odmora. Prosim, če čim prej vložite amandma, ker je
                  hitri postopek in da potem nadaljujemo.</p>
               <p>Predstavnike Vlade prosim, da čimprej vložijo amandma. Predlagam, ker vidim, da bo
                  še kar nekaj časa trajalo, da to točko prekinemo.</p>
               <p>Prehajamo na <title>19.B TOČKO DNEVNEGA REDA - PREDLOG ZAKONA O GARANCIJI
                     REPUBLIKE SLOVENIJE ZA OBVEZNOSTI IZ POGODBE O NAJETJU KREDITA EVROPSKE
                     INVESTICIJSKE BANKE ZA PROJEKT SLOVENSKE ŽELEZNICE 2</title>.</p>
               <p>Predlog zakona je zboru predložila Vlada Republike Slovenije. Želi besedo
                  predstavnik Vlade? <stage>(Ne želi.)</stage></p>
               <p>Predlog zakona je obravnaval Odbor za kreditno monetarno politiko in finance, ki
                  je matično delovno telo. Želi poročevalec odbora besedo? Gospod Kopač, želite
                  besedo?</p>
            </sp>
            <sp who="SDZ1:KopačJanez">
               <speaker>JANEZ KOPAČ:</speaker>
               <p>Hvala. Ni kaj dosti povedati. Odbor je to obravnaval. Je v sklopu protokola, ki ga
                  je ta parlament že obravnaval. Dali smo dva redakcijska amandmaja na sugestijo
                  Sekretariata za zakonodajo in pravne zadeve, ki nista problematična in predlagam,
                  da jih sprejmete in da sprejmete zraven tudi sklep, ki smo ga predlagali in to
                  isto povem tudi še za naslednji zakon, ki je tehnično skoraj identičen, ima pa
                  seveda drugo vsebino. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi besedo predstavnik sekretariata? <stage>(Ne želi.)</stage></p>
               <p>Besedo dajem predstavnikom poslanskih skupin. Besedo dajem poslankam in
                  poslancem.</p>
               <p>Zaključujem splošno razpravo in prehajamo na odločanje o posameznih členih in
                  amandmajih k posameznim členom.</p>
               <p>Predlagam, da skladno s 189. členom glasujemo in razpravljamo o vseh členih, h
                  katerim niso bili vloženi amandmaji, skupaj.</p>
               <p>Dajem takšen proceduralen predlog na glasovanje. Lepo prosim vse, da ugotovimo
                  prisotnost v dvorani.</p>
               <p>Ugotovimo sklepčnost! Še vedno ugotavljamo prisotnost v dvorani. <stage>(45
                     prisotnih.)</stage> Prosim, da ponovno ugotovimo prisotnost v dvorani!
                  Glasujemo po proceduralnem sklepu, da glasujemo o členih, h katerim niso bili
                  vloženi amandmaji skupaj. Ugotovimo sklepčnost! <stage>(48 prisotnih.)</stage></p>
               <p>Kdo je za takšen proceduralen sklep? <stage>(38 poslancev.)</stage> Je kdo proti?
                     <stage>(1 poslanec.)</stage></p>
               <p>Ugotavljam, da smo sklep sprejeli.</p>
               <p>V razpravo dajem 1. člen in amandma k 1. členu: Napovedni stavek prvega odstavka
                  ter prva alinea se spremenita tako, da se glasi: <q>"Republika Slovenija daje
                  garancijo za obveznosti javnega podjetja Slovenski železnici, p.o. Ljubljana, v
                  nadaljnjem besedilu Slovenske železnice Ljubljana, iz naslova kredita, ki ga ta
                  najame pri Evropski investicijski banki v višini 13 milijonov ECU-jev za obnovo
                  slovenskega železniškega omrežja v smeri Sežana - Ljubljana - Maribor pod
                  naslednjimi pogoji: znesek kredita se črta v ECU ali v eno od valut članic ES."</q>
                  Tretji odstavek se črta.</p>
               <p>Ugotovimo sklepčnost! <stage>(44 prisotnih.)</stage> To je amandma Odbora za
                  finance. Prosim ponovno, da ugotovimo prisotnost in lepo prosim, da sodelujete.
                  Ugotovimo prisotnost! <stage>(49 prisotnih.)</stage></p>
               <p>Kdo je za ta amandma k 1. členu? <stage>(32 poslancev.)</stage> Je kdo proti?
                     <stage>(1 poslanec.)</stage></p>
               <p>Ugotavljam, da smo amandma sprejeli.</p>
               <p>Na glasovanje dajem 1. člen. Tudi aparat je že utrujen. Ugotovimo sklepčnost!
                     <stage>(47 prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo 1. člen sprejeli.</p>
               <p>V razpravo dajem vse preostale člene. Želi kdo besedo? <stage>(Ne želi.)</stage>
                  Dajem vse preostale člene na glasovanje. Ugotovimo sklepčnost! <stage>(40
                     prisotnih.)</stage> Prosim, da ponovno ugotovimo prisotnost v dvorani. Lepo
                  prosim, da ste pozorni pri glasovanju. Ugotovimo sklepčnost! <stage>(49
                     prisotnih.)</stage></p>
               <p>Kdo je za sprejem vseh ostalih členov? <stage>(41 poslancev.)</stage> Je kdo
                  proti? <stage>(1 poslanec.)</stage></p>
               <p>Ugotavljam, da smo preostale člene sprejeli.</p>
               <p>V razpravo dajem naslov zakona. Naslov zakona dajem na glasovanje. Ugotovimo
                  sklepčnost! <stage>(48 prisotnih.)</stage></p>
               <p>Kdo je za naslov zakona? <stage>(41 poslancev.)</stage> Je kdo proti?
                     <stage>(Nihče.)</stage></p>
               <p>Ugotavljam, da je naslov zakona sprejet.</p>
               <p>Prehajamo v tretjo obravnavo. Želi kdo vložiti amandma k 1.členu?
                     <stage>(Ne.)</stage> Dajem zakon v celoti na glasovanje. Ugotovimo sklepčnost!
                     <stage>(44 prisotnih.)</stage></p>
               <p>Prosim, da ugotovimo prisotnost v dvorani! Ugotovimo sklepčnost! <stage>(47
                     prisotnih.)</stage></p>
               <p>Kdo je za? <stage>(42 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo zakon sprejeli.</p>
               <p>Imamo še dodaten sklep: <q>"Vlada Republike Slovenije naj Državnemu zboru Republike
                  Slovenije v roku enega meseca posreduje predstavitev celotne finančne konstrukcije
                  za načrtovanje projekta modernizacije Slovenskih železnic, vključno s prikazom
                  višine domačih sredstev."</q> Predlagatelj je matični Odbor za finance.</p>
               <p>Dajem sklep na glasovanje. Želi kdo prej besedo? <stage>(Ne.)</stage> Ugotovimo
                  sklepčnost! <stage>(49 prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo sklep sprejeli.</p>
               <p>S tem zaključujem to točko dnevnega reda in prehajamo na <title>19.C TOČKO
                     DNEVNEGA REDA</title><gap n="..."/></p>
               <p>Mislim, da je prav. Se zahvaljujem gospod Pregelj.</p>
               <p>Prehajamo nazaj na <title>19.A TOČKO</title>.</p>
               <p>Prejeli smo tudi amandma k 1. členu: v 1. členu se v drugem odstavku druga alinea
                  spremeni tako, da se glasi: <q>"Obrestna mera je variabilna, vendar fiksirana za vsak
                  črpan znesek za izbrano valuto črpanja."</q> Predlagatelj gospod Jože Lenič.</p>
               <p>Želi kdo besedo še o tem amandmaju? V kolikor ne, prehajamo na glasovanje.</p>
               <p>Najprej dajem na glasovanje k 1. členu amandma, ki ga predlaga odbor: <q>"V prvem
                  odstavku 1. člena se beseda "</q>izgradnja<q>" nadomesti z besedo "</q>gradnje".</p>
               <p>Ugotavljamo prisotnost. Jaz prosim za pozornost, da ne bomo večkrat glasovali o
                  isti stvari. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo amandma sprejeli.</p>
               <p>Na glasovanje dajem sedaj amandma gospoda Preglja: v 1. členu se doda tretji
                  odstavek naslednje vsebine: <q>"Variabilna obrestna mera se navzgor lahko spreminja
                  le do zgornje meje variabilnosti obrestne mere EIB, ki v določenem obdobju
                  odplačevanja velja v Evropski skupnosti."</q></p>
               <p>Gospod Pregelj, ali vztrajate pri svojem amandmaju? Prav. Ugotovimo sklepčnost!
                     <stage>(50 prisotnih.)</stage></p>
               <p>Kdo je za? <stage>(8 poslancev.)</stage> Je kdo proti? <stage>(28
                     poslancev.)</stage></p>
               <p>K 1. členu še imamo amandma gospoda Leniča. V 1. členu se v drugem odstavku druga
                  alinea spremeni tako, da se glasi: <q>"Obrestna mera je variabilna, vendar fiksirana
                  za vsak črpan znesek za izbrano valuto črpanja"</q>. In dajem takšen amandma na
                  glasovanje. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(35 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo amandma sprejeli.</p>
               <p>Na glasovanje dajem 1. člen v celoti. Ugotovimo sklepčnost! <stage>(49
                     prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo člen sprejeli.</p>
               <p>Prehajamo k 2. členu. K 2. členu imamo amandma Odbora za infrastrukturo. V
                  besedilu 2. člena se beseda <q>"poroštvo"</q> nadomesti z besedo <q>"garanciji"</q>. Želi kdo
                  besedo? Dajem amandma na glasovanje. Ugotovimo sklepčnost! <stage>(50
                     prisotnih.)</stage></p>
               <p>Kdo je za? <stage>(27 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da smo amandma sprejeli.</p>
               <p>Na glasovanje dajem 2. člen. Ugotovimo sklepčnost! <stage>(51
                  prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo 2. člen sprejeli.</p>
               <p>Ima še en člen, 3. člen. Želi kdo besedo k 3. členu? Ugotovimo sklepčnost!
                     <stage>(50 prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo 3. člen sprejeli.</p>
               <p>Želi kdo razpravljati o naslovu zakona? <stage>(Ne.)</stage> Dajem naslov zakona
                  na glasovanje. Ugotovimo sklepčnost! <stage>(46 prisotnih.)</stage></p>
               <p>Kdo je za? <stage>(45 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo naslov zakona sprejeli.</p>
               <p>Želi kdo v tretji obravnavi vložiti amandma? Ne želi, zato dajem zakon v celoti na
                  glasovanje. Gospod Pregelj, obrazložitev glasu. Izvolite.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! V skladu s svojim principelnim stališčem bom glasoval proti. Namreč
                  glasujem proti vsem zakonom, ki se nanašajo na gradnjo avtocest, dokler ne bo
                  sprejet nacionalni program gradnje avtocest.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Želi še kdo obrazložiti svoj glas? V kolikor ne, prosim, da ugotovimo
                  prisotnost.</p>
               <p>Ugotovimo sklepčnost! <stage>(45 prisotnih.)</stage></p>
               <p>Prosim, da ugotovimo prisotnost v dvorani!</p>
               <p>Ugotavljamo prisotnost, kolegice in kolegi! Ugotovimo sklepčnost! <stage>(48
                     prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da smo naslov zakona sprejeli. In s tem zaključujem to točko.</p>
               <p>Prehajamo na <title>19.C TOČKO DNEVNEGA REDA - PREDLOG ZAKONA O GARANCIJI
                     REPUBLIKE SLOVENIJE ZA OBVEZNOSTI IZ POGODBE O NAJETJU KREDITA EVROPSKE
                     INVESTICIJSKE BANKE ZA PROJEKT SLOVENSKIH AVTOCEST A)</title>.</p>
               <p>Predlog zakona je v obravnavo zboru predložila Vlada Republike Slovenije. Želi
                  besedo predstavnik Vlade? <stage>(Ne želi.)</stage></p>
               <p>Predlog zakona je obravnaval Odbor za finance in kreditno monetarno politiko kot
                  matično delovno telo. Želi poročevalec besedo? <stage>(Ne.)</stage></p>
               <p>Želi besedo predstavnik sekretariata? <stage>(Ne.)</stage></p>
               <p>Želijo besedo predstavniki poslanskih skupin? <stage>(Ne.)</stage></p>
               <p>Odpiram splošno razpravo. Želi kdo besedo? Gospod Pregelj, izvolite.</p>
               <p>Jaz predlagam, da to točko danes zaključimo, ker mislim, da je zelo kratka, če bo
                  tudi gospod Pregelj kratek. Izvolite.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Dovolite mi, da še tukaj povem svoje stališče. Pravzaprav sem dva
                  nastopa privarčeval, ker nisem nastopil ne kot predstavnik poslanske skupine, pa
                  tudi ne kot predstavnik matičnega odbora. <stage>(Smeh in aplavz v
                     dvorani.)</stage></p>
               <p>Glejte. Glede na to, da smo večino zadev že povedali pri prejšnjem zakonu in ker
                  gre za isto kreditno pogodbo, bi opozoril le na specialnost tega zakona, To sta 3.
                  in 4. člen, ki v bistvu v primeru neplačevitosti, kot piše v drugem odstavku 1.
                  člena DARS-a, predvidevata, da bo pač obveznosti DARS v takih primerih zagotovil
                  proračun Republike Slovenije oziroma, da bo v takih primerih Republika Slovenije
                  uveljavljala pravico do regresa plačanih zneskov in vseh stroškov, ki so s tem v
                  zvezi nastali.</p>
               <p>To je vse lepo in prav, dokler ne beremo 4. člena, kjer v prvem odstavku jasno
                  piše, da Republika Slovenija uresniči pravico do regresa z nalogom, ki ga je izdal
                  minister za finance v breme sredstev, zbranih na podlagi zakona o zagotovitvi
                  namenskih sredstev za gradnjo avtocestnega omrežja.</p>
               <p>Po mojem mnenju je to izredno sporno določilo, kajti sredstva, ki se zbirajo z
                  zakonom o namenskih sredstvih, so namenska sredstva, zbrana za gradnjo in ne za
                  vračanje obveznosti iz kreditov. Poleg tega gre v bistvu za sredstva države, zbira
                  jih država v obliki davka<gap n=".."/></p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Samo malo gospod Pregelj, oprostite. Kolegice in kolegi, jaz prosim, da ne
                  zapuščate dvorane, da ne bi povzročali nesklepčnosti.</p>
               <p>Izvolite naprej.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p><gap n="..."/>in zaradi tega menim, da je ta instrument regresa nad lastnimi sredstvi v
                  resnici zgolj fasada, ki ne pomeni ničesar. Zavedati se moramo, da ima DARS v
                  svojih virih sredstev tudi eventualna proračunska sredstva. Nad proračunskimi
                  sredstvi je ravno tako nesmisel uveljavljati regres in prosim, to določilo v 4.
                  členu je popolnoma nesmiselno, zato je smiselno ohraniti le drugi odstavek, ki ga
                  je treba pa nekoliko popraviti in jasno povedati, da država ne more uveljavljati
                  regresa nad lastnimi sredstvi.</p>
               <p>Zato predlagam tukaj amandma, kjer bi ohranili drugi odstavek, s tem da bi
                  izključili pojem katerega koli vir, se pravi, katerega koli, ampak, da pač se
                  lahko uveljavlja regres nad viri in sredstvi DARS-a, da se pa iz tega izključijo
                  obvezno vsa namenska sredstva na podlagi zakona o namenskih sredstvih in sredstva
                  iz proračuna. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim, če vložite amandma.</p>
               <p>Gospod Kopač ima besedo.</p>
            </sp>
            <sp who="SDZ1:KopačJanez">
               <speaker>JANEZ KOPAČ:</speaker>
               <p>Hvala. Tega amandmaja jaz ne podpiram. Je smiselno imeti regresno pravico do teh
                  sredstev, o katerih je govoril gospod Pregelj. To pa zaradi tega, ker to niso
                  avtomatično proračunska sredstva, ampak so avtomatično namenska. Če pride do
                  poplačila iz naslova izdanega jamstva oziroma garancije, kot pravi Odbor za infra
                  strukturo, potem je seveda zelo smiselno zajeti ta sredstva, ker je pač to edino
                  možno ali pa edino na ta način se je možno poplačati. Je pa treba povedati tudi
                  to, da so to namenska sredstva, vendar tudi odplačilo kreditov seveda sodi pod
                  isto namenskost kot neposredno financiranje iz domačih sredstev. Skratka, gre za
                  povsem usklajen, ali pa za povsem normalen člen in dober člen, kakršnega ima vsak
                  zakon o izdaji garancije, torej pove, kam se država usede in smiselno, ali pa če
                  pride do regresnega zahtevka, je smiselno, da se usede točno na to, kar piše v 4.
                  členu. Zato jaz tega amandmaja ne podprem. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo o splošni razpravi? Gospod Pregelj, prosim.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! S tem določilom prvega odstavka 4. člena posegamo naravnost v dva
                  zakona, v prvi zakon o družbi za avtoceste v Republiki Sloveniji, drugi je zakon o
                  zagotovitvi namenskih sredstev.</p>
               <p>V zakonu o zagotovitvi namenskih sredstev v 4. členu jasno piše, zakaj so ta
                  sredstva zagotovljena, in sicer uporabljajo se za pripravo tehnične dokumentacije,
                  pridobitev dovoljenj za posege v prostor, odkupe zemljišč, plačilo odškodnin in
                  drugih stroškov v zvezi s pripravo na gradnjo ter gradnja avtocest iz prejšnjega
                  odstavka. Se pravi, gre zgolj za gradnjo avtocest. Ni omenjena uporaba teh
                  sredstev za vračilo kreditov. To niso avtomatično lastna sredstva DARS-a, ta
                  sredstva DARS dobi za gradnjo avtocest in jih lahko samo tako porabi. V nasprotnem
                  primeru nadzorni svet in vsi nadzorni organi, vključno z Državnim zborom, morajo
                  ukiniti in ta sredstva DARS-u vzeti. Tukaj je jasen zakon. Oprostite, zakon je
                  tukaj popolnoma jasen.</p>
               <p>Drugi problem je pa še naslednji. V zakonu o poslovanju družbe v 5. členu drugi
                  odstavek jasno piše, da se vidi iz tretje alinee, to so sredstva zbrana z zakonom
                  o zagotovitvi namenskih sredstev, da se ta vir lahko s sklepom Vlade Republike
                  Slovenije uporabi kot delež Republike Slovenije za ustanovitev in povečanje
                  kapitala družbe. V kolikor bi se vsa sredstva, ki jih dobi DARS iz vira na podlagi
                  zakona namenskih sredstev uporabila, lahko delež države v tej družbi, bi mogoče
                  bilo smiselno uporabljati regres. Tako pa ne. V resnici je gradnja avtocest kot
                  jih mi gradimo, prikrita koncesija državnemu podjetju z državnimi sredstvi. Ceste
                  ostanejo last države, podjetje DARS nad njimi lahko trži. Njena usluga pri uporabi
                  teh sredstev je v bistvu potem dohodek iz cestnine. To je pač ekonomija in
                  politika DARS-a pri gradnji avtocest. Zato lahko DARS plačuje kredite zgolj iz
                  cestnin ali pa iz drugih prihodkov, ki jih dobi iz spremljevalnih programov, ne
                  more pa jih iz namenskih sredstev. Če vnesemo to določilo v zakon o garanciji, v
                  primeru česarkoli, prav gotovo ne bomo zgradili tistih odsekov, ki se bodo začeli
                  graditi leta 1997 in prav gotovo bodo izpadli tisti odseki, ki bodo zadnji na
                  vrsti, to so pa severovzhodni in zahodni odseki. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ker ne vidim več nikogar prijavljenega, splošno razpravo zaključujem
                  in prihajamo na odločanje k posameznemu členu. Najprej predlagam, da sprejmemo
                  sklep, da glasujemo o vseh členih, h katerim niso bili vloženi amandmaji skupaj.
                  Prosim pa tudi poslance, ki se gibljejo v predelih, ki so rezervirani za
                  novinarje, da pridejo v dvorano.</p>
               <p><stage>(42 prisotnih.)</stage> Kljub temu nas je premalo. To točko prekinjam in
                  sejo prekinjam.</p>
               <p>Sejo nadaljujemo s poslanskimi vprašanji jutri ob 10. uri. Vsem skupaj želim lahko
                  noč in hvala za današnje sodelovanje.</p>
            </sp>
            <stage type="time">(SEJA JE BILA PREKINJENA 23. JUNIJA 1994 OB 19.03 URI IN</stage>
         </div>
      </body>
   </text>
</TEI>