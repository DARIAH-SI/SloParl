<?xml version="1.0" encoding="UTF-8"?>
<TEI xmlns="http://www.tei-c.org/ns/1.0" xml:id="SDZ1-Redna-19-1994-04-22">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">A8689337ED1A994EC1257832004838F5</idno>
               <idno type="URI">A8689337ED1A994EC1257832004838F5</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Redna-19-1994-04-22.DZ" n="19">
               <name>Redna</name>
               <date when="1994-04-22"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Redna-19-1994-04-22.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 22. APRILA 1994 OB 10.16 URI.)</stage>
            <sp xml:id="SDZ1-Redna-19-1994-04-22.sp1">
               <speaker>PODPREDSEDNIK DR. LEV KREFT:</speaker>
               <p>Spoštovane kolegice poslanke, kolegi poslanci, gospe in gospodje! Pričenjam nadaljevanje 19. seje Državnega zbora Republike Slovenije. Obveščen sem, da so zadržani in se današnje seje ne morejo udeležiti naslednje poslanke in poslanci: dr. Leo Šešerko, Geza Džuban, dr. Vladimir Topler, dr. France Bučar, Mihaela Logar, Janez Kopač in Andrej Lenarčič. Opravičila sta se, pa sta za ta trenutek prisotna mag. Janez Jug in dr. Ciril Ribičič.</p>
               <p>Ugotovimo sklepčnost! <stage>(47 prisotnih.)</stage> Prosim, da vsi, ki niste na svojih mestih, da greste na svoja mesta, da bomo lahko delali. Na to sejo sem vabil predstavnike Vlade Republike Slovenije in jih lepo pozdravljam. Današnje nadaljevanje seje bomo pričeli z obravnavo 38. točke dnevnega reda, to je s prvo obravnavo predloga zakona o spremembah in dopolnitvah zakona o lastninskem preoblikovanju podjetij in nato po dnevnem redu dalje.</p>
               <p>Spoštovane kolegice poslanke, spoštovani kolegi poslanci! Dovolite mi, da se pred današnjim nadaljevanjem 19. seje spomnimo današnjega dne, najprej kot <title>"DNEVA ZEMLJE"</title>.</p>
               <p>Ob dnevu Zemlje ste dobili priložnostno darilo Ministrstva za okolje in prostor, knjigo "Zemlja 1994," ki je prevod poročila "State of the World" 1994 neodvisnega instiuta "Worldwatch" iz Washinghtona. Gre za 11 izdajo poročila in za njegov drugi prevod v slovenščino. Zbornike "State of the World" redno prejemajo tudi člani Evropskega parlamenta in Ameriškega kongresa, kot tudi vodilni svetovni gospodarstveniki. Temu krogu se pridružuje tudi Državni zbor. V globalnem kontekstu je Slovenija, ne glede na naše akutne okoliške probleme in gospodarski položaj, v okviru Evrope med državami z najvišjo kvaliteto okolja in naravnih virov. To predstavlja na eni stani pomembno razvojno priložnost, na drugi pa veliko odgovornost pred vsem svetom za varstvo našega okolja. Varstvo okolja v Sloveniji doživlja v zadnjih letih temeljito preobrazbo, ki poteka znotraj sprememb v celotni družbi in še ni zaključena. Prehodili smo nekaj etap. Sprejeta sta zakona o varstvu okolja in o gospodarskih javnih službah, pravkar poteka lastninjenje javnih podjetij. Vrsta izzivov pa je še pred nami: reforma občin, začetek delovanja ekološko razvojnega sklada, uvedba celovitega koncepta ravnanja z odpadki v Sloveniji, izgradnja čistilnih naprav za vode in zrak, prestrukturiranje energetike, izgradnja okolju prijazne infrastrukture in drugi. Zakonodaja, ki smo jo sprejeli v lanskem letu, nam daje dobro podlago za odgovore na vse te izzive. V prihodnjih mesecih in letih bodo morali svojo vlogo pri doseganju ciljev odigrati vsi akterji, parlament, Vlada in ministrstvo, občine, javna podjetja, zasebni investitorji, nevladne organizacije in vsak posameznik. Knjiga Zemlja 1994 nam bo gotovo lahko služila kot opora pri sprejemanju odločitev za trajnostni razvoj Slovenije.</p>
               <p>To sporočilo in <title>POSLANICO</title> nam skupaj s knjigo, ki ste jo verjetno vsi prejeli ob prihodu v dvorano pošilja Ministrstvo za okolje in njegov minister Gantar.</p>
               <p>Sedaj pa prehajamo na <title>38. TOČKO DNEVNEGA REDA - NA PRVO OBRAVNAVO PREDLOGA ZAKONA O SPREMEMBAH IN DOPOLNITVAH ZAKONA O LASTNINSKEM PREOBLIKOVANJU PODJETIJ</title>.</p>
               <p>Predlog zakona sta v obravnavo zboru predložila poslanka Metka Karner-Lukač in poslanec Žarko Pregelj. Ko od predlagateljev želi besedo? Gospa Metka Karner-Lukač. Prosim.</p>
            </sp>
            <sp xml:id="SDZ1-Redna-19-1994-04-22.sp2">
               <speaker>METKA KARNER-LUKAČ:</speaker>
               <p>Spoštovani zbor! Glede na to, da je ta seja maratonska, da smo že vsi dokaj utrujeni, mi dovolite za ogrevanje naših možganov in  našega telesa kratek uvod v lastninsko zakonodajo, ki bo potem marsikaj razjasnil, kar mislim nadalje povedati.</p>
               <p>Najprej bi se nekoliko dotaknila značilnosti lastninske zakonodaje. Če smo čisto pošteni sami do sebe in do naših državljanov pomeni ta zakonodaja, kakršnakoli že je sedaj, saj je ne bomo objokovali, nacionalizacijo minulega dela in toto. To pa pomeni, zakaj tako? Zato ker smo z lastninskimi certifikati povprečno na državljana razdelili 200 tisoč tolarjev. Če pa k temu prištevamo javni dolg, bo ta državljan moral plačati še enkrat toliko javnega dolga. Zato pojmujem, da je nacionalizacija minulega dela s tem zakonom kompletno urejena.</p>
               <p>40% vsega družbenega kapitala naših podjetij bo pripadalo investicijskim družbam in skladom, kar skupaj znese 5,7 milijard mark; 1,4 milijarde mark bo dobil pokojninski sklad, 1,4 milijarde odškodninski sklad, 2,8 milijard mark pa pripada investicijskim družbam. 8,5 milijard mark pripada tistim, ki smo prejeli lastninske certifikate, vendar zelo majhen del. Drugi del pa je odprt za tiste, ki so pripravljeni še enkrat to nacionalizirano minulo delo odplačati. Torej tisti, ki imajo denar, ki so do njega na kakršenkoli način, ponavadi pa na nedovoljen, prišli, kajti vemo, da ob rednem delu nihče ni mogel ustvarjati takšnih finančnih presežkov, da bi to lahko kupil.</p>
               <p>Še naprej. Kaj nam je pa pravzaprav prinesla ta fevdalna delitev družbenega premoženja, ki se je izvajala po starosti. Zelo neprimerno lastniško strukturo. Če upoštevamo, da je 451 tisoč upokojencev, ki so prejeli lastninske certifikate vredne po 400 tisoč, da imamo 650 tisoč oziroma 630 tisoč zaposlenih, ki so prejeli povprečno certifikat v vrednosti 300 tisoč in da imamo še mnogo tistih, ki niso nikoli delali v gospodarstvu, dobimo naslednje podatke.</p>
               <p>Kar 30,6% vsega družbenega kapitala, ki se lastnini, imajo v rokah upokojenci. Tukaj štejem še Sklad pokojninskega in invalidskega zavarovanja. Tisti, ki so v podjetjih zaposleni, imajo okrog 13% vsega družbenega kapitala, ki se je lastninil v svojih rokah. Najmanj toliko pripada tistim, ki niso nikoli delali v gospodarstvu in kako bi rekla, tudi nimajo nikakršnega odnosa do podjetij.</p>
               <p>Govorim o nepravilni lastninski strukturi, ki se je sedaj na podlagi fevdalne delitve lastninskih certifikatov vzpostavila. Če pogledamo še naprej, vidimo naslednje. Kaj se pravzaprav dogaja, bom to analizirala. V naših podjetjih se je ustvarila naslednja slika. To smo ugotovili šele takrat, ko so bile izdelane otvoritvene bilance in, ko smo pravzaprav vedeli, s čim razpolagamo. Takrat, ko smo mi ta zakon sprejemali, je bilo to težko opredeliti. Slika je taka: podjetja bi lahko razdelili na dve vrsti, in sicer tista podjetja, ki so po glavi zaposlenega zelo malo ustvarila. Zakaj so malo ustvarila, se sedaj da diskutirati, verjetno zato, ker niso pravočasno vlagala v razvoj, verjetno zato, ker so tudi slabo gospodarila, niso znala ali niso hotela, in podjetja, ki so se na lastninsko preoblikovanje lepo pripravila. Pripravila so se tako, da so, recimo, preko transferih cen, odlivala prihodke iz družbenega kapitala, recimo, na račune v tujini, ali na zasebne račune, ali še kako drugače in so tako v zadnjem  času zmanjšala vrednost družbenega premoženja, da se lahko lastninijo z lastninskimi certifikati zaposlenih, upokojenih in nekdaj zaposlenih do 60% celotne vrednosti družbenega kapitala podjetja.</p>
               <p>Torej, tisti, ki so bili nekako pametni, ko so zmanjšali družbeno premoženje, se bodo po lastninskih certifikatih lahko lastninili kar do 60% in postanejo takoj večinski notranji lastniki. Menim, da je večinsko notranje lastništvo tisto, ki nas lahko potegne iz trenutne gospodarske krize. Vem, da ste mnogi nasprotnega mnenja, namreč, ne poznate mentalitete naših delavcev, pravzaprav mislim, da vas iz podjetij zelo malo izhaja.</p>
               <p>Imamo druga podjetja. To so podjetja, ki so tudi vedela, da so pred njimi lastninski procesi, pa so ravnala drugače. Zadnja leta so intenzivno vlagala tako v razvoj kot tudi v investicije, ker so vedela, da se na ta način lahko preživijo, da si ustvarijo materialno bazo za naprej. Niso oklevala, da bi razvojno zaostala, kajti to pomeni izgubo trgov, ki so si jih težko pridobila. V teh podjetjih bo zadeva popolnoma drugačna. Po lastninskih certifikatih, torej po t.i.m. razdelitvi bodo prejeli zaposleni v teh podjetjih, ki so edina gonilna sila našega nadaljnjega gospodarstva, simbolični del, morda 5, 10%, to je za nagrado, ker so dobro delali. Zakon jim sicer ponuja možnost notranjega odkupa, in sicer 40% podjetja lahko odkupijo. Odkupijo ga lahko na naslednje načine. To veste, zakon ponuja 50% popust pri tem notranjem odkupu. 20% za tisti del, za katerega se zaposleni odločijo, da ga bodo odkupili, je potrebno odkupiti v petih letih. Prvo leto je treba takoj, v gotovini odliti iz podjetja 20% od tistega za kar so se odločili, da bodo odkupili, vse drugo še v roku 4 let.</p>
               <p>Postavlja se vprašanje smiselnosti take poteze in komu bo koristila? Kdo lahko to naredi? Kot veste, zakon določa, da mora pri notranjem odkupu vseskozi sodelovati tretjina zaposlenih. To je v podjetjih lahko dobiti, vpišeš eno delnico zato, da, ki imajo denar omogočiš, da prihajajo do poceni lastnine.</p>
               <p>Torej, bomo dobili lastninsko strukturo, kjer bodo lahko kupovali tisti, ki so si samovoljno leta določali plače in druge bonitete in, ki so imeli priložnosti kakorkoli ustvariti rezerve, finančne rezerve, tudi iz često moralno dvomljivih poslov. Ker je popust zelo vabljiv, 50%-ni, se večina podjetij za to tudi odloča. 40% podjetja, čeprav s popustom, kupiti v petih letih, je pa težka stvar. Kako zakon predvideva? Od kje naj bi se to pravzaprav kupovalo. Več načinov imamo. Torej iz prihrankov. Nimam nič proti, vendar prihrankov ni. Kdo jih ima, sem že prej povedala. Iz plač, tudi lahko, vendar to pomeni izreden pritisk na plače. Če si to želimo, potem je to pravi način. V podjetjih se odvija takole. Nekateri delavci vpisujejo 30% svoje plače za notranji odkup, kajti želijo, da jih ne bi upravljali zunaj, zunanji lastniki, investicijske družbe, ki se bodo med seboj dogovarjale. Zlasti v prvih letih, takrat ko bodo potrebovale likvidnostna sredstva, bodo neusmiljeno zahtevale dividendo in če je ne bo v višini, kot si jo bodo predstavljali, kot si jo bodo zamislili, bodo šla poslovodstva, često tudi dobra poslovodstva, saj v takih firmah so ponavadi dobra poslovodstva. Torej pritisk na plače, v kolikor se bi odkup izvajal iz plač, bo neusmiljen.</p>
               <p>Druga stvar. Odkup je možen tudi iz dobička. Katera podjetja pa lahko odkupujejo, recimo, to premoženje, ki so ga že enkrat ustvarila iz dobička. Tista podjetja, ki dobiček ustvarijo. Seveda pa je potrebno od ustvarjenega dobička najprej odvesti 30%-ni davek oziroma 25%, če bo sprememba tega zakona, ki ga je sedaj Vlada predložila, obveljala. Torej, treba je odvesti davek. Nato je potrebno napolniti še tiste zakonske rezerve, ki jih predvideva zakona oziroma, ki jih določa zakon o gospodarskih družbah, mislim, da je 315. člen, šele potem se lahko izplačajo dividende oziroma razdeli ta dobiček in iz njega izplačajo dividende. Seveda pa moramo pri tem upoštevati, da bodo iz lastninskega preoblikovanja naša številna podjetja izšla brez rezerv. Torej, rezerve bo treba napolniti. Le malo je takšnih podjetij, ki bodo svoje delnice lahko prodajala nad nominalno ceno, ker so oblikovala rezerve. Teh je zelo malo, kajti ta uredba, ki je dobra in ima svoje mesto, je tako stroga, da jo bo malo podjetij lahko realiziralo.</p>
               <p>Vse to, kar sem omenila, je toliko v razmislek. Še hujša stvar pa se zgodi, ko si zamislimo, kaj pravzaprav to za podjetje pomeni. Kajti ta kupnina odteka iz podjetij. Če si to želimo, potem to povejmo in recimo, da želimo, da bi podjetja razvojno zaostala, kar pomeni nadaljnji odmik od Evrope. Seveda, tako bodo najkvalitetnejša podjetja lahek plen tujcev, kajti tuji kapital si želi ravno v ta podjetja, ki jih motijo, ker polnijo tržne niše.</p>
               <p>Predvsem zato sva predlagatelja vložila te spremembe. Naše spremembe zakona gredo v to smer oziroma jaz ne bom rekla tem spremembe, ker ne gre za spremembe. To so dopolnitve zakona. To je ena od možnosti, ena od dopolnilnih variant, ki bo podjetjem ponudila, če jim bolj ustreza, da se na ta način preoblikujejo. Preoblikujejo pa se tako, da bi v teh podjetjih, ki so toliko ustvarila, lahko vsem zaposlenim razdelili največ še za vrednost lastninskega certifikata, ki so ga vložili zaposleni v podjetje. Seveda pa bi hkrati izgubili pravico do popusta pri notranjem odkupu. Notranji odkup bi postal neinteresanten v takem obsegu, kot je sedaj, ker ta popust zmanjšuje ali pa ga lahko celo v celoti ukinja. S tem bi pridobili, da bi bilo več lastnine razdeljeno med vse zaposlene delavce in da bi tisti, ki imajo denar, kupovali po polni ceni delnice, kar mislim, da je prav, da jih kupujejo po polni ceni.</p>
               <p>Nadalje bi pomenilo to tudi to, da notranji odkup še vedno ostane. Torej delnice lahko iz tega dela, ki je namenjen za notranji odkup, ne gredo v javno prodajo. In če se na trgu pojavi večje povpraševanje kot ponudba, ostanejo še vedno po isti ceni. Torej se jim cena ne poveča, kar pomeni, da bi lahko tisti notranji zaposleni, ki imajo denar, prihajali do teh delnic in postajali večinski lastniki podjetja.</p>
               <p>Sedaj se moramo odločiti, kaj pravzaprav želimo. Ali želimo izčrpati naša najboljša podjetja. To je cvet našega razvojno naravnanega in izvozno usmerjenega gospodarstva. Če si to želimo, potem je ta način, ki ga zakon uvaja, pravi. Če si pa želimo nekaj drugega, pa ni pravi, zato so te spremembe predložene. Verjetno bom še kasneje morala odgovarjati na vprašanja, pa bi ta del zakona sedajle zaključila. Potem so pa, ne, še nekaj bom povedala.</p>
               <p>Namreč, pojavlja se vprašanje - kaj pa tista podjetja, ki se ne morejo poslužiti teh dopolnitev - seveda, ne morejo se jih poslužiti tista, ki so že razdelila 60%, in tudi tista ne, ki so 40%. Glede na lastninske procese, ki so že potekli vidimo, če pogledamo ta poročila, ki jih daje agencija, tudi Vlada je nekaj dala - Vladno poročilo smo včeraj o poteku privatizacije imeli pred seboj - povedo to, da so se do sedaj lastninila podjetja, kjer je šlo izključno za razdelitev in sicer 60% vrednosti družbenega kapitala podjetja po lastninskih certifikatih. Torej te spremembe jih ne zadevajo, samo eno podjetje je šlo v javno prodajo delnic. Drugi del dopolnitev pa se nanaša na podjetja, ki so podaritveno prinesla družbeni kapital na Sklad Republike Slovenije za razvoj. V glavnem so ta podjetja prišla na sklad zato, če smo zelo pošteni, ker jim je sklad obljubljal veliko, predvsem ugodne kredite, da bo reševal presežne delavce. Seveda, ugodne kredite so bili pa pripravljeni poiskati, mislim sprejeti od sklada, ker jih takrat banka ni dala tem podjetjem, tako da je tudi vprašanje, zakaj, v čem je bila poanta tega prehoda v državno lastnino.</p>
               <p>Delavski sveti, ki so potrjevali ta prehod, niso imeli "pojma", kaj to pravzaprav pomeni. Sedaj pa so se zaposleni - mislim, da jih je še 30 tisoč, če jih je kaj manj me boste popravili, ne vem, 30 tisoč mislim, da jih je na teh Skladovih podjetjih - se sprašujejo, kaj narediti, ker bi radi prišli do teh podjetij, ker bi jih radi lastninili. Vsakih 14 dni v časopisu zasledim kakšen bonbonček, ki pa je žalosten, kako pravzaprav Sklad ta podjetja prodaja. Spomnimo se, recimo prodaje "Laminatov", pa na primer "Hovinda", pa pogodbe "Silkem", to je bivši TGA, ki je bila na srečo razveljavljena, dokumentacija v njej pa marsikaj pove. Pove način, kako želi sklad podjetja prodajati in komu jih prodaja. Da bi vse to ustavili, te dopolnitve, ki sva jih predlagala, pomenijo nič drugega kot to, da takrat, ko hoče država podjetje prodati, ko sklad hoče podjetje prodati, da ga najprej ponudi v odkup delavcem. Če oni ne izrazijo interesa, da bi ga lahko odkupili, potem ga lahko mirno proda, seveda pod enakimi pogoji, kot ga je sklad ponudil delavcem. Pod enakimi pogoji. Ampak, to pa pomeni to, da ga le zaposleni lahko to podjetje odkupijo tudi z lastninskimi certifikati, pa ne do 20%, ampak do 60%, kot določa ta zakon. V podjetjih, ki so v družbeni lasti.</p>
               <p>Nič nimamo proti, ne govorimo, da posegamo v državno lastnino. Država ima lahko v lasti ta podjetja, dokler jih hoče, vendar takrat, ko se pa odloči za prodajo, je pa predkupna pravica zaposlenih, da to podjetje lastninijo. V mnenju Vlade zasledimo, da gre to za slaba podjetja, ki se sama ne bodo mogla rešiti. Verjamem, da gre za slaba podjetja, često dejansko slaba, često pa narejeno slaba podjetja. Vendar prepustimo to odločitev zaposlenim in bodite prepričani, da bodo lahko, da bodo zmogli, kajti slovenski človek se danes zaveda bogastva, ki mu ga daje delovno mesto. Bodo zmogli in bodo dokapitalizirali podjetje, seveda pa 40% še vedno lahko ostane lastnik države. Te spremembe govorijo samo o tem delu, da se jim omogoči lastninjenje do 60% z certifikati.</p>
               <p>Tisto, kar ste, spoštovani poslanci, podpisali včeraj. To se pravi, spremembe stališč, ki jih je zavzela komisija, pomeni to, ko pričakujete, da bo Vlada pripravila ustrezne predloge v zvezi z načinom lastninjenja v teh podjetjih v 45 dneh, pomeni to, da bo še naprej sklad posloval lahko tako kot posluje, brez vsake transparence.</p>
               <p>Saj pravzaprav tudi Državni zbor nima nobenih informacij o delovanju sklada oziroma, vsaj opozicija nima, morda jih imate opozicijski poslanci. Ali pričakujete, da bo država s podzakonskimi akti reševala prodajo državnega premoženja? Tisti, ki govorite, da v kolikor bi te spremembe obveljale, da potem niso enakopravni vsi državljani. Pojmujem enakopravnost kot podrejeno pravičnosti. Strinjam se takrat, ko gre za enakopravnost v državljanskih pravicah. Tukaj gre za drug proces. Menim, da, v kolikor bi te spremembe sprejeli, nisem pa bila pri nobenem poslancu, da bi ga poskušala prepričevati, to je vaša svobodna volja, razum, zakaj se boste odločili. Ali bomo rajši nekaj več podarili zato, da ohranimo ta cvet našega gospodarstva, ali pa se bomo odločili za to, da bomo vsi enaki v revščini in da se še naprej odmikamo od Evrope in da postanemo lahek plen tujcev.</p>
               <p>Imam še vedno rajši domače delavce kot pa tuje. Predvsem pa tudi zato, ker vem, da bi tujci pri nas ukinjali razvojno dejavnost, tista podjetja, ker često se jim bolj izplača uničiti kot pa v njih vlagati ali pa razvijati kakšno proizvodnjo, ki bi zahtevala še domače intelektualno delo. Hvala lepa.</p>
            </sp>
            <sp xml:id="SDZ1-Redna-19-1994-04-22.sp3">
               <speaker>PODPREDSEDNIK DR. LEV KREFT:</speaker>
               <p>Hvala lepa. Predlog zakona je obravnavala Komisija za spremljanje in nadzor lastninskega preoblikovanja družbene lastnine kot matično delovno telo. Poročevalec komisije gospod Izidor Rejc, ima besedo.</p>
            </sp>
            <sp xml:id="SDZ1-Redna-19-1994-04-22.sp4">
               <speaker>IZIDOR REJC:</speaker>
               <p>Spoštovani predsednik, gospe in gospodje! Lep pozdrav. Komisija za spremljanje in nadzor lastninskega preoblikovanja družbene lastnine je predlog sprememb in dopolnitev zakona o lastninskem preoblikovanju, ki sta ga vložila poslanka in poslanec Metka Karner-Lukačeva in Žarko Pregelj, obravnavala. Mi vemo, da smo že na prejšnji seji zbora imeli predlog, da bi šel ta predlog zakona sprememb in dopolnitev po hitrem postopku. Sedaj je ta postopek normalen, reden in smo v prvi obravnavi. Komisija je 12.4. imela svojo sejo in se je seveda obširno pogovorila o tem predlogu in seveda o tem, kako in kaj bo to vplivalo na sam proces lastninskega preoblikovanja.</p>
               <p>Glede na uvodne besede gospe Metke Karner-Lukačeve, predvsem tisti del, ki govori o vlogi lastnikov in seveda o tem, kako bodo morali lastniki paziti, da bo ta menedžment najboljši. Rekel bi, da je to res, da pričakujem ravno od lastninskega preoblikovanja, kakorkoli že, da se bo izpeljalo in vemo, da je že v svoji globoki fazi, da bodo ravno lastniki morali biti tisti, ki bodo izbirali najboljše ljudi za vodenje zahtevnih funkcij in seveda za uspešno poslovanje. Ker kapital bo spregovoril, kapital bo neusmiljen in kapital bo hotel, lastnik kapitala bo hotel imeti dobiček.</p>
               <p>Vemo, da smo lansko leto spremenili in dopolnili zakon o lastninskem preoblikovanju, ki je sedaj pač v fazi svoje izvedbe. Da smo sredi lanskega leta sprejeli dopolnitve in da smo se zelo trudili in v parlamentu mučili, da bi ga napravili čimbolj operativnega, predvsem v smeri bolj sprejemljivega, v smeri revizijskih postopkov in v smeri, da bi, kot smo videli, državljani Slovenije glede na starost prejeli certifikate. Takrat smo menili in mislim, da smo bili nekako vsi enotni, ker smo se in preveč časa že ukvarjali s tem, da ne bi povedali svojega razmišljanja, nekako za to, da je to najbolj pošteno. Gotovo pa ta zakon ne bo nikoli vsem tako povšeči, da bi bil vsak popolnoma zadovoljen. Menim, da smo s tem, ko smo opravili fazo od sprejemanja osnovnega zakona leta 1992 v novembru in dopolnitve v lanskem letu 1.6. in ponovno potrditev 10. junija, opravili bistven pristop oziroma bistveno omogočili zakonu, da je šel operativno naprej.</p>
               <p>Komisija je predlog obravnavala. Predlog se nanaša na večje popuste in možnost delavcev, upokojencev in bivših zaposlenih pri tistih podjetjih, kjer je sestava kapitala višja oziroma, kjer je vrednost družbene lastnine tako visoka, da se z znanimi dimenzijami certifikata ne da lastniniti do 20%. Zgodba o tem, ali je to prav ali ne, je zelo relativna. Poznamo podjetja, ki so sama s svojim dobrim poslovanjem ustvarila ustrezni kapital, morda so imeli srečo na trgu in srečno izbiro pri menedžmentu, morda je tudi država pomagala itd. Skratka, zgodba je zelo relativna in težko bi jo bilo predvideti. Še vedno sem tisti, ki pravi, da je bila razdelitev certifikatov nekako najbolj poštena glede na leta, ne glede na to, da so upokojenci postali v takem delu lastniki. Konec koncev je ta lastnina nastajala dolgo časa. Ali je bila vedno najbolje obvladovana in ali se je z njo vedno dobro gospodarilo, to je drugo vprašanje. Ampak, prišel je trenutek, ko se mora ta lastnina spraviti v prave roke in po znani poti.</p>
               <p>Ta predlog tudi pomeni, da bodo nastopila neka nesorazmerja, kar bo tudi ustavno vprašljivo. Iz ocene Vlade, ki smo jo dobili na komisijo, vidimo, da Vlada nasprotuje temu in tudi Državni svet s svojimi organi. Predlagatelje je vodil predvsem motiv, da se čimveč družbene lastnine razdeli med delavce in da je vprašanje, ali je ta delitev na tretjino poštena in v skladu z  možnostjo  na osnovi plač in certifikatov. To je seveda tudi lahko vprašljivo. Obravnavali smo člen, ki govori o podjetjih, ki so na skladu in o katerem smo včeraj v zadnji točki dneva govorili predvsem o tem, da mora v kratkem Vlada pripraviti predlog lastninjenja tistih podjetij, ki so na skladu in smo tudi tak sklep sprejeli.</p>
               <p>Kakor koli že, na komisiji smo ugotovili, da so problemi tudi v tistih podjetjih, kjer so večinski in pomemben lastnik poslovne banke. Tudi ta zadeva še ni razrešena.</p>
               <p>Prešel bi k predlogu sklepov kakor so bili izglasovani. Prvo, to je osnova za pripravo druge faze. Drugič, upoštevati se mora predvsem tretjinskost in pravičnost v delitvi in da to ni tisto, da bi potem izkoriščali, kot je omenila gospa poslanka, da pride nekdo do večje lastnine na nepravi način. Včeraj smo sprejeli sklep, da Vlada čimprej pripravi zakon, ki govori o tem, o poreklu premoženja, skratka, da je to tisti vzporedni čimprejšnji predlog, ki bo seveda tudi temu asistiral. Dalje je v tem sklepu povedano, da se pripravi naslednje faze, seveda upošteva to, da se razrešijo podjetja na skladu, potem ta podjetja, kjer večinski lastnik so banke in pa seveda je tudi problem tistih podjetij, ki bodo zamudila rok iz zakona o lastninskem preoblikovanju in lahko potem seveda agencija in sklad določita način lastninjenja, se pravi, da tudi ta možnost, da bi seveda lastninjenje lahko delavci izbirali oziroma samo izbrali, ne pa seveda agencija in sklad, ker bodo nastopili taki in drugačni razlogi. Seveda je potrebno, da tudi predlagatelj upošteva razpravo in mnenje komisije, sekretariata za zakonodajo in pravne zadeve. V 4. sklepu pa tudi stoji, da naj pač Vlada prouči tudi roke iz zakona o gospodarskih družbah, ki se nanašajo na registracijo 31.05., kar pa vem, da smo tudi včeraj o tem v poročilu o izvajanju zakona o lastninskem preoblikovanju in celovite zakonodaje tudi sprejeli ustrezni sklep. To so sklepi komisije in kot take sem jih podal. Hvala.</p>
            </sp>
            <sp xml:id="SDZ1-Redna-19-1994-04-22.sp5">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi besedo predstavnik Sekretariata za zakonodajo in pravne zadeve? <stage>(Ne.)</stage> Želi besedo predstavnik Vlade? Besedo ima državni sekretar gospod mag. Tone Rop. Prosim.</p>
            </sp>
            <sp xml:id="SDZ1-Redna-19-1994-04-22.sp6">
               <speaker>MAG. TONE ROP:</speaker>
               <p>Spoštovane poslanke, spoštovani poslanci. Bistvo mnenja in stališča Vlade k predlogom sprememb zakona je, da bi sprejem teh sprememb povzročil ravno nasprotno, kot predlagatelj navaja kot cilj tega zakona. Spremembe zakona ne bi pospešile lastninskega preoblikovanja, ampak bi ga pravzaprav zavrle. Spremembe zakona ne bi povečale pravičnosti, ampak bi pravzaprav enakost povečale. Namreč, te spremembe zakona stojijo na predpostavki, da so v kapitalno intenzivnih podjetjih ta kapital ustvarjali izključno zaposleni, kar seveda ni res. Ustvarjali so ga seveda tudi zaposleni, ustvarjala ga je tudi država, ki je vlagala v ta podjetja in ustvarjali so ga tudi ekonomski pogoji. Namreč, gre za to, da nihče ne more natančno ugotoviti, kakšni so bili pogoji poslovanja teh podjetij, kakšna je bila carinska zaščita, kakšna je bila cenovna politika, kakšne so bile subvencije, kakšni so bili davki v teh podjetjih in tako naprej. Skratka, popolnoma jasno je, da je kapital v kapitalno intenzivnih podjetjih, bi rekel tudi kapital drugih, ne samo delavcev, ki so tam zaposleni.</p>
               <p>Spremembe zakona bi povečale delež agregatne brezplačne razdelitve iznad družbenega kapitala, ki je pravzaprav na voljo za razdelitev. Najbolj pomembno je, da bi zmanjšale število javnih prodaj podjetij. Mi ugotavljamo v zadnjem času, da je vedno več teh javnih prodaj, da je pravzaprav vedno več razprševanja družbenega kapitala v privatni kapital in to je tudi eno od priporočil zadnjih mednarodnih konferenc v zvezi s privatizacijo. V zadnjih letih se namreč ugotavlja, da je potrebno cilje privatizacije vendarle širše in kompleksno jemati, da je seveda prvi in izključen cilj pospeševanje in povečanje učinkovitosti gospodarjenja, vendar je pa, na primer ravno zadnja konferenca Združenih narodov, posebne komisije v zvezi s privatizacijo posebej priporočala razpršenost kapitala med čim širše sloje. Takšen koncept, kot ga predlaga gospa Lukačeva in v katerem govori, da gre za fevdalno razdelitev in podobno, pravzaprav zmanjšuje možnost udeležbe drugih delov prebivalstva pri lastninjenju, posebej pri lastninjenju dobrih podjetij. Zmanjšuje možnost ljudi, ki so zaposleni v zdravstvu, ljudi ki so zaposleni v šolstvu in navsezadnje zmanjšuje tudi možnost kmetov, kmečkega prebivalstva, da je soudeleženo pri lastninjenju.</p>
               <p>Seveda, gospo Lukačevo skrbi kupnina in uporaba kupnine. Mi smo zakon o kupnini že pripravili in moram povedati, da je v 90% ta kupnina namenjena gospodarstvu in nazaj h gospodarstvu, v 10 oziroma 15% pa nekaterim stvarem, ki jih je pač potrebno pokriti in predstavljajo neke vrste javni dolg, na primer oškodovanci, razno razni iz raznih naslovov. Spremembe, ki se nanašajo na podjetja, ki so v lasti sklada, pa bi bilo potrebno reševati po našem mnenju, v okviru posebnega zakona, zato mi seveda podpiramo predlog, da Državni zbor sprejme sklep, da Vlada pripravi poseben zakon o lastninjenju podjetij, ki so v lasti sklada. Seveda pa, da ob tem upošteva tudi dejstvo, da gre tukaj za podjetja, ki so potrebna prestrukturiranja, da potrebujejo trg, znanje in podobne stvari in seveda, da se upošteva tudi dejstvo, da so to različna podjetja. Gre za podjetja, ki so samostojna, gre za podjetja, ki imajo holdinške povezave, gre za hčerke, gre že za obstoječe vložke države in tako naprej. Skratka, potrebno je razširiti tudi metodologijo otvoritvene bilance in podobno in podobno.</p>
               <p>Skratka, Vlada spremembam, tako kot so predložene v zakonu o lastninskem preoblikovanju podjetij nasprotuje, ker meni, da bi sprejem oziroma sprejemanje, glede na to, da je prvo branje te zakonodaje, v celoti zavrlo lastninske procese, konceptualno pa pravzaprav v ničemer ne bi prispevalo k izboljšanju modela lastninjenja. Hvala.</p>
            </sp>
            <sp xml:id="SDZ1-Redna-19-1994-04-22.sp7">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želijo besedo predstavniki poslanskih skupin? Gospod Maks Lavrinc, prosim.</p>
            </sp>
            <sp xml:id="SDZ1-Redna-19-1994-04-22.sp8">
               <speaker>MAKSIMILJAN LAVRINC:</speaker>
               <p>Hvala, gospod predsedujoči. Kolegice in kolegi! Za poslansko skupino Liberalne demokracije bi povedal tole. Zakonu samemu nismo posvetili pretirane pozornosti, že zaradi tega, ker je ta na nek način presenetil. Po vsem tistem, kar smo slišali in prebrali, alternativnih predlogih Slovenske ljudske stranke za ta program lastninjenja je bilo to na nek način pravzaprav presenečenje par excellence. Gre za to, da zakon sam na neki način, torej domnevno pravzaprav zasleduje dva cilja. Povečava notranjega odkupa in lastninjenje podjetij, ki so v skladu. Vendar dejstvo je pravzaprav, da je zakon, takšen kakršen je predlagan, produkt viška lobiranja in sprenevedanja v tem parlamentu. Torej ocenjujemo, da takšna enakopravnost, v kateri so eni bolj enakopravni kot drugi, za to družbo ni sprejemljiva. Da razmišljamo prav, nam je potrdil tudi dr. Andrej Umek v izjavi, ki ste jo verjetno prebrali v Slovencu. V kolikor pa ne, bi pa vzel samo kratek citat. Govori takole: če bi bil ta predlog sprejet, bi imel za slovensko demokracijo, gospodarstvo in za Republiko Slovenijo vrsto katastrofalnih posledic. Potem jih tudi našteva. Ob tem bi dejal še tole. Jaz ne bom, ker nismo ocenjevali njegovega političnega ocenjevanja, včeraj je bilo mogoče prebrati odgovor predlagateljice gospe Metke Lukačeve in moram reči, da sem to storil za poslansko skupino sam pravzaprav, ker ni bila naša želja, da bi se naslajali ob tem, ko je nekdo tako vržen na hrbet pravzaprav z branjem odgovora, ki ni prinesel čisto nič novega.</p>
               <p>Zato smo oblikovali predlog sklepa. Prvič, da se zakon, takšen kakršen je, ne sprejme v tej prvi obravnavi. Ne bom rekel, da ga z gnusom zavračam, ampak preprosto, da se ne sprejme. Drugič pa, da naj ta Državni zbor naloži Vladi, da uredi stvari, ki tiščijo mnoge in tem pa smo posvetili precej časa, to pa je lastninjenju podjetij in tudi upravljanju podjetij v tem času do priprave novega zakona, torej lastninjenje podjetij, ki so v lasti sklada. Hvala.</p>
            </sp>
            <sp xml:id="SDZ1-Redna-19-1994-04-22.sp9">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo v imenu poslanskih skupin? Prosim, gospod Žarko Pregelj, Slovenska ljudska stranka.</p>
            </sp>
            <sp xml:id="SDZ1-Redna-19-1994-04-22.sp10">
               <speaker>ŽARKO PREGELJ:</speaker>
               <p>Poslanska skupina Slovenske ljudske stranke ta zakon seveda podpira. Menimo, da ga je potrebno sprejeti kot dodatno možnost. Tu ne gre za določila, ki bi obvezovala podjetja, ki se lastninijo, da med svojim procesom lastninjenja popolnoma spremenijo sedaj sprejete odločitve. To je dodatna možnost za tiste, katerim bi to veliko bolj ustrezalo. Vemo, da so podjetja v Sloveniji, ki bi jim ta naš princip verjetno še kako prav prišel, ki bi ohranil njihovo vrednost, hkrati pa bi tudi ohranil strukturo, ki v teh podjetjih zdaj dela.</p>
            </sp>
            <sp xml:id="SDZ1-Redna-19-1994-04-22.sp11">
               <speaker>PODPREDSEDNIK DR. LEV KREFT:</speaker>
               <p>Oprostite, če dovolite. Jaz bi vas prosil, prisluhniti drugemu je začetek vsake demokracije, pred poslovniškimi pravili. Jaz vas ne opominjam zaradi tega, ker bi vas pozival k redu in disciplini, ampak v takšnem vzdušju ni možno biti parlament, ker se beseda govorca ne sliši. Zato bi prosil, da dejansko omogočite, da parlament normalno dela in govorce slišimo. Se opravičujem, gospod Preglej, izvolite.</p>
            </sp>
            <sp xml:id="SDZ1-Redna-19-1994-04-22.sp12">
               <speaker>ŽARKO PREGELJ:</speaker>
               <p>Tudi pri nas se je postavljala dilema, ali različni modeli pomenijo tudi različne pravice delavcev. Vemo, da pri lastninjenju ni enakih pravic. Vemo, da so bili pač marsikateri delavci oropani te možnosti, da bi recimo uporabili model internega lastninjenja. Njihovih podjetij ni bilo več, propadli so v stečajih, vrednost je izginila itn. Zato smo nekako prišli do ugotovitve, da kot dodatna možnost nikakor ne moremo govoriti, da bomo s tem uvajali različne pravice v našem gospodarstvu. Kajti različne pravice so že zdaj.</p>
               <p>Poleg tega se pri nas pojavlja dilema, kaj bomo pač naredili v tistih podjetjih, kjer so delavci skrbeli za razvoj podjetja, v njega vlagali tudi svoj dohodek, se odrekali. Podjetja, ki so že sama po sebi intenzivna, uspešna, niso se divje lastninili. Ohranili so vrednost družbenega premoženja. Sedaj pa ne bi imeli možnosti imeti pri tem tiste besede, ki so jo v prejšnjem sistemu vsaj formalno imeli.</p>
               <p>V teh zadevah smo pa v Ljudski stranki še kako socialni in jih zaradi tega v bistvu podpiramo, zato smo tudi ta zakon predlagali. Jasno je, da se vedno lahko pojavi kup pomislekov, toda še enkrat poudarjam, kot dodatna možnost, to ni obveza, to je možnost, sprejmite naš predlog. Hvala lepa.</p>
            </sp>
            <sp xml:id="SDZ1-Redna-19-1994-04-22.sp13">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo v imenu poslanskih skupin? Gospod dr. Jože Pučnik, izvolite.</p>
            </sp>
            <sp xml:id="SDZ1-Redna-19-1994-04-22.sp14">
               <speaker>DR. JOŽE PUČNIK:</speaker>
               <p>Spoštovani! Poslanska skupina Socialdemokratske stranke podpira ta zakon. Ugovori predstavnika Vlade, v kolikor so ekonomske narave, so seveda upoštevanja vredni. Tu je potreben premislek. Njegovi ugovori, ki so se opirali na ustavna načela enakosti pa seveda nas nikakor ne prepričajo, kajti govoriti o enakosti v teh naših konkretnih ekonomskih pogojih in ob postopkih in procesih, ki se danes dogajajo v slovenskem gospodarstvu, mislim, se približujejo ironiji. Upoštevanja vredni so pa ekonomski pomisleki. Pri razmišljanju o teži te in druge argumentacije, se naša poslanska skupina brez velikih odloča za to socialno komponento. Za socialne učinke, upoštevajoč tudi izhodišče, kajti obstajajo v Sloveniji le zelo velike razlike v situaciji med podjetji z veliko delovno intenzivnostjo in med podjetji z veliko kapitalsko intenzivnostjo ali kapitalno intenzivnostjo. Torej, ko gre za razmišljanje o teh stvareh, vemo, da gre za zapleteno problematiko, da zadeva ni tako čisto enosmiselna. Mislim, da je najmanjši riziko, če se odločimo za te socialne komponente in bomo zaradi teh razlogov, zaradi te odločitve tudi podprli ta zakon. Hvala lepa.</p>
            </sp>
            <sp xml:id="SDZ1-Redna-19-1994-04-22.sp15">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še katera od poslanskih skupin besedo? Ugotavljam da ne in prehajam k razpravi poslank in poslancev. K razpravi so se prijavili gospod Marijan Poljšak, ki ima besedo, za njim še gospod Miran Potrč in gospod Benjamin Henigman. Gospod Marijan Poljšak, izvolite.</p>
            </sp>
            <sp xml:id="SDZ1-Redna-19-1994-04-22.sp16">
               <speaker>MARIJAN POLJŠAK:</speaker>
               <p>Vsi dobre veste, da sem eden najbolj vnetih in vročih zagovornikov, da se napravi, če ne pravična pa vsaj pravičnejša razdelitev, ker vemo, da ne zastopam stališča pravične. Ker vemo, kaj pomeni pravično. Ne da se neke stvari in tudi te stvari, ki je komplicirana, se ne da narediti pravično, toda naredimo lahko pravičnejše. Občudujem tiste, ki so se že v prejšnjem sklicu - to sem gledal magnetograme - v prejšnjem sklicu borili za to, da bi bila interna razdelitev večja namesto 20%, da bi bilo 30%. Da bi se razdelilo večji delež certifikatov, zato so se vendar borili gospod Rejc, gospod Potrč, menda se je boril tudi gospod Tomšič in še nekateri drugi. Torej borba je tedaj bila in tedaj ni uspelo. Sedaj je pa zadnji vlak, da stvar naredimo malo pravičnejšo. Poglejmo. Torej jaz bi naredil recimo, še bolj pravično bi tako, da bi vso družbeno lastnino razdelil med državljane Republike Slovenije, čimbolj pravično. In ne bi dal možnost niti notranjega odkupa. Da, če to odkupujejo delavci enakopravno in večina delavcev. Toda, da odkupujejo samo vodilne strukture, seveda, s prihranjenim denarjem, prihranki, ki so vprašljivi, kako so do tega prišli. Ali da to odkupuje, da rečemo, z normalno, z enostavno besedo, udbomafija, ki si je prigrabila denar in si ga spravila preko meje in bo sedaj s tem denarjem prišla in odkupila na indirekten ali direkten način dele podjetij, jaz sem popolnoma proti temu.</p>
               <p>Dobro, če se tega ne da, potem pa naredimo vsaj kompromis in, recimo, predlog sedanjega zakona, ne zagovarjam tega predloga, ampak treba je to stvar gledati v kontekstu treh ponudb. Ena ponudba je, Ljudska stranka ponuja dodatno delitev v podjetjih, kjer se dodatno, kolikor je nekdo pač dobil, da dodatno dobi še toliko.</p>
               <p>Druga ponudba so amandmaji, ki sem jih vložil jaz. So amandmaji, kjer predlagam povečanje popusta pri notranjem odkupu. Glejmo enakopravno amandmaje. Povečanje popusta pri notranjem odkupu s 50 na 75%, to je tudi pomoč približno v istem smislu, kakor je predlog in varianta Ljudske stranke.</p>
               <p>In tretja so amandmaji Združene liste social demokratov, ki jih je vložil gospod Potrč ali pa njegovi. Ti amandmaji so tudi dobri in prav tako so pomoč. To je v bistvu tretja varianta. Sicer je tam dodatno treba dati amandma na 22. člen, ampak to je stvar druge obravnave. Kar mene najbolj skrbi je, da ne bomo ničesar naredili. Da ne bomo nič izboljšali obstoječega stanja in sicer, zdaj pa izgovor. Gospod Lavrinc je nastopil proti temu, torej nastopil je za to, da bi ta zakon sploh ne sprejeli in z njim nadaljevali v drugi obravnavi. Prav tako predstavnik Vlade. Oba sta trdila z dvemi glavnimi opravičili, češ, da če naredimo spremembe, bo zavrt proces lastninjenja, lastninskega preoblikovanja in češ, da ni pravično.</p>
               <p>Poglejmo najprej glede pravičnosti. Torej glede pravičnosti, če ni varianta dobra, bom rekel Ljudske stranke, če ni dobra, kar jaz predlagam, potem je dobra pa Združene liste oziroma eden krščanskih demokratov me je kritiziral in rekel, ja pa to ni dobro, nobeno ni dobro. Sem rekel, če ni dobro, ne prvo, ne drugo, ne tretje, napravi ti četrto varianto, jo vloži, ker ravno tako gre lahko skozi četrta varianta. Katerakoli od teh treh variant bi bila sprejeta, vsaka varianta izboljšuje sedanje stanje. Prinaša več pravičnosti. Varianta Združene liste, ki jo bo potem zagovarjal gospod Potrč, ki sem že videl, da je nesel list gor je, da se dodatno delijo certifikati za 50%. Če ne, bom zagovarjal pa njihovo varianto. Tudi ta varianta je dobra. Če ne bo druga uspela, da vsaj ta uspe, ker bo malo bolj izravnala. In če pogledamo, kako gre delitev. Torej bom zagovarjal njihovo varianto, da bo vsaj to šlo skozi. Sedaj gre na interno razdelitev 20% vrednosti družbenega kapitala itn. Oni predlagajo, da se to spremeni z dodatno delitvijo, še 50% dodatnih certifikatov, se to spremeni na 30%. Potem, ker to dobijo vsi državljani, če je krivično to, češ da ker to dobijo vsi državljani, če je krivično to, češ da dobijo zdravniki, ki delajo v zdravstvu in podobnih službah, ne dobijo, nimajo koristi z amandmajem, ki ga oni predlagajo. To je treba popraviti, da se doda amandma na 22.člen. V 22. členu je, da gre 20% družbenega kapitala za sklad za namene nadaljnje razdelitve pooblaščenim investicijskim družbam. Tudi to je treba popraviti. To ni predlagano ampak to se naredi v drugi obravnavi. Tudi to je treba povečati na 30%. S tem dobijo tudi kmetje in tisti, ki delajo v zdravstvu in tisti, ki delajo v administraciji itn. Se pravi 30 in 30 je 60%. Če bi se zgodilo, da se 60% družbenega kapitala razdeli državljanom, to je krasno.</p>
               <p>Prej je celo predstavnik Vlade zagovarjal, češ, da je tudi usmeritev. Kakšna, mednarodna ali celo državna? Ne vem kakšna, tudi krščanska, papež je tako dal. Ne vem, kdo bo proti. Tisti, ki zagovarja kapital! Da ne bomo govorili kje je social-demokracija v Sloveniji, kakor hočete! Ali ste za to, da naredimo socialdemokratsko družbo? Ni važno, kakšne vzdevke ima, kako se deklarira ali skozi kaj prihaja to socialdemokratsko pojmovanje družbe, se pravi razpršenosti lastništva. Ali mislite, da bo uspel tukaj liberalni kapitalizem, velekapital? Glejte, mi se bomo borili proti temu! Hitro lastninjenje lahko nastane samo, če pristanemo na nekompromisno pravičnejšo delitev, ker potem mi ne bomo delali težav. Če boste pa poskušali narediti in če vam uspe liberalni kapitalizem, velekapital, udbomafija, do tega bo odpor. Lahko bodo predčasne volitve. To stvar bomo spremenili, če je ne bomo spremenili zdaj, jo bomo potem. Razne težave bodo. Težav ni, stvar gre hitro samo, če je pravičnejša. Se pravi, da tudi to ni res, da ta predlog ali prva ali druga ali tretja varianta. Naredili bomo malo bolj kompromisno varianto tako, da bo malo več miru med nami, ker če ne, bo nemir in nemir do kraja. Torej če bo pravičnejša varianta, bo tudi to lastninjenje hitreje potekalo. Če bo slučajno tukaj v tem sistemu, kjer je 60%, potem gre 10% na odškodninski sklad, 10% na kapitalski sklad, ostane po prejšnjem, da 40% kupijo. Kako? Z malverzacijami! Zdaj ostane 20% in če bo to zmanjkalo potem jaz nimam nič proti. Ker obstaja nevarnost in včasih se sliši, sicer danes gospod Rop tukaj gor ni to govoril, pravi, da bo zmanjkalo kapitala za tisto, kar je treba dati za certifikate. Naj zmanjka. To je 20%, lahko zmanjka, jaz nimam nič pri tem. Tudi če ne bo nič ostajalo za prodajati raznim intervencijskim družbam iz tujine ali prebarvanim, kjer se spodaj skriva tisti slovenski ukraden kapital itn. Torej tega, kar se jaz najbolj bojim, da ne bomo nič naredili in da bo uspel tisti predlog, ki so ga podpisali tudi nekateri od katerih sem pričakoval, da imajo vsaj malo socialdemokratske usmeritve, da se ta stvar zavrže in da se s tem lastnini naprej. Na tak način ne bo miru. Hvala.</p>
            </sp>
            <sp xml:id="SDZ1-Redna-19-1994-04-22.sp17">
               <speaker>PODPREDSEDNIK DR. LEV KREFT:</speaker>
               <p>Hvala lepa.  Je replika? Prosim, izvolite gospod Miroslav Geržina ima repliko.</p>
            </sp>
            <sp xml:id="SDZ1-Redna-19-1994-04-22.sp18">
               <speaker>MIROSLAV GERŽINA:</speaker>
               <p>Hvala lepa gospod predsedujoči. Dober dan vsem skupaj, spoštovani! Implicite, kot pravijo, sem bil imenovan kot tisti krščanski demokrat, ki je gospodu Poljšaku, mojemu spoštovanemu kolegu in prijatelju oponašal to, da je ta predlog, ki ga je on dal in ki ga je kasneje še spremenila stranka SLS, dobro mišljen, ampak posledice bodo pa nekoliko slabše kot je ideja. Gospod Poljšak je govoril o enakopravnosti. Ne vidim enakopravnosti, če si nekateri delavci v tej državi lahko razdelijo s popustom ali odkupijo s popustom del podjetij. Kaj pa tisti delavci, ki so v ustanovah, ki so v družbenih podjetjih, ki se ne bodo lastninila, ki so državna? Kaj pa v tistih? Kje je tu enakopravnost? Govoril je o pravičnosti in da bo udbomafija kupovala in praktično odkupila s tistim denarjem, ki ga je odnesla v tujino, vsa podjetja. To ni res. 20% gre delavcem, lahko delavci odkupijo s popustom. Če bomo pa po ideji mojega spoštovanega kolega gospoda Poljšaka še popust znižali, bo udbomafija pokupila še več. Če ne direktno, pa posredno. Ker ljudje pri nas na žalost nimajo toliko denarja skritega in spravljenega, da bi lahko v to šli. Moram ga spomniti in vse ostale, ki so to zagovarjali, da so naši ljudje kupovali stanovanja in so praktično, vsaj iz svojih izkušenj vem, pobrali vse prihranke, odprodali večje avtomobile tudi in kupili manjša ali pa šli na kolo zato, da so odkupili stanovanja, ki so bila po ugodnih pogojih.</p>
               <p>Razdelitev, jaz bi bil tudi za to, gospod Poljšak, da se to razdeli dejansko. Javni dolg, ki so ga naredili državljani bivše države, ali pa Slovenci, ali državljani, se bo tako ali tako prenesel v javni dolg. Kar je tam še nekaj vredno, iz podjetij, ki so v slabem stanju zaradi takšnih ali drugačnih dejavnikov, bi lahko razdelili, ampak moram spomniti, da so tu zadaj še nekateri skladi. Mislim, da je pokojninski sklad, ki dejansko, kot upokojenci pravijo, da so bili prikrajšani in so bili vezani in so delali in prispevali k temu, kar je danes vrednost teh podjetij, ki je bila družbena lastnina in bo sedaj olastninjena. Mislim, da se njim "šika", bom rekel po domače, da imajo del te vrednosti.</p>
               <p>Sklad za razvoj vsekakor tudi, mislim, včeraj smo o tem govorili in to podpiram, da v to gre. Pri razporeditvi, razdelitvi tega ne bi bilo. Posojila, dobivali smo nerevalorizirana posojila, se pravi, mi smo del tega kapitala že porabili in je šel na javni dolg. To se pravi, da tega ne moremo še enkrat deliti. In moj amandma, ki je rekel, da nisem predlagal amandmaja, podpiram pač osnovni zakon, ki se že izvaja. Ni najboljši in mislim, da je ta amandma moj in zato ne morem biti za ta predlog zakona. Hvala lepa.</p>
            </sp>
            <sp xml:id="SDZ1-Redna-19-1994-04-22.sp19">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima najprej gospod Marijan Poljšak.</p>
            </sp>
            <sp xml:id="SDZ1-Redna-19-1994-04-22.sp20">
               <speaker>MARIJAN POLJŠAK:</speaker>
               <p>Gospod Geržina je mislil, da sem mislil njega, pa nisem mislil njega, ampak to ni važno. Če se že spustite v diskusijo, bi morali poslušati celo diskusijo in jaz sem govoril med drugim, če ni ena stvar pravična, potem je druga. Bi moral komentirati tudi amandmaje Združene liste in pregledati. Ti amandmaji pa predvidevajo 50% dodatne razdelitve na certifikate. Glede javnega dolga, saj je že šlo vse v javni dolg. Kaj ni že razdeljen javni dolg? Ali ni še? Ali bo še? Bomo prej malo pregledali, kaj bo razdeljeno in kaj ne bo. Se pravi vi bistvu, jaz vam ne svetujem, da podpirate to politiko. Meni je vseeno, samo če podpiraš neko politiko, potem imaš določen odmev in sicer drugi, ki so s tabo v konkurenci in imaš odmev tudi volivce. Če predstavljaš volivce, potem se moraš zanje boriti. To je ena stvar.</p>
               <p>Glede pokojninskega sklada. Jaz nisem nič napadel pokojninski sklad. Jaz sem rekel samo tistih 20%, ki ostane za notranji odkup, ki je vprašanje, kako gre. Pokojninski sklad nisem jaz nič napadel in za pokojninski sklad je normalno, da bo dobil svojih 10%. Ne vem, kaj je narobe. Hvala.</p>
            </sp>
            <sp xml:id="SDZ1-Redna-19-1994-04-22.sp21">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Marjan Podobnik. Prav tako repliko.</p>
            </sp>
            <sp xml:id="SDZ1-Redna-19-1994-04-22.sp22">
               <speaker>MARJAN PODOBNIK:</speaker>
               <p>Na kratko bi skušal replicirati gospodu Geržini. Najprej, strinjam se, da je potrebno dodelati, morda dopolniti predlog spremembe zakona glede vprašanj, kako ustrezno vključiti druge delavce v javnih službah in drugih, ki jih stvar ne vključuje ustrezno. Vendar, ko smo govorili o vprašanju enakopravnosti in večje pravičnost trdim, da zakon povečuje pravičnost. Zakaj? Zato, ker namesto tistega dela enega, dveh, treh procentov delavcev, lahko rečemo največ iz vodilnih slojev delavcev, ki lahko koristijo notranji popust. Zakaj lahko koristijo popust pri notranjem odkupu? Zato, ker imajo pač tak kapital. Namesto teh bi koristili pri notranjem odkupu bi to pač dobili vsi delavci z brezplačnim delom razdelitve. Državi se nič ne vzame, ker se stvar kompenzira, ker ostanek se odkupi po celotni vrednosti, ne pa s popusti. Mislim, da je predvsem govoriti, da delavci lahko koristijo 50% notranji popust, da je korektno do vseh, ki se tudi deklarirate, da na tak ali drugačen način delavce zastopate, poveste, da to pač ni res. Kateri delavci lahko to koristijo? Pokažite mi delavce, ki imajo 50, 100.000 mark  privarčevanih, da bodo lahko to koristili. To lahko koristijo tisti, ki imajo kapital, da bodo lahko ta 50% popust koristili.</p>
               <p>Samo še glede javnega dolga, ki je bil tukaj prej omenjen, mislim, da ste ga tudi omenili. Prav javni dolg zahteva, glede na to, da je dejansko razdeljen na državljane, ne glede na to, kdo je imel večjo ali manjšo zaslugo, da je tak nastal, je razdeljen med vse državljane. Prav ta zahteva, da sledimo večji pravičnosti in enakopravnosti pri lastninjenju. Zanesljivo ni to že optimum, vendar, danes še lahko nekaj popravimo, čez dve leti ne moremo ničesar več popraviti. In mislim, da tisto, kar lahko naredimo, ob maksimalnem upoštevanju seveda zahtev za čim hitrejše izvajanje privatizacije in vseh drugih razlogov, ki tukaj so, kaj lahko storimo, da privatizacija vendarle sledi tudi pravičnosti, kolikor je možno. Mislim, da je naša dolžnost, da naredimo in del tega sem prepričan, da naš zakon ponuja.</p>
               <p>Samo še, kar se tiče podjetij na Koržetovem skladu. Seveda, lahko je reči, pa lahko boste tudi sprejel sklep, da se stvar zavrne in naloži Vladi, da te in te stvari sprejme, zadeve pa normalno tečejo in se postavi vprašanje. Zakaj ob dejstvu, da je neformalno, da so predstavniki Vlade večkrat povedali, da to ni v redu, kar se sedaj dogaja na Koržetovem skladu glede lastninjenja? Zakaj ta predlog zakona ni že davno prišel na te klopi? Zato smo mi dali to ponudbo in bi predlagal vsaj to, če jo skušate na tak način zavračati, da pridete s svojim predlogom, ne pa z napovedjo, da bo predlog prišel, ker procesi tečejo danes.</p>
            </sp>
            <sp xml:id="SDZ1-Redna-19-1994-04-22.sp23">
               <speaker>PODPREDSEDNIK DR. LEV KREFT:</speaker>
               <p>Hvala lepa. Ste želeli repliko gospod dr. Zagožen? <stage>(Ne.)</stage> Besedo ima gospod Miran Potrč.</p>
            </sp>
            <sp xml:id="SDZ1-Redna-19-1994-04-22.sp24">
               <speaker>MIRAN POTRČ:</speaker>
               <p>Hvala lepa. Temeljna dilema, ki se je pojavila ob predlogu za spremembe zakona o lastninjenju, ali sploh v spremembe iti ali ne, je objektivna. Kdor je ne vidi, pač po mojem ne vidi nekaj realnih dejstev in odločitev ob tem za podporo ali proti, ni zelo enostavna. Zavedam se je in naj rečem mimogrede, čeprav govorim v osebnem imenu, zavedali smo se jo tudi v Združeni listi. Bi pa ob tej dilemi rad povedal samo dve, tri stvari, ki jih je treba hkrati upoštevati in ki meni seveda nekaj argumentov dajejo za to, da odločitev tako enostranska, da je to črno-bela, le ni. Problem čimprejšnje izvedbe zakona o lastninjenju, da bi prišli do znanih nominiranih lastnikov, je velik in vsi tisti, ki zagovarjajo izvedbo tega, imajo svoj prav in najbrž imajo svoj prav tudi tisti, ki pravijo, da idealen zakon, ne danes ni, ampak tudi jutri ne bo, tudi s temi spremembami ne in da konec koncev bo vedno skupina, ki bo rekla, da bi si predstavljala kaj drugega in bi ga eventualno kasneje še popravljala.</p>
               <p>Mislim pa, da ob tem, ko problem izvedbe čimprejšnjega lastninjenja povezujejo zgolj in samo s problemom sprememb zakona v tem delu, pa nimajo prav. Iz poročila se vidi, da je ta problem v enaki meri povezan z denacionalizacijo in z revizijami in da bi bila sprememba zakona pač dodatna točka. V plus ali minus, nočem zdaj komentirati, da pa v nobenem primeru ni edina in mislim, da je to prav korektno povedati, ker se zdaj tistim, ki so in jaz tudi sem za to, da ocenimo, ali bi izvedli spremembe ali ne, pripisuje, da zavirajo lastninjenje. Jaz tega pač ne sprejmem. Priznam pa, da ne bi sam predlagal sprememb zakona, ker bi v tem primeru pričakoval očitke, ki se zdaj pač predlagateljem na tej točki dajejo. To je prva stvar, ki mislim, da jo je prav upoštevati in vi veste, preko 1000 zahtevkov za denacionalizacijo je in preko 2000 zahtevkov za revizijo. Vsi ugotavljajo, da ta revizija ne bo mogla biti opravljena v krajšem času in vsi vedo, da bo nekaj sporov, če bo tudi 50% realno stvari opravljenih preko denacionalizacije, ampak nekaj sporov bo.</p>
               <p>Soglašamo ob tem pa z vsemi tistimi, če ne delamo ponovne ocene, ali bi kazalo kaj dopolniti ali ne, iz političnih razlogov, ampak ker to zares želimo, potem to moramo storiti hitro. Če tega nismo sposobni narediti v mesecu ali dveh, potem bo dolga razprava o teh spremembah dejansko proces lastninjenja dodatno zavrla in mislim, da bi bilo to škoda. Zato, če kaj, potem je treba narediti hitro.</p>
               <p>Drugo, nekaj besed za nazaj. Zakaj, vsaj nekateri, ki smo bili zelo angažirani v sprejemu zakona o lastninjenju, od prvih predlogov, ki smo jih dobivali še v prejšnji skupščini, sodelujemo intenzivneje tudi zdaj. Iz razloga, ker smo imeli takrat in od prvega dneva stališče, da bi s sistemom lastninjenja morali zagotoviti več tistim, ki so to lastnino ustvarili in da bi s sistemom lastninjenja morali zagotoviti več tistim, ki danes še s to lastnino upravljajo. Naši predlogi so bili v nekem delu sprejeti, ne bom rekel sploh ne, v nekem delu sprejeti, v mogočem niso bili sprejeti. Sprejet ni bil princip lastninjenja po delu, ampak lastninjenje po državljanstvu. V redu, takšno je bilo pač večinsko mnenje. Sprejet ni bil naš princip, da se več da preko internega lastništva zaposlenim, ampak se je to deloma kompenziralo s popusti pri notranjem odkupu.</p>
               <p>Rad bi pa rekel, čeprav vem, da bom dobil replike ampak mislim, da je korektno reči, da stranka, ne pa gospa Lukačeva, ki danes predlaga spremembe, takrat naših pogledov ni podpirala. Nasprotno je bila za to, da se vsem državljanom deli ne pa tistim, ki so ustvarjali in da ni bila za večje interno lastništvo ampak za lastništvo vseh državljanov. Ni očitek, ker pač spreminjamo stališča in stvari dozorevajo, ampak mislim, da je korektno to povedati, ker če bi takrat naša stališča imela kakšnega zagovornika več, bi mogoče zakon bil v tej fazi že nekoliko boljši kot je.</p>
               <p>Tretje. Zelo smo tehtali ali spremembe, ki jih predlaga Ljudska stranka, podpreti ali jih zavrniti. Ugotovili smo, da jih</p>
               <p>ne moremo podpreti, ker tako kot so predlagane, niso dobre. V enem delu, kar zadeva 26. člen, po našem razumevanju zakona niso mogoče, ker kadar se pač prodajajo vsa sredstva podjetja, ne gre več za podjetje in se lastniniti ne da, ker je podjetje likvidirano, da pa  bi to bilo možno narediti, kadar se prodajo delnice podjetja. In drugo, ko gre za povečano razdelitev v interni razdelitvi pri primeru kapitalsko intenzivnih podjetij, smo menili, da ne bi bilo koristno dodatno uvajati razlikovanje po kriteriju, ali delam v podjetju, ki ima več kapitala ali manj, ker bi bile te razlike lahko bile nekajkratne. Smo se pa hkrati odločili, da če je dana pobuda za spremembo zakona, da damo svoje predloge. In te smo dali. Naši predlogi, kar zadeva spremembo zakona, gredo v bistvu v eno smer - če se že odločamo, da je potrebno interno večje lastništvo, naj bo preko povečane vrednosti certifikatov na ta ali drugi način. Mi bi bili zelo zainteresirani, če bi se ta Državni zbor lahko sporazumel, da se certifikati povečajo ne linearno tako kot predlagamo iz koncepta zakona ampak, da se povečajo zaposlenim bistveno bolj kot tistim, ki niso ustvarjali. Ampak ne vem, ali bo z Ljudsko stranko in drugimi tak dogovor mogoč, skratka zaposlenim za 50%, drugimi za 25 ali pa nič, ker potem bi se interno lastništvo povečalo. Ampak to je naš pogled, ki se nam zdi boljši. Druge predloge, ki jih dajemo, mislimo, da se da urediti tudi s podzakonskimi akti, če pri Vladi  obstaja za to volja. Ali jih bo uredila ali ne, pričakujemo pa ne z obljubo ampak z realizacijo takoj. Naša ocena je, da so nekateri elementi izvajanja zakona o lastninjenju preko Agencije, preko sklada, preko načina izvajanja lastninjenja s kontrolo Agencije, ko so se potrjevali programi, bili takšni, da bi jim lahko očitali neustrezno razumevanje in izvajanje zakona in prav je, da smo to ugotovili in na to opozorili.</p>
               <p>Prvi primer se nanaša na notranji odkup. Mi ne sprejemamo logike, da je zakon zahteval sodelovanje ene tretjine delavcev pri notranjem odkupu zato, da bo v razdelitvi delnic na podlagi notranjega odkupa nekaj ljudi participiralo z 90 in več odstotki teh delnic, vsi ostali do tretjine pa z enim ali petimi odstotki. Take logike zakona ne sprejemamo. Nihče me ne bo o tem prepričal, lahko dela z mano kar hoče. Ker sicer ne bi napisali, da mora ena tretjina sodelovati, ampak bi rekli: "Kdor se odloči za notranji odkup, če je eden je eden, če jih je pet je pet in ima popust na toliko kolikor bo vložil." Mislim, da je nekorektno, če je bil kakršenkoli program lastninjenja potrjen, ki nekega načela ustreznih odnosov, pa naj so to plače, kot govori Poljšak, ali certifikati kot predlagamo mi, pa da trdim, ne vem kaj je boljše. Ampak nek kriterij mora biti, če to kar je Agencija naredila, ni bilo upoštevano. Če ni bilo in  prosim, da  se to ugotovi, če je bilo. Če je bilo, je Agencija kršila zakon. Potem se mora vedeti, da je tudi Vlada soodgovorna za to, da je na tej točki prišlo do kršitev principov zakona. To se da. Če smo mnogo drugih reči urejali z uredbami, se da tudi to z uredbo urediti, naj se uredi in naj se ve, da je treba že izvedene postopke tu popraviti, ker je bil kršen zakon. Če smo lahko uveljavljali kriterije za ugotavljanje revizij ne samo za leto ampak za tri leta nazaj, potem lahko tudi tukaj teh 50 ali 3 primere, ki so bili. Od tu naprej pa naj lastninjenje pri notranjem odkupu teče po nekih sorazmerjih. Prosim, da Vlada to naredi. V nasprotnem bomo tudi mi šteli, da se želi pri izvajanju zakona delati stvari, ki pomenijo zlorabe v korist posameznikov, kot je prej rekel gospod Poljšak oziroma gospod Geržina, ki imajo denar. V ostalem, če bi se to razporedilo, pa vemo, da ne gre za cash denar ampak gre za petletni odlog in program iz katerega se to da dobiti in v tem delu gospod Geržina ni imel prav.</p>
               <p>Drugo vprašanje, glede katerega tudi mislimo, da se da urediti s podzakonskimi akti, če bo želja in volja, ker samo na način, kot mi predlagamo, tudi zakon razumemo, to je da se v vseh primerih, ko se lastninjenje pogojno opravlja naknadno, pogojno zato, ker tisti, ki poznamo zakon, vemo, za kaj gre. Enkrat gre za primer, ko pač v roku ni bilo opravljeno, drugič gre za primer, ko se prodajajo delnice podjetja preko sklada in tretjič gre za primer, ko zahtevek za denacionalizacijo ni bil ugodno rešen in se neko premoženje kasneje vrača podjetju, ampak mi zahtevamo, da se v vseh teh primerih zagotovi, da se bo na enak način, kot pri odločanju zaposlenih, upošteval tudi princip interne razdelitve delnic in notranjega odkupa. Če se to dvoje zagotovi, potem ostaja res samo to vprašanje, ali spreminjati zakon ali ne in potem bo dilema manjša.</p>
               <p>Če pa bodo odgovori Vlade, ki jih pričakujem danes, na tem, da to, o čemer govorimo, problemi niso, da je to možna različna razlaga, da ne vemo, ali bomo rešili ali ne danes, jutri ali pa nikoli, potem moram reči, da moja dilema ne bo zelo težka in da bomo absolutno za to, da se ta vprašanja sprožijo tudi preko sprememb zakona, da si ne bi kasneje očitali, da nismo bili pripravljeni pravočasno, še pravočasno, ker zdaj gre samo za okrog l80 odobrenih programov. Ta trenutek nimam tu številk, ampak zdi se mi, da je nekaj takega in je popravljanje nečesa še mogoče. Čim bi šli seveda tukaj v veliko maso, potem vem, da bi bilo tega manj. Zato povem, da pričakujem odgovore Vlade, zelo jasne, zelo nedvoumne in v kolikor bo sprejet predlog, ki ga je dala skupina poslancev s prvim podpisanim Igorjem Omerzo, bom osebno predlagal dopolnitev sklepa prav v teh dveh točkah glede tretjine in naknadnega lastninjenja. Če bo sprejet, bom vesel, če pa ne bo sprejet, bom pa čutil, da resnično nekaterim tukaj gre za liberalno demokracijo, mislijo, da je popolnoma nebistveno, ali se nekateri principi enakopravnosti v sistemu lastninjenja in v spoštovanju zakona uveljavljajo ali ne in jih je bolj bistveno, da se razdeli lastnina, čeprav smo jo recimo na tak ali drug način skupaj ustvarjali tistim, ki danes imajo pošten ali nepošten denar. Hvala.</p>
            </sp>
            <sp xml:id="SDZ1-Redna-19-1994-04-22.sp25">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Benjamin Henigman. Za njim bo na vrsti gospod Igor Omerza.</p>
            </sp>
            <sp xml:id="SDZ1-Redna-19-1994-04-22.sp26">
               <speaker>BENJAMIN HENIGMAN:</speaker>
               <p>Hvala za besedo. Spoštovani!</p>
               <p>Zakon o lastninskem preoblikovanju podjetij je na dnevnih redih tega parlamenta, Državnega zbora in prejšnje skupščine praktično že od prvih demokratičnih volitev. Sprašujem se, kdaj bomo zaključili debato, kakšen je pravi način lastninskega preoblikovanja za veliko večino podjetij. Sam sem pri tem sodeloval od leta l992, se pravi leto l993 in imel sem občutek, da smo se končno le dogovorili, na kakšen način bomo končali obdobje družbene lastnine in začeli z novim zagonom gospodarstva in zgraditve nove države. Sam predlog zakona, ki ga je vložila Ljudska stranka po hitrem postopku na prejšnji seji in sedaj, ima nekaj dobrega v sebi v tem smislu, da se ta Državni zbor ukvarja z vprašanjem, kako reševati tiste probleme, ki jih nismo rešili že v osnovnem zakonu oziroma katere je osnovni zakon obšel, prezrl oziroma je predvideval, da jih bomo reševali z drugimi zakonskimi predlogi. To je smisel, po mojem, današnje razprave. Vse drugo pa menim, da ni smisel današnje razprave oziroma ne more biti.</p>
               <p>Lepo se je pokazalo, kako Združena lista danes dejansko zagovarja še vedno tista stališča, ki jih je zagovarjala pri zakonu, ki smo ga s popravki sprejeli v lanskem letu in to je njihova legitimna pravica. Vendar, mi smo se dogovorili za način razdelitve, dogovorili smo se, za povečanje popusta s 25% na 50% in dogovorili smo se, da pri razdelitvi participirajo vsi državljani. Tako tisti, kateri so sodelovali v podjetjih, kateri so bili zaposleni v podjetjih, kakor vsi ostali, kateri niso bili nikoli zaposleni in za katere menim, da so ravno tako prispevali k ustvarjanju družbene lastnine. Se pravi, tukaj so kmetje, zdravniki, gospodinje itn. Vsi državljani Republike Slovenije so za moje pojme vsaj tisti, ki so imeli takrat državljanstvo, oziroma ki so živeli v tej naši Sloveniji in prispevali k ustvarjanju tega družbenega kapitala. Sedaj spreminjati te odnose zaradi nekaterih interesov mogoče kapitalsko intenzivnih podjetij, kjer so ugotovili, da ne bodo zmogli z interno razdelitvijo, bom rekel, pridobit lastnino do 20% in dodatno s certifikati in notranjim odkupom maksimalno uveljaviti tiste pravice, ki jih zagotavlja zakon, je nepravičnost do vseh ostalih podjetij in zaposlenih in vseh drugih državljanov, ki slučajno v takih podjetjih niso bili zaposleni.</p>
               <p>S tem zakonom v bistvu omejujemo ali pa omejujemo ozek krog tistih, ki bodo odločali o privatizaciji podjetij, na tisti krog notranje zaposlenih in s tem jim dajemo neko prednostno ali pa večjo pravico, da bi ta podjetja sami lastninili. S tem v neenak položaj postavljamo vse druge državljane in tisti, kateri bodo imeli možnost, da ta podjetja lastninijo tudi preko skladov in preko družb, se pravi preko družb za upravljanje, preko skladov. S tem se zopet pojavlja teza, da so insajderji tisti, ki so boljši lastniki, ki znajo bolje upravljati s podjetji, kar je po svoje zelo sporno. Menim, da je potrebno povedati, da so lastniki tisti, ki izbirajo menedžment, ki bo vodil podjetja in ki nadzorujejo kapital v podjetjih in to za moje pojme niso samo ali pa niso v prvi vrsti tisti, ki v teh podjetjih delajo. To je dokazala tudi zahodna ekonomija, ki se lahko v bistvu pokaže z določenimi rezultati, profitabilnostjo, donosnostjo v gospodarstvu. Ima pa ta zakon nekaj, kakor sem že omenil dobrih lastnosti. To sta pa, recimo, prvi in četrti člen, da opozarjata, da za podjetja, katera so začasno, vsaj za moje pojme, je to začasno podržavljenje, so podjetja prenešena na sklad. To so železarne in vsa druga začasna družbena podjetja. V tem smislu bi morali razmisliti, ne s tem zakonom, z določenimi drugimi zakoni, s katerimi se strinja tudi Vlada Republike Slovenije, strinja se tudi sekretariat, ki nam je dal pripombe, tudi razprava v Komisiji za lastninsko preoblikovanje je pokazala, da vsej tej privatizaciji manjka določen sklop zakonodaje.</p>
               <p>Ta sklop zakonodaje bi moral biti dejansko že sprejet. Tukaj Vlada ni opravila svojega dela. Zato moram reči, da podpiram te intence. Ne morem podpreti spremembe zakona, ker mislim, da so te zadeve dorečene tako kot so dorečene. Poštene so toliko, kolikor so lahko poštene. V sprejemanju zakonov v Parlamentu, kjer vsaka stranka zastopa svoje interese oziroma gleda na to privatizacijo na svoj način.</p>
               <p>Tukaj bi predlagal dodatni sklep oziroma sklep, ki bi naložil Vladi Republike Slovenije, da čimprej predloži poseben  zakon o lastninskem preoblikovanju podjetij, ki so prenesla večinski delež svojih sredstev na Sklad Republike Slovenije za razvoj, za družbe poslovnega sistema Slovenskih železarn, ki so v enakem statusu in za druga, začasno podržavljena podjetja.</p>
               <p>S tem zakonom naj se hkrati uredi prepoved prodaje navedenih podjetij izven kroga zaposlenih, bivših zaposlenih in upokojencev ter družinskih članov zaposlenih v skladu z določbami interne razdelitve in notranjega odkupa v skladu z zakonom o lastninskem preoblikovanju podjetij v soglasju z Agencijo Republike Slovenije za prestrukturiranje in privatizacijo.</p>
               <p>Kaj hočem s tem? S tem hočem povzeti zaključke razprave, zaključke Vlade Republike Slovenije glede tega zakona o katerem danes govorimo in zavezati Vlado, da pripravi zakonodajo, ki še manjka, zato, da bodo ta podjetja pod istimi pravili igre oziroma pod istimi nadzorom, vključno z Agencijo za prestrukturiranje in privatizacijo in vključno z revizijami SDK, zato da bodo ti zaposleni, ki so v teh podjetjih in ki nimajo pravice, formalne zakonske pravice, odločati o postopkih privatizacije, da bodo imeli enako pravico in možnost.</p>
               <p>S tem ne govorim, da se nalaga zaposlenim v železarnah ali pa v podjetjih, da sedaj morajo vlagati svoje certifikate ali zadolžnice prav v ta podjetja. Dopustimo jim, da to možnost imajo. Na drugi strani Sklad Republike Slovenije odprodaja ta podjetja zunanjim lastnikom oziroma zunanjim interesentom. Če jih odprodaja zunanjim interesentom, je verjetno interes zaposlenih ravno tak, da podjetja očiščena ali kakor koli se temu pravi, v postopku sanacije, da imajo isto možnost zaposleni v teh podjetjih.</p>
               <p>Pričakujem  od Vlade, da bo po hitrem postopku predlagala zakon ali pa več zakonov, ki bodo ta problem reševali že na prihodnji seji. S tem bi predlagal oziroma predlagam zboru, da o tem sklepu razmisli, da ga podpre. V obrazložitvi jasno piše, za kaj gre. Poizkušali bi to današnjo razpravo, spremembe lastninske zakonodaje uporabiti predvsem za to razmišljanje, da popravimo oziroma dopolnimo zakonodajo, ki je še ni. O zakonodaji</p>
               <p>katero smo sprejeli, da jo vzamemo tako, za kakršno smo se dogovorili. Hvala lepa.</p>
            </sp>
            <sp xml:id="SDZ1-Redna-19-1994-04-22.sp27">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod Marijan Poljšak.</p>
            </sp>
            <sp xml:id="SDZ1-Redna-19-1994-04-22.sp28">
               <speaker>MARIJAN POLJŠAK:</speaker>
               <p>Gospod Henigman, upam, da sem vas pravilno razumel. Mislim, da ste v svoji diskusiji dejali, češ, da bi ti predlogi ali spremembe zakona onemogočili lastninjenje in sicer interese teh pooblaščenih družb za upravljanje oziroma to so investicijske družbe, češ, da bi bilo to lahko prizadeto, ali lastninjenje preko skladov. To ni res. Nobena varianta in noben predlog ne onemogoča lastninjenja teh investicijskih družb in skladov. To je ena stvar.</p>
               <p>Drugič, pri vaši diskusiji vas nisem točno razumel, ker ste diskutirali o tem, nisem vedel, ali menite, da je recimo, gotovo razumete predlog amandmajev gospoda Potrča, ki predlagajo dodatno delitev certifikatov, 50%-no dodatno delitev certifikatov in vas nisem razumel, ali menite, da je to pravičneje, ali da je krivičneje, ali ste za to, ali niste za to. Malo dvoumno je bilo. Mislim, vas nisem razumel in upam, da mislite, da je to pravično. Če mislite drugače.... Potem ste pa rekeli v svoji diskusiji, ki - jaz pričakujem vsakega diskutanta, da pove jasno, ste nekako povedali, da se je treba strinjati s tistimi predlogi, ki jih da Vlada in sekretariat. To ni nujno, da se strinjaš s tistimi predlogi, ki jih da Vlada, ker potem zagovarjaš interese Vlade.</p>
               <p>Potem ste pa še rekli, stranka zagovarja svoje interese. Stranka mora zagovarjati interese svojih volivcev in jaz se potem vprašam za svoje in za vaše volivce, ali so oni za to, da dobijo malo več, da bo malo več lastnikov, da bo, recimo, v podjetju v Ribnici ali pa kjerkoli, bodo kmetje, državljani, cela populacija, malo večji lastniki tistih tovarn ali ne. Hvala.</p>
            </sp>
            <sp xml:id="SDZ1-Redna-19-1994-04-22.sp29">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod Benjamin Henigman. Prosim.</p>
            </sp>
            <sp xml:id="SDZ1-Redna-19-1994-04-22.sp30">
               <speaker>BENJAMIN HENIGMAN:</speaker>
               <p>Spoštovani gospod Marijan Poljšak! Govoril sem o tem, da zakona ne bi bilo primerno spreminjati sedaj. Govoril sem pa o tem, da Združena lista zopet prihaja pri tem zakonu s svojimi idejami, katere je imela lansko leto enake. Po drugi strani pa Ljudska stranka spreminja svoja načela oziroma prej se je zavzemala za vse državljane, kmete in gospodinje, da lastninijo v tem zakonu, zdaj pa forsira notranji odkup samo zaposlenim. Samo o tem sem govoril in mislim, da tukaj sta se dve stranki našli na isti valovni dolžini in vsaka zastopa svoje volivce ali pa svoj interes.</p>
               <p>Kar se pa tiče tega, kar je sekretariat govoril, lahko pa, v bistvu ne bom ponavljal tega, kar je Komisija za lastninsko preoblikovanje v svojem poročilu podala. Vendar, tukaj se ugotavlja, da zakon o lastninskem preoblikovanju podjetij ni primerna osnova za lastninjenje podjetij v Skladu. Da se pogrešajo kriteriji za odprodajo teh podjetij, da je vprašanje lastninjenja tistih podjetij, ki bodo v končni fazi vsa svoja sredstva prenesla na sklad oziroma ko bo sklad odločal, na kakšen način se ta podjetja odprodaja. To je bil tudi eden od predlogov gospoda Potrča. Pa tudi ni rešeno vprašanje podjetij, kjer je večinski lastnik banka. In za vse te zadeve sem zagovarjal stališče, da je potrebno s posebnim zakonom po hitrem postopku ta vprašanja razrešiti. Za vse ostale pa, kdor me je hotel razumeti, me je razumel, kdor me pa ni, me pač ni. Hvala.</p>
            </sp>
            <sp xml:id="SDZ1-Redna-19-1994-04-22.sp31">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Igor Omerza. Za njim sta prijavljena k besedi še gospod Izidor Rejc in gospod dr. Franc Zagožen.</p>
            </sp>
            <sp xml:id="SDZ1-Redna-19-1994-04-22.sp32">
               <speaker>MAG. IGOR OMERZA:</speaker>
               <p>Hvala za besedo. Saj stališče Liberalne komikracije je jasno, da smo proti, da se zavrne ta predlog zakona. Ne vem sicer, koga bom še dodatno prepričal, ampak morda bi bilo vendar treba nekaj stvari povedati, tudi zaradi javnosti, ker se zdi, ali se tako prikazuje, kot da bo ta predlog, če bi bil sprejet, povečal pravičnost razdelitve, gospodarsko učinkovitost, če sem prav razumel in še marsikaj lepega se obljublja s tem zakonom s strani opozicije oziroma Ljudske stranke. Jaz mislim, da tudi boljše rešitve, kot jih predlaga Ljudska stranka, ali predlagatelj, ne bi bilo pametno podpreti, ker vtikati palico v kolo, ki se premika, je nehvaležno, posebej pa v takem procesu, kot je najbolj temeljni proces, ki se danes odvija v Sloveniji, to je proces lastninjenja, ki se bo tako ali tako zavlekel zaradi procesa revizije in denacionalizacije, mislim, da najmanj za štiri do pet let, najmanj. Vsaj s tempom, kot se je doslej ta stvar peljala in bomo imeli strašne težave, ker bomo imeli podjetja, ki so še družbena ali pa podržavljena in na drugi strani že privatna podjetja. In se bi ekonomija razklala na dva pola. To bo strahovito težko, predvsem za zaposlene delavce v teh podjetjih. Mislim, da bi z vsakim zaviranje lastninjenja - s tem se pa strinjam z Ljudsko stranko, da je lastninjenje ključen element tega, da se pride tudi do prave gospodarske strukture in potem na osnovi tega do neke prave prosperitete - seveda bi s tem prizadeli tisoče in tisoče zaposlenih slovenskih delavcev. Ne samo delavcev in gospodarstvu, ampak tudi v negospodarstvu, ker le-ti živijo tudi od dela delavcev v gospodarstvu, ker financirajo delo zdravnikov, učiteljev in vseh teh poklicev, ki sami ne ustvarjajo profita.</p>
               <p>Zdi se mi, da je treba povedati, da se morda komu zdi, da bo s tem, ali pa celo prepričal nekoga, da je bil kdo oškodovan, da je bilo tisoče delavcev oškodovanih, če se ta predlog ne sprejme. Sam pa nasprotno trdim, če se ta predlog in zakon, ta predlog sprejme, bomo dejansko oškodovali tisoče in tisoče delavcev iz razlogov, ki sem jih prej povedal.</p>
               <p>Kar pa je zelo "hecno", je pa to, da se s strani predlagateljev, to je bilo že povedano, predlagajo stvari, ki jih pred časom niso zagovarjali. To je zelo v redu. Spreminjaš mišljenje, ampak ne eksperimentirati na živem telesu tega naroda in tega gospodarstva. Tega pa mislim, da si tudi stranka na oblasti ali pa stranke na oblasti si ne smejo dovoliti, ker bodo plačale največjo ceno za sprejem zakonov, ki bodo poslabšali gospodarski položaj Slovenije.</p>
               <p>Kdor se spomni teh neskončnih sholastičnih diskusij o lastninjenju, saj problem je bil razdelitev te družbene lastnine. Ker se je skozi to mislilo, da se bo skozi to razdelitev dobila pač nova - oblikovala nova politična struktura. To je dejansko tudi tako. Ampak veste, pri teh diskusijah smo po mučnih letih, dveh ali ne vem koliko letih, dveh parlamentov, treh Vlad prišli do konsenza, ki bo potem čez nekaj mesecev zopet spremenjen. Te spremembe so bile skoraj večje kot je bil prvotni zakon, ko je bil konsenz sicer dosežen, ni bil pa operativen. Ne vem, če so danes že vsi podzakonski akti sprejeti za lastninjenje. Še danes nimamo investicijskih družb. Imamo že tukaj neko diskriminacijo glede na zakon, ker ljudje še nimajo možnosti vlagati certifikatov v družbe, se pravi, so te družbe v neenakopravnem položaju s podjetji, ki že seveda ponujajo v javnih prodajah svoje delnice.</p>
               <p>Skratka, potem ko je predsednik Peterle ustavil proces lastninjenja, s tem, ko je blokiral že skoraj sprejeti Mencingerjev zakon, ki pa je imel veliko tega notranjega odkupa, kot ga ravno predlaga Ljudska stranka, pa je potem zopet Zbor združenega dela dodatno blokado naredil, ker se ni strinjal s tako blokado, kot jo je naredil takrat predsednik Vlade Lojze Peterle in smo imeli dveletno prepiranje. Ne vem koliko ur smo izgubili, da smo nekako potem prišli do konsenza, ki je lahko slab za vse, ampak je zakon, ki pač omogoča zelo zapleten in dolgotrajen način lastninjenja.</p>
               <p>Sedaj ta "mašina" na nek način gre. Ima strašne blokade v denacionalizaciji in v revizijah in sedaj pa še dodajamo komplikacije. Tudi če bi bile boljše rešitve, jih jaz ne bi podprl. Ker so pa še celo slabše, ker povečujejo krivičnost razdelitve, ta zakon dejansko, prav krivičen je ta predlog zakona. Strašno krivičen je. Ker določenemu segmentu delavcev daje večje pravice kot drugemu, izloča ogromne segmente zaposlenih ali pa če hočete tistih, ki so stari od 0 do 15 let, ki niso bili še nikoli v delovnem razmerju, od 0 do 18 ali pa 0 do 25.</p>
               <p>Strašno krivičen zakon in krivičen je pa tudi v tem, ker bodo nekateri dobili več vrednostnih papirjev in bodo s tem šli na trg vrednostnih papirjev in bodo zmanjšali ceno vrednostnih papirjev tudi tistim, ki bodo na drug način dobili vrednostne papirje. Še ta krivičnost je tukaj vsebovana. Ko  smo prišli do konsenzualnega, kolikor toliko  pravičnega - pravičnost gospod Poljšak, vaša pravičnost je lahko drugačna od moje pravičnosti, gospoda Rupla drugačna, kot maja. Ampak, mi smo konsenz dosegli. Vi govorite, kaj je pravično, jaz pravim to, kar vi govorite ni pravično in zato seveda je nujen konsenz in v končni fazi tudi preglasovanje, ki je bilo izvedeno že v prejšnji Skupščini in pri predlogih sprememb zakona o lastninjenju, pa še v tem Državnem zboru.</p>
               <p>Sprašujem se, do kdaj bodo ti predlogi za spremembe. Pričakujem, da bo čez 10 let zopet nekdo prišel in rekel, spremenimo še nekaj. Glede na logiko, ki tukaj vlada, v prejšnji in zdajšnji Skupščini, kjer so seveda lahko, bom rekel, ti modeli lastninjenja in razdelitve neskončni in lahko se 500 let o tem prepiramo, vam zagotavljam. To je že čista sholastkika. In ko smo mi prišli do konsenza v družbi preko legitimnih odločitev slovenskega parlamenta, potem seveda je to podtikanje palice v kolo izjemno škodljivo za slovensko gospodarstvo in živi eksperiment na slovenskem gospodarskem in s tem tudi na državnem in družbenem telesu. Tako bi jaz absolutno predlagal vsem, ki mislijo dobro za slovensko gospodarstvo, da seveda ne podprejo tega, in ki hočejo dobro slovenskemu delavcu in vsem zaposlenim v Sloveniji in vsem tistim, ki niso zaposleni. To so upokojenci, z otroci in ne vem kom še, z vsemi strukturami in segmenti, z vsemi starostnimi skupinami v družbi.</p>
               <p>Kar se tiče pa Sklada za razvoj, preprostor ne razumem, kaj hočete doseči? Sklad je veliko naredil; ne bom se sedaj spuščal v posamezne probleme, ki so tukaj nastopali v nepopularnost sklada, ki je bila že v naprej jasna. Ta sklad nikoli ne more biti popularen, ker ta sklad je pokopališče, pokopališče slabih podjetij, ki so prostovoljno odšla na pokopališče. Milijarde mark izgube je bilo v teh podjetjih. 40 podjetij je bilo prodanih, očiščenih in del delavcev v teh podjetjih rešen, ki bi drugače bili danes vsi na cesti. Sedaj pa predlogi, da ustavimo prodajo podjetjih, saj problem sklada je v tem, da težko prodaja podjetja, da nihče noče kupiti, da težko dobi tuj kapital za ta podjetja, trije tujci so kupili ta podjetja od 90-ih. Ker se nekateri tako bojijo tega tujega kapitala, saj nočejo kupovati teh podjetij, saj v tem je problem slada. In sklad je rešil na 1000 delavcev. Seveda pa jih je tudi na 1000 na cesto poslal. Ampak, če ne bi bilo sklada in če ne bi bilo tega načina reševanja, bi jih pa država, bi jih pa nek drug organ dobil na svoja pleča in ne vem, če bi jih tako uspešno poslal in ne vem, če bi oni zmanjšali brezposelnost, čeprav je na drugi strani seveda zaradi narave podjetij, ki so notri prišlo do čiščenja. Ampak to čiščenje je bilo blažje, kot, če ne bi bilo tega sklada. Govorim na splošno. Lahko pa, če se pojavljajo nepravilnosti v posameznih primerih, prosim, imamo pa možnosti na vseh možnih ravneh te pravne države, parlamenta in politike, da te stvari razčistijo in se lahko do konca zaradi mene razčistijo. To ni noben problem, ampak v osnovi je sklad deloval, tako kot ga jaz, prosim, to je moje osebno mnenje iz tega, kar sem slišal na teh zborih, iz tega, kar sem lahko v javnosti prebral, je deloval pozitivno. Popularen pa ni in nikoli ni bil. Zato, ker ima funkcije skoraj mrliškega oglednika, ki ne more imeti in nikoli ne bo imel ugleda v družbi. Spoštujem ljudi, ki delajo v skladu, ki so tako nehvaležno nalogo sprejeli. Če so se dogajale kakšne nepravilnosti kje, ki se jih posluša podtakniti, imamo pa za to vse možne načine, da to odkrijemo, popolnoma vse možne načine. Oziroma tiste načine, ki so v tej družbi legitimno legalno na razpolago, seveda, ne s kakšnimi revolucionarnimi prijemi, kot se velikokrat poskuša in kot smo lahko že na teh javnih shodih slišali razne revolucionarne predloge oziroma revolucionarne prijeme.</p>
               <p>Sklad je veliko naredil. Štirideset podjetij je odprodal, spremenila so lastninski status in tja sploh ne moremo posegati, če nočemo kršiti ustavnih pravic, da je lastnina nedotakljiva. Če hočemo to lastnino sklada odpreti privatizaciji, potem jo je potrebno odpreti v sklopu celotne državne lastnine. Ni samo sklad na nek način lastnik neke javne ali pol državne, paradržavne lastnine. Je še veliko podjetij, ki so pod državno lastnino ali pod državnim nadzorom. Potrebno je v sklopu tega to gledati. Ne moremo ga samo izločiti. V tej fazi, ko je sklad zmanjšal izgube teh podjetij, skoraj polovico očistil, pa zopet delati revolucionarne zakonske premike, je nesmiselno. Podpiram, da se tudi to ne podpre. Vlada pa pripravi nek celovit način, kako naj bi se te zadeve reševale v okviru celotne državne lastnine. Kako bomo pa reševali železarne? Imamo cele segmente podjetij. Da ne govorim o tistih, ki so pol javna in so danes pred stečajem in nam bodo Hrvatje še to vzeli kar je dobro. O tem v tej Skupščini niti ene besede. Ure in ure o razdelitvi, o razdelitvi, ki bo krivična, ki bo nov eksperiment, ki bo izjemno izjemno poslabšala pogoje gospodarjenja. S tem tudi stranke, ki so na oblasti, pahnila v položaj, da bodo one  najbolj odgovorne za tako stanje. Mogoče to tudi to namen predloga tega zakona.</p>
            </sp>
            <sp xml:id="SDZ1-Redna-19-1994-04-22.sp33">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod Marjan Poljšak in gospa dr. Metka Karner - Lukač.</p>
            </sp>
            <sp xml:id="SDZ1-Redna-19-1994-04-22.sp34">
               <speaker>MARIJAN POLJŠAK:</speaker>
               <p>Gospod Omerza ostaja pravičen. Pravičnost, kakor si jo jaz predstavljam, kakor si vi predstavljate. Predstavljam si pravičnost v interesu nižjih in srednjih slojev. Vaša pravičnost je taka, da mislite, da kapitalizem mora obstajati, to je nujno dobro za vas. Za mene je to nujno zlo. Tako mora biti, to je vaša pravičnost in zagovarjate to. Potem se sklicujete celo na tisoče delavcev, ki naj bi bili prizadeti. Saj so že bili prizadeti. Zaradi koga so bili prizadeti? Zaradi vaših, zaradi tistih, katerih interes vi zagovarjate. Nenormalno je to, da podjetja niso normalno naprej delovala. To je sama sabotaža. Sabotaža po podjetjih, da so spravili v slabše stanje, odpuščali delavce in propad. To vaši sabotirajo in sedaj grozite, če ne bo stvar narejena, ali bomo mi kaj poizkušali za naše, za nižji in srednji sloj doseči. Boste še naprej sabotirali, kar poizkušajte. Tudi čez pet let, po novih volitvah bomo, in če uspemo, bodo lahko prišli taki zakoni, ki bodo stvari postavljali drugače in bomo poravnavali za nazaj. Vi to delate, vi ustvarjate pogoje. Zakaj niste bili Demos, bili ste Demos, kaj je to za ljudstvo? Zakaj niste ljudstvu razdelili družbeno lastnino? Naredili pravico. Tudi vi ste bili v Demosu. Zakaj ta stvar ni šla tako naprej, potem ne bi bilo teh problemov oziroma bi bili problemi tako majhni, da ne bi bilo upora. Če ne, ne bo miru, dokler ne bo lastnina pravično razdeljena.</p>
            </sp>
            <sp xml:id="SDZ1-Redna-19-1994-04-22.sp35">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospa Metka Karner-Lukač.</p>
            </sp>
            <sp xml:id="SDZ1-Redna-19-1994-04-22.sp36">
               <speaker>METKA KARNER-LUKAČ:</speaker>
               <p>Spoštovani! Prav zanimivo vas je poslušati, kajti en del tega zbora je takšnih poslancev, ki menijo, da vsaka sprememba, ki bi pomenila vsaj nekaj na boljše, da jo je vredno poslušati in je vredno o njej razpravljati in jo je vredno sprejeti. Drugi pa: tiste tirnice, katere smo si začrtali, so najboljše, postavimo stroj na te tirnice in peljimo naprej pa kar bo, bo. Tudi taki izhodi so možni, vendar pa tisti, ki ste kdaj delali na kakšnih raziskavah, vsako raziskavo se tudi naprej planira, se te tirnice tudi postavi, vendar pa potem ko to že steče, pa marsikaj pokaže, pokažeš tudi na slabe strani, kje bi bilo treba popraviti. Seveda, če je raziskovalec inventiven, če pristopi k temu tako, da hoče to videti, potem dobi ogromno koristnih rezultatov, sicer pa vse skupaj zavozi. Tudi to je eno od pomembnih vprašanj našega gospodarstva, ker nismo hoteli sproti spremljati tega, kar se dogaja.</p>
               <p>Seveda pa moram nekako zavrniti vaše očitke, da sva predlagatelja tukaj kot neki Tantalos, ki vam krade <stage>(Vmes podpredsednik dr. Kreft: Se opravičujem! Opozoril sem že, da parlament pozna samo glavne osebe. Stranske vloge prosim, da so tiho. Prosim.)</stage> z mize bogov med in ambrozio, recimo. To nikakor nismo in ne želimo ničesar s te mize ukrasti.</p>
               <p>Če dovolite, bi se pa kar vaših komentarjev dotaknila, ki, oprostite, niste zadeli. Mi tega, kakor ste vi ta zakon razumeli, sploh ne želimo. Ne želimo povečevati krivičnosti. Kako pa? Mi jo hočemo izravnati, kajti veste, za mene je pravičnost čisto nekaj drugega. Za mene je pravičnost, da vsak dobi tisto kar mu pripada. Solidarnost je pa tisto, da vsak dobi tisto, kar potrebuje, seveda, če to res potrebuje. In potem mu lahko pravičnost odstopi nekaj za solidarnost.</p>
               <p>Čudi me stališče tistih, ki naj bi pravzaprav najbolj zagovarjali gospodarski in ekonomski interes, kajti naše spremembe so predvsem naravnane tako, da se ne bi podjetja na notranjem odkupu izčrpavala. Predvsem od vas, Liberalne demokracije, sem pričakovala bolj konstruktivne predloge. Rekli bi: "Dobro, razdelimo več". Pričakovala sem pa pogoj, ki ga boste postavili. Če bomo več nekaterim, naj ti še dokapitalizirajo podjetje in naj vložijo v podjetje, tako da bi tam to ostalo. Ampak tega niste predlagali. Predlagali ste, da se zavrne, torej da zakon ostane v takem obsegu in na takih načelih kot smo ga takrat sprejeli, čeprav, še enkrat poudarjam, življenje narekuje to drugače.</p>
               <p>In še nekaj. Ko pravite, da se stopnjuje krivičnost, veste, mnoga zakonodaja je krivična. Recimo, tudi stanovanjski zakon. Tam nismo bili pred njim ne enakopravni vsi državljani in ni bil pravičen, pa tudi ta lastninska zakonodaja, če hočete, ni pravična. Kajti eni imajo pravico do notranjega odkupa, čeprav, ponavljam, odkupujejo svoje minulo delo, drugi pa te možnosti nimajo, da bi odkupovali s 50% popustom kot so, npr. državni uslužbenci, učitelji itn. Vendar poudarjam, da je tu še dovolj državne lastnine, da je tukaj tudi zakon o gospodarskih javnih službah, ki bo tudi pripeljal v lastninjenje velik del tega premoženja, saj z njim, ki je ravno tolikšen kot ta, ki ga zdaj delimo, upravlja 140 tisoč zaposlenih in menim, da so tukaj še možnosti, da tudi ti državljani dodatno nekaj dobijo.</p>
               <p>Kako bi naše spremembe pospešile lastninjenje? Odgovor je naslednji. Z dodatno razdelitvijo bi v teh podjetjih takoj končali lastninske procese, takoj sedaj, kajti notranji odkup ostane nezanimiv in potem zaposleni v teh podjetjih lahko naslednji dan naredijo dokapitalizacijo in izpeljejo svoje programe naprej in povečajo lastninski delež v svojo korist. Preostanek delnic, ki je sicer namenjen notranjemu odkupu, se prelije v javno prodajo in ravno naš zakon zasleduje interese, tiste, ki jih Vlada želi, o katerih je gospod Rop govoril, javno prodajo želi pospešiti. Ravno to bo pospešilo javno prodajo. Torej, ta velik segment, ki postane nezanimiv za notranji odkup, gre v javno prodajo. In še nekaj, ta zakon ničesar dodatno ne daje, samo kompenzira in državi ničesar ne vzame, sklad za to tolarja manj ne dobi, ker dodatna delitev se skompenzira z izgubo pravice do popusta in jaz se strinjam z, mislim, da so vsi predlogi, ki jih je vložila tudi Združena lista, več daje, kot je, kot imajo sicer sedaj državljani, vendar pa, bi rekla neugodno, nič ne pripomore k boljši lastninski strukturi. Tisti, ki govorite o tem, da notranje lastništvo ni zaželeno oziroma, ki se nagibate k zunanjemu lastništvu, zlasti stranka SKD, in nam dajete za vzor zahodno Evropo. V zahodni Evropi niso bili v takšni situaciji, kot smo mi sedaj, tam niso nikoli nič delili. Mi imamo sedajle možnost, da ustvarimo družbo ekonomske demokracije in ne zgodnjega kapitalizma, iz tega aspekta izhajamo. Torej, raje v podjetjih razdelimo dodatno, dodatno razdelimo vsem zaposlenim, ki bodo gonilna sila teh podjetij, ki bodo še naprej ustvarjali, in ki so sedaj dobro ustvarjali.</p>
               <p>Nič ni bilo tem ljudem v teh podjetjih podarjeno. Tisti, ki to govori ne ve ali pa tam ni bil in izključno gledanje iz tega, kaj bom pa jaz izgubil, oziroma zakaj pa jaz ne bi nekaj dobil, je nepravilno. Uničili bomo dobre gospodarske subjekte in lastnino bomo prelili, poceni bodo prišli do lastnine tisti, ki imajo denar, to pa bo 2% ljudi. Tega si vendar ne želimo. Tudi družbeni nauk cerkve drugače govori, preferira notranje lastništvo. Pa tudi razvite ekonomije gredo v to smer. Poglejte, notranjo lastništvo se uveljavlja v Ameriki, v Japonski. Recimo, francoska družba Michelin temelji predvsem na notranjem lastništvu, pa so to uspešne družbe. Ampak, to so družbe, ki imajo tudi posluh za človeka, kajti naša bodočnost je tudi pravilno upravljanje s človekovimi resursi in ne samo videti tukaj vlogo kapitala, kako je samo ta kapital pomemben.</p>
               <p>Še enkrat poudarjam. S temi spremembami nihče od državljanov ne dobi nič manj. <stage>(Nihče.)</stage> Dobijo več samo tisti, ki so zaposleni v podjetjih s tem, da se zmanjša pravica do popustov tistim, ki imajo denar in ti so zopet v podjetjih. Napačno je tolmačenje, da gre to na račun državljanov, ki so zaposleni v drugih dejavnostih. Hvala lepa.</p>
            </sp>
            <sp xml:id="SDZ1-Redna-19-1994-04-22.sp37">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Izidor Rejc.</p>
            </sp>
            <sp xml:id="SDZ1-Redna-19-1994-04-22.sp38">
               <speaker>IZIDOR REJC:</speaker>
               <p>Spoštovani podpredsednik, gospe in gospodje! Zelo na kratko. Naj vas spomnim, da se je skupščina, prva slovenska demokratična skupščina, ukvarjala z lastninsko zakonodajo več kot dve leti. Spomnim vas tudi na to lahko, da je bil prvi predlog izrazito menedžerski in zato tudi potem niso bile dane ustrezne zapornice za naprej. In vendar smo se v parlamentu, ki je rezultat drugih demokratičnih volitev, zopet še enkrat spoprijeli s tem zakonom in ga dorekli. Tako rekoč zopet pol leta smo se ukvarjali s tem, seveda s presledki. V istem času lansko leto smo se mučili, da bi dorekli način, predvsem revizije popustov, kakšni certifikati, kdo jih bo dobil itn. In takrat smo, jaz mislim, za moje pojme, tudi nakazali, po kateri smeri in seveda, kot se temu reče, dali zeleno luč. Mislil sem, da je ta dogodek končan, razen seveda, če bo kje s kakšnimi roki kaj navzkriž glede na potek oziroma na določena zapažanja, ki seveda so lahko taka, da kaj vplivajo.</p>
               <p>Za mene je bilo v bistvu drugo prizadevanje, da bi bil zakon čim boljši, mislim, dorečeno v lanskem letu. Mi smo vendar tudi sprejeli in smo se posebno veliko trudili v tej smeri, da smo sprejeli za revizijo temeljna izhodišča, večji popust, državljani so dobili, se pravi, vsi so dobili. Seveda želimo, tudi osebno želim, da bi ta proces čim hitreje šel naprej. Vemo tudi, da smo celo sprejeli 29. člen, za katerega sem se sam veliko zavzemal, vendar pa je ustavno sodišče pač drugače zadevo obrnilo.</p>
               <p>Skratka, če se gremo to upogibanje vej, tega nikoli ne bo konca, ker ravno tako se lahko ta ali pa drugi spomni, da bo nekaj napravil, ali pa, ko bi bilo nekaj sprejeto, dopolnjeno, potem bi spet nekomu bila ideja za naprej. Sem za to, da se zadeva okrog podjetij na skladu reši. To se lahko reši tudi mimo tega in pa seveda predvsem zato, da ostane ta osnovna linija zakona, ki smo ga lansko leto sprejeli, v veljavi in seveda, da gremo čimprej v lastninjenje. Hvala.</p>
            </sp>
            <sp xml:id="SDZ1-Redna-19-1994-04-22.sp39">
               <speaker>PODPREDSEDNIK DR. LEV KREFT:</speaker>
               <p>Hvala lepa. Spisek pisno prijavljenih poslank in poslancev je izčrpan. Od zdaj je razprava omejena na 5 minut. Besedo ima gospod dr. Franc Zagožen, za njim se je javil še gospod Miloš Pavlica in gospod Žarko Pregelj.</p>
            </sp>
            <sp xml:id="SDZ1-Redna-19-1994-04-22.sp40">
               <speaker>DR. FRANC ZAGOŽEN:</speaker>
               <p>Spoštovani zbor! Bom zelo kratek. Ta predlog se zavrača, češ, da postavlja državljane v neenak položaj. Vedno sem se zavzemal pri tem zakonu o lastninskem preoblikovanju za enakost državljanov, do razlik, sprejemljivih glede na starost, je kljub temu prišlo. Popolne enakosti v nobenem primeru ni mogoče doseči. Ob zadnjih spremembah pa sem predlagal namesto notranjega odkupa s popustom, večjo razdelitev, tako notranjo kot preko investicijskih družb. Takrat sem vložil amandma, da ta delež za notranjo razdelitev ne bi bil 20% in za razdelitev preko certifikatov, preko investicijskih družb tudi ne 20%, ampak, da bi obadva deleža povečali na 30, notranji odkup pa odpravili. Menim, da bi bila to boljša rešitev. Žal je bila takrat zavrnjena. Z notranjim odkupom pa dejansko država daje popust bogatejšim.</p>
               <p>Kdor zavrača ta predlog sedaj, potem bi najbrž pošteno ravnal, če predlaga tisto, kar je bilo zavrnjeno takrat. Večjo razdelitev na vse državljane. S tem bi ohranili tudi enakost državljanov, ne glede na to, kje so zaposleni. V vsakem primeru pa mislim, da je treba rešiti tudi lastninjenje podjetij, ki so na skladu in preprečiti pravzaprav to nekontrolirano prodajo podjetij, kot jih sedaj sklad prodaja. Hvala.</p>
            </sp>
            <sp xml:id="SDZ1-Redna-19-1994-04-22.sp41">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Miloš Pavlica. Za njim bo na vrsti gospod Žarko Pregelj.</p>
            </sp>
            <sp xml:id="SDZ1-Redna-19-1994-04-22.sp42">
               <speaker>MILOŠ PAVLICA:</speaker>
               <p>Hvala lepa. Gospod predsedujoči! Mislil sem se javiti že za replike nekaterim, bom pa sedaj v diskusiji mogoče še malo repliciral nekaterim predgovornikom.</p>
               <p>Zadovoljen sem, da je Slovenska ljudska stranka kot predlagatelj tega zakona naredila ta korak naprej v spoznanjih, za katera smo se v naši stranki prizadevali v vseh fazah sprejemanja zakona. Tu, na tej točki smo nesporno skupaj in sem, kar se tega tiče, zadovoljen.</p>
               <p>Mislim, da poleg znanih lastnikov, za kar pravzaprav so bile namenjene spremembe zakona o lastninjenju, rabimo tudi aktivne lastnike. Mi smo, kot dobro veste, v naši stranki ves čas zagovarjali ta insiderski koncept lastninjenja. Skratka, da so najbolj aktivni le tisti lastniki, ki dejansko tudi s sredstvi in s podjetji upravljajo. Nam se je dogajalo, da smo po likvidaciji samoupravljanja, če temu zelo grobo rečemo, ko je bilo nekaj let stihije v upravljanju podjetij, močno zmanjšali vrednost teh podjetij. Dogajalo se je veliko stvari, ki se sedaj rešujejo z revizijami, tudi s kazenskimi postopki itd. Skratka, veliko takih stvari, ki so tudi s te govornice mnogokrat poudarjene. Insidersko lastništvo se v svetu uveljavlja, ne samo v Evropi, uveljavlja se, kot je kolegica Karner rekla, tudi v Ameriki. Tukaj poznamo celo vrsto DESOP sistemov itd. Marsikje je insidersko lastništvo, pravzaprav tudi referenca za bančne institucije, da vstopajo s svojim svežim kapitalom v taka podjetja, kjer so tudi insiderji pripravljeni vložiti nek del kapitala, ker je za njih to garancija, da so ti ljudje resnično prepričani - zaposleni, da je njihovo podjetje dobro.</p>
               <p>Mnogokrat se s tega pulta uporablja izraz pravičnost pri lastninjenju. To je seveda neumnost. Mislim, lastnina sama po sebi je krivična. Kakršnakoli že, je krivična. Če pogledamo genezo nastajanje kakršnekoli lastnine, ugotovimo, da je ta nastala po takih ali drugačnih procesih na nek krivičen način za marsikoga. Tu ni sistema pravičnosti. Tu so lahko manj ali bolj slabe rešitve, take in drugačne. In te rešitve pravzaprav iščemo danes, iščemo tudi ob tej spremembi zakona, kot smo iskali ob spremembi zakona, ki smo ga v lanskem letu v tem parlamentu sprejemali.</p>
               <p>Več ljudi je govorilo o skladu. Kolega Omerza, kolega Poljšak itd., seveda kolegica Lukačeva. Nekateri trdijo, da je sklad opravil dobro delo. Nesporno, v delu svojega dela je opravil dobro delo. Drugi trdijo, da je bil sklad diverzija. Verjetno je resnica nekje na sredini. Dejstvo je, da so podjetja, ki so šla na sklad, res šla na pokopališče. Sedaj, zavestno ali nezavestno, je seveda drugo vprašanje. Marsikje so delavci seveda pričakovali čisto nekaj drugega, in tudi organi upravljanja teh podjetij so pričakovali nekaj drugega, ko so se odpravljali v sklad. Seveda, ne kot na pokopališče, ampak vendarle kot na sklad, ki jim bo pomagal premostiti nekatere težave in bo ponudil roko rešitve. Marsikdaj so sklad in skladovi delavci v teh podjetjih ravnali na tak način, da seveda niso bile sprejete optimalne odločitve. Ne bi rekel, da je šlo tukaj za diverzije. Šlo je za veliko neznanja. Kdor pozna strukturo zaposlenih v skladu ve, da je mnogo mladih ambicioznih ljudi v njem in v podjetja so v glavnem prihajali kot ekonomisti. Želeli so bilance, pogledali so "cash flow", rekli to je treba odstreliti, to prodati, to pustiti. Niso pa spremljali tudi tehničnih, tržnih in drugih potencialov, ki jih ta podjetja imajo, o katerih znanju so pa insiderji nekaj vedeli. Mnogokrat so premalo upoštevali znanje tistih ljudi, ki so v podjetju delali in bi jim lahko povedali, da se nekatere zadeve dajo tudi rešiti. Teh primerov je veliko. Ne bi vas naprej moril, ker je že dolga diskusija. Če kdo želi, jih pa lahko na desetine naštejem. Pri sindikatih jih dobivamo na desetine.</p>
               <p>Sklad je naredil veliko napak, pa tudi mnogo dobrega. Ohranil je nekatera zdrava jedra, ki so zagotovila zaposlenost določenega števila ljudi, to je pa gotovo tudi dobro. Težko je reči, da je sklad delal briljantno, kot je težko reči, da je sklad opravljal neko diverzijo.</p>
               <p>Večina nas v poslanski skupini, ki smo vložili pripombe, mislimo da zakon, tako kot je sedaj napisan z vidika interesov, da bi zagotovili aktivne lastnike teh podjetij, to ni dobro. Zaradi tega smo tudi predlagali vrsto amandmajev, ki v bistvu vsebinsko spreminjajo. Če odpremo tematiko o zakonu, predlagamo amandmaje, ki smo jih ves čas zagovarjali, kot je bilo tukaj zagotovljeno. Resno je potrebno preučiti možnost nakupa in prodaje podjetij pod skladom železarn in paradržavnih podjetij.</p>
               <p>Če bo danes ta zakon potrjen v prvi obravnavi, mislim, da bomo mi z njim soglašali. Vsaj v večinskem delu naše poslanske skupine si bomo prizadevali, da se naši amandmaji v drugi fazi vgradijo v zakon.</p>
               <p>Če bomo zakon v prvi fazi sprejeli, bi predlagal še dodatni sklep, ki ste ga tudi danes dobili na mizo. Sklep se nanaša na sredstva družbenega standarda v podjetjih. Ta sredstva so v večini podjetij nastajala s prispevki delavcev, s sredstvi skladov skupne porabe. Mnogokrat tudi z udarniškim delom delavcev. Korektno bi bilo, da v drugi fazi zakona spremenimo 5. člen zakona o lastninjenju na ta način, da zagotovimo, da se sredstva sklada skupne porabe izločijo iz tega družbenega kapitala, ki se lastnini. Zato bi predlagal, da bi predsedujoči v tekstu tega sklepa za objekte družbenega standarda postavil piko in bi črtal nadaljnje besedilo, ker bi obliko nominacije tega kapitala lahko našli, ali s prenosom na sindikat ali z ustanavljanjem zadrug. Tega ne bi prejudiciral z delitvijo na zaposlene. Hvala lepa.</p>
            </sp>
            <sp xml:id="SDZ1-Redna-19-1994-04-22.sp43">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Žaro Pregelj. Prosom.</p>
               <p>To je zadnji prijavljeni k razpravi, prosim, da se hkrati zagotovi prisotnost v dvorani.</p>
            </sp>
            <sp xml:id="SDZ1-Redna-19-1994-04-22.sp44">
               <speaker>ŽARKO PREGELJ:</speaker>
               <p>Spoštovani! Ne bom več na dolgo in široko prepričeval verjetno že prepričanih. Želim zgolj apelirati na tiste poslance, ki gledajo pragmatično. Ta procedura je odprta. Vemo, da smo z delom preobremenjeni in da predlogi, ki zahtevajo od Vlade podobne rešitve, vsaj za del, ki sva ga z gospo Lukačevo predlagala, novo proceduro, to je neracionalno  s strani Državnega zbora.</p>
               <p>Predlagam, da zbor podpre ta zakon v prvi fazi, da sprejme dodatna stališča, ki bodo naju, predlagatelja, usmerila, da bova pripravila konkretni drugi predlog. Potem je amandmajska faza, ki je popolnoma odprta.</p>
               <p>Če želimo karkoli dobrega narediti v zvezi z zakonom o lastninskem preoblikovanju, to naredimo danes. Ne odlašati na poznejši čas. Vsi akterji v Državnem zboru imajo možnost tako vplivati, da bo prišel zakon, kot pravi gospod Omerza, še vedno na konsenzualni ravni v neko višjo fazo. Moj predlog je zgolj v tem, da ga ne zavračate a priori, kajti zavedajte se, da je predvsem ta zakon odprta možnost. Celotna procedura pomeni najmanj tri mesece kasneje - tri mesece kasneje so pa že počitnice in se pravi, do jeseni nobene dopolnitve niti tiste potrebne, ki je tukaj v zvezi s skladom omejena oziroma s te strani ni bila podprta, ne bo mogoče realizirati. Zato prosim za vsaj pragmatično razumevanje in podprite proceduro. Hvala.</p>
            </sp>
            <sp xml:id="SDZ1-Redna-19-1994-04-22.sp45">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ker ni več prijavljenih, zaključujem razpravo in prehajamo h glasovanju. Glasovali bomo tako, da bomo najprej glasovali o prvi točki stališč in sklepov matičnega delovnega telesa. V primeru, da ta prva točka ne bo sprejeta, pride v poštev glasovanje o spreminjevalnem predlogu, ki ga je vložila skupina poslancev s prvopodpisanim gospodom Igorjem Omerzo in v tem primeru tudi glasovanje pred tem o amandmaju na ta stališča gospoda Mirana Potrča. V primeru, da bi potem sprejeli stališča oziroma spremembo stališč in sklepov, kot jih predlaga skupina poslancev s prvopodpisanim gospodom Igorjem Omerzo, so vsi ostali vloženi sklepi seveda brezpredmetni.</p>
               <p>Najprej torej dajem v obravnavo in na glasovanje prvo točko stališč in sklepov matičnega delovnega telesa, ki se glasi: "Državni zbor v prvi obravnavi sprejema predlog zakona o spremembah in dopolnitvah zakona o lastninskem preoblikovanju podjetij in ugotavlja, da je primerna osnova za pripravo predloga zakona za drugo obravnavo".</p>
               <p>Ali želi kdo besedo o temu predlogu sklepa? Ugotavljam, da ne in dajem na glasovanje.</p>
               <p>Prosim, da ugotovimo sklepčnost. Ugotovimo sklepčnost! <stage>(64 prisotnih.)</stage></p>
               <p>Kdo je za? <stage>(19 poslancev.)</stage> Je kdo proti? <stage>(43 poslancev.)</stage></p>
               <p>Ugotavljam, da ta sklep ni sprejet.</p>
               <p>Prehajam k spreminjevalnim predlogom, ki jih je predložila skupina poslancev s prvopodpisanim gospodom Igorjem Omerzo, ki se glasi: prva in druga točka predlaganih stališč in sklepov se nadomestita z naslednjim besedilom:</p>
               <p>1.) Predlog zakona o spremembah in dopolnitvah zakona o lastninskem preoblikovanju podjetij se ne sprejme.</p>
               <p>2.) Državni zbor Republike Slovenije nalaga Vladi Republike Slovenije, da v 45 dneh prouči način lastninjenja podjetij, ki so v delni ali celotni lasti države in v okviru tega Sklada Republike Slovenije za razvoj in predloži ustrezne predloge v zvezi z načinom lastninjenja teh podjetij. Pri tem naj pri Skladu Republike Slovenije za razvoj upošteva dejstva, da so to podjetja, ki so v slabem finančnem in poslovnem stanju, ker so potrebna prestrukturiranja ter tudi potrebo po tem, da se zaposlene v teh podjetjih ustrezno vključi v procese lastninskega preoblikovanja teh podjetij. Tretja in četrta točka predlaganih stališč in sklepov se črtata."</p>
               <p>Na ta predlog je vložil amandma gospod Miran Potrč. Amandma se glasi: doda se nova točka 3: "Vlada Republike Slovenije naj takoj, najkasneje pa v tridesetih dneh s podzakonskimi akti zagotovi:</p>
               <p>a) da se v primerih naknadnega lastninjenja po 20. in 50. členu zakona o lastninskem preoblikovanju podjetij zagotovi brezplačna razdelitev delnic in notranji odkup v skladu s tem zakonom;</p>
               <p>b) da bodo delavci, ki sodelujejo pri notranjem odkupu ustrezno soudeleženi pri nakupu delnic s popusti v skladu z vrednostjo svojih lastniških certifikatov ali plač."</p>
               <p>Dajem vse te predloge, skupaj z amandmajem gospoda Mirana Potrča, v obravnavo? Ali želi kdo besedo? Prosim. Gospod državni sekretar ima besedo.</p>
            </sp>
            <sp xml:id="SDZ1-Redna-19-1994-04-22.sp46">
               <speaker>MAG. TONE ROP:</speaker>
               <p>Na predlog gospoda Potrča bi rekel, da so predlogi v zvezi s denacionalizacijo in revizijo sprejemljivi, medtem ko je predlog v zvezi z notranjim odkupom neoperativen in se ga ne da izpeljati, ker ni kriterijev. To je to. Skratka, sta dva dela. Predlagam, da se glasuje ločeno.</p>
            </sp>
            <sp xml:id="SDZ1-Redna-19-1994-04-22.sp47">
               <speaker>PODPREDSEDNIK DR. LEV KREFT:</speaker>
               <p>Gospod Miran Potrč ima besedo. Prosim.</p>
            </sp>
            <sp xml:id="SDZ1-Redna-19-1994-04-22.sp48">
               <speaker>MIRAN POTRČ:</speaker>
               <p>Soglašam z gospodom Ropom, da je drugi sklep neoperativen. Vendar predlagam, da ga sprejmete, da bi lahko postal operativen. Ker, če mi Vladi ne bomo naložili, da to pripravi, nam ne bo predložila kriterijev, po katerih bi bilo to mogoče narediti. Če bo ugotovila, da nima jasnih kriterijev, ker ne ve, ali naj so to certifikati, ali naj so to plače, ali naj bo tako razmerje, kot je, ali so možne določene korekcije, ali naj bo to delež delnic, največ 5%, na pamet sem rekel, tudi s Tonetom Ropom sva o tem govorila, da je tudi to možen kriterij, ampak nek kriterij je, po mojem prepričanju, potreben. In če mi danes tega kot sklep ne sprejmemo, potem bo pač naprej možno, jaz pa ne vem, ali bo res, da bo nekaj ljudi pošteno, tudi s tem, ko si bo nabavilo kredite, pa ko bo odvzelo hipoteko na hiše itn., nakupilo 30, 40, 50% na račun internega odkupa. Jaz pač mislim, da smisel zakona preko popustov ni bil ta, da se dajejo ti popusti zelo zelo različno. Ker s tem bo država dala popust nekomu za 10 milijonov, nekomu pa popust za 50.000. Po mojem to ni bil smisel in predlagam, da se to sprejme. Vem pa, da bo Vlada morala potem priti in zahtevati od Državnega zbora, imamo predlog takšnih kriterijev, prosim, bodite za njih ali pa predlagajte druge. Mislim pa, da to lahko naredi. Hvala.</p>
            </sp>
            <sp xml:id="SDZ1-Redna-19-1994-04-22.sp49">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ja, prosim, magister Tone Rop, izvolite.</p>
            </sp>
            <sp xml:id="SDZ1-Redna-19-1994-04-22.sp50">
               <speaker>MAG. TONE ROP:</speaker>
               <p>Jaz bi predlagal spremembo tega sklepa. Morda bi se dalo zaprositi Državni zbor za tolmačenje tega dela, ki se nanaša na notranji odkup v zakonu o lastninskem preoblikovanju in bi kasneje sprejeli odločitev v zvezi s tem. Tako, da še enkrat poudarjam. Podpiram prvi del tega predloga, ki ga je podal gospod Potrč. Za drugi del pa predlagam, da pridobimo tolmačenje Državnega zbora in se potem odločamo o tem. Namreč, zdaj zakon Vladi ne daje osnove za to, da kar nekje in nekako določi kriterije za notranji odkup in seveda nekdo nam mora dati usmeritev, kakšne kriterije in kako kriterije definirati. Skratka, ni zakonske osnove za uredbo o kriterijih. Lahko pa seveda je tolmačenje Državnega zbora tega člena v tem kontekstu in v tem smislu, kot je gospod Miran Potrč prej povedal, da mora pri tem, ko agencija odobrava programe, paziti, da ne prihaja do velikih razlik pri notranjih odkupih oziroma, da če pride, mora v kontekstu tega zakona storiti tako in tako. Tako, da v bistvu bi jaz predlagal, da gospod Miran Potrč spremeni predlog tega sklepa in v tem primeru bi ga jaz potem podprl.</p>
            </sp>
            <sp xml:id="SDZ1-Redna-19-1994-04-22.sp51">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Miran Potrč.</p>
            </sp>
            <sp xml:id="SDZ1-Redna-19-1994-04-22.sp52">
               <speaker>MIRAN POTRČ:</speaker>
               <p>Jaz ga nisem še uspel napisati, ampak začel sem, zdaj ga bom prebral, pa bi prosil, da tudi gospod državni sekretar posluša. Moj predlog je takšen: "Vlada Republike Slovenije naj v 30-ih dneh predlaga Državnemu zboru kriterije, po katerih so delavci, ki sodelujejo pri notranjem odkupu, soudeleženi pri nakupu delnic s popusti." Pa ne povem nič naprej, kakšni naj bodo. Vlada naj to preuči, nam predlaga, mi se bomo pa potem odločali, ali so potrebni, ali ne in na kakšen način. Ne vem, gospod podpredsednik, bom poizkusil napisati, ampak ta trenutek...</p>
            </sp>
            <sp xml:id="SDZ1-Redna-19-1994-04-22.sp53">
               <speaker>PODPREDSEDNIK DR. LEV KREFT:</speaker>
               <p>Prosim. Gospod Rop ima besedo.</p>
            </sp>
            <sp xml:id="SDZ1-Redna-19-1994-04-22.sp54">
               <speaker>MAG. TONE ROP:</speaker>
               <p>Meni je zelo žal, vendar bom še enkrat. Kot vem, lahko to predložimo le kot predlog zakona, ne moremo kar kriterije kot takšne. Torej, ali sedaj predlagate, gospod Potrč, da Vlada pripravi poseben zakon o kriterijih, ki se uporabljajo pri notranjem odkupu. Potem je potrebno takšen sklep predlagati in ga tudi sprejeti, in v tem primeru bomo pač predlagali poseben zakon, ki se bo nanašal samo na kriterije.</p>
            </sp>
            <sp xml:id="SDZ1-Redna-19-1994-04-22.sp55">
               <speaker>PODPREDSEDNIK DR. LEV KREFT:</speaker>
               <p>Da ne bi imeli tukaj dialog, ki pomeni pravzaprav, da ne vemo, kaj je predlagano kot tukaj. Če jaz prav razumem, je predlog, ki ga daje gospod Rop ta, da bi se ta drugi del sklepa glasil: "Državni zbor naj s sprejemom ustrezne obvezne razlage omogoči Vladi sprejem kriterijev, da bodo delavci, ki sodelujejo..." z istim besedilom, kot je sedaj. Je to točno? Gospod Miran Potrč, je to za vas sprejemljivo?</p>
            </sp>
            <sp xml:id="SDZ1-Redna-19-1994-04-22.sp56">
               <speaker>MIRAN POTRČ:</speaker>
               <p>Za mene ni sprejemljivo, svoj predlog bom dal in naj se o njem glasuje. Gospod Rop namreč v neki točki nima prav, da mora biti to zakon. Vlada je z uredbo na podlagi zakona uredila vrsto stvari in ji pač predlagamo kriterije. Če bo ugotovila, da mora biti zakon po pravni plati, bo predlagala zakon, do tolmačenja ne bo prišlo. To kar predlaga gospod Rop, pomeni, da se o tem pač ne želimo opredeliti. Hvala.</p>
            </sp>
            <sp xml:id="SDZ1-Redna-19-1994-04-22.sp57">
               <speaker>PODPREDSEDNIK DR. LEV KREFT:</speaker>
               <p>Hvala lepa. Torej kako, kakšen sklep naj dam sedaj na glasovanje v izvirnem besedilu? Gospod Miran Potrč. Ali to pomeni, da bomo glasovali o dveh sklepih ali o enem samem? Po tem pa dajem najprej na glasovanje prvi del sklepa: "Doda se nova, tretja točka." Janez Podobnik, izvolite.</p>
            </sp>
            <sp xml:id="SDZ1-Redna-19-1994-04-22.sp58">
               <speaker>JANEZ PODOBNIK:</speaker>
               <p>Spoštovani gospod podpredsednik, poslanke in poslanci! Glede na dejstvo, da je Državni zbor sprejel sklep, da zakon, ki sta ga predlagala poslanca Slovenske ljudske stranke, ni primeren za drugo obravnavo, v skladu s poslovniku prosim predsedujočega, da poslanski skupini odobri polurno pavzo, v kateri se bo odločila, kako bo glasovala za dodatne predloge k sklepu. Hvala lepa.</p>
            </sp>
            <sp xml:id="SDZ1-Redna-19-1994-04-22.sp59">
               <speaker>PODPREDSEDNIK DR. LEV KREFT:</speaker>
               <p>Hvala lepa. Sejo bomo nadaljevali ob 13.15 minut.</p>
            </sp>
            <stage type="time">(Seja je bila prekinjena ob 12.41 uri in se je nadaljevala ob 13.15 uri.)</stage>
            <sp xml:id="SDZ1-Redna-19-1994-04-22.sp60">
               <speaker>PODPREDSEDNIK DR. LEV KREFT:</speaker>
               <p>Spoštovane kolegice poslanke, spoštovani kolegi poslanci, gospe in gospodje, nadaljujemo 19. sejo Državnega zbora. Glede na to, da je za odmor zaprosila poslanska skupina Slovenske ljudske stranke, dajem zastopniku skupine besedo. Gospod Žarko Pregelj, izvolite.</p>
            </sp>
            <sp xml:id="SDZ1-Redna-19-1994-04-22.sp61">
               <speaker>ŽARKO PREGELJ:</speaker>
               <p>Spoštovani! Preučili smo nastalo situacijo in ugotovili naslednja dejstva. Glede na to, da je zbor zavrnil stališče matičnega odbora, da je predlagani zakon primerna osnova za drugo obravnavo, menimo, da mora zdaj glasovati o 2. točki matičnega odbora, ki v bistvu ugotavlja, da je potrebno predlagani zakon tako spremeniti, kot potem sam naprej matični odbor predlaga. Glede na to, da je na 2. točko dano spreminjevalno stališče skupine poslancev in to spreminjevalno stališče je v bistvu vloženo tako, da hkrati spreminja 1. in 2. točko, kar je pa zdaj v bistvu že brezpredmetno, saj o 1. točki smo že odločali in se ne da več spreminjati. Zato menimo, da je tako vloženo spreminjevalno stališče neprimerno za glasovanje in se po takem postopku o njem ne da odločati.</p>
               <p>Smiselna je samo 2. točka, toda 2. točka se v resnici ne nanaša na ta predlog zakona, ki je še vedno v proceduri in je v bistvu dodaten sklep. Tako, da tudi menimo, da na ta način, kot o spreminjevalnem stališču, se ne da o njem odločati. Zato predlagamo, da zbor odloča o 2. točki matičnega odbora in šele nato bi bilo verjetno smiselna 1. točka skupine poslancev, ki predlaga, da se zakon v celoti zavrne. Namreč tako tudi menimo, da je v poslovniku procedura opredeljena in se tudi po navadi tako upošteva.</p>
               <p>Zato predlagamo, da predsedujoči da na glasovanje 2. točko matičnega odbora, nakar se potem lahko odvija ostala procedura.</p>
            </sp>
            <sp xml:id="SDZ1-Redna-19-1994-04-22.sp62">
               <speaker>PODPREDSEDNIK DR. LEV KREFT:</speaker>
               <p>Hvala lepa. Kot predsedujoči bom vodil sejo naprej tako, kot sem napovedal na začetku. To je tudi v skladu s sklepom, ki smo ga sprejeli na tej seji, kajti sicer bi morali v postopku pod to točko dnevnega reda najprej glasovati o spreminjevalnem predlogu skupine poslancev s prvo podpisanim gospodom Igorjem Omerzo. Glasovali pa smo o 1. točki stališč in sklepov matičnega delovnega telesa prav zaradi tega, da v primeru, da je ta točka zavrnjena, glasujemo o spreminjevalnem predlogu podpisanih poslancev.</p>
               <p>Zato dajem zdaj na glasovanje najprej amandmaje k tem spreminjevalnim predlogom gospoda Mirana Potrča. Gre za predlog dveh novih točk. Torej bomo glasovali o dveh amandmajih.</p>
               <p>Prvi amandma je: doda se nova 3. točka: "Vlada Republike Slovenije naj takoj, najkasneje pa v 30-ih dneh s podzakonskimi akti zagotovi, da se v primerih naknadnega lastninjenja po 20. in 50. členu zakona o lastninskem preoblikovanju podjetij zagotovi brezplačna razdelitev delnic in notranji nakup v skladu s tem zakonom." Dajem ta amandma, ki je torej skrajšani, predhodni amandma, na glasovanje. Ugotovimo sklepčnost! <stage>(60 prisotnih.)</stage></p>
               <p>Kdo je za? <stage>(22 poslancev.)</stage> Je kdo proti? <stage>(35 poslancev.)</stage></p>
               <p>Ugotavljam, da ta sklep ni sprejet.</p>
               <p>Nadalje bomo glasovali o predlogu, da se v spreminjevalni predlog skupine poslancev s prvopodpisanim gospodom Igorjem Omerzo doda nova 4. točka. Če bi to sprejeli, bi bila to seveda kljub vsemi tretja, ki se glasi: "Vlada Republike Slovenije naj v 30-ih dneh predlaga Državnemu zboru v sprejem kriterije, po katerih so delavci, ki sodelujejo pri notranjem odkupu, ustrezno soudeleženi pri nakupu delnic s popusti. Pravno obliko predloga odločitve Državnega zbora naj oceni in zanjo najde ustrezno rešitev Vlada." Dajem ta, na novo formulirani sklep najprej v obravnavo. Želi kdo besedo? Ugotavljam, da ne in ga dajem na glasovanje. Ugotovimo sklepčnost! <stage>(57 prisotnih.)</stage></p>
               <p>Kdo je za? <stage>(26 poslancev.)</stage> Je kdo proti? <stage>(35 poslancev.)</stage></p>
               <p>Ugotavljam, da tudi ta predlog sklepa ni sprejet.</p>
               <p>Dajem torej nespremenjen spreminjevalni predlog skupine poslancev, s prvopodpisanim gospodom Igorjem Omerzo, ki sem ga že prebral, na glasovanje.</p>
               <p>Prosim, obrazložitev glasu, gospod Žarko Pregelj. Proceduralno, gospod Žarko Pregelj.</p>
            </sp>
            <sp xml:id="SDZ1-Redna-19-1994-04-22.sp63">
               <speaker>ŽARKO PREGELJ:</speaker>
               <p>Spoštovani! Prosim, če pojasnite. Ali dajete na glasovanje zgolj 1. točko tega spreminjevalnega predloga, ali dajete tudi 2. točko? Namreč, 2. točka vsebinsko ni spreminjevalni predlog. To je dodatni sklep. Vlada ni predlagatelj in ne more se preskočiti predlagatelja zakona. Zato menim, da je to lahko zgolj dodaten sklep in da je tukaj smiselno glasovanje zgolj o 1. točki.</p>
            </sp>
            <sp xml:id="SDZ1-Redna-19-1994-04-22.sp64">
               <speaker>PODPREDSEDNIK DR. LEV KREFT:</speaker>
               <p>Hvala lepa. Amandmaje lahko dajem samo take na glasovanje kot so vloženi, oziroma z eventualnim strinjanjem vlagateljev, spremenjene in popravljene. Ta amandma je vložen tako kot je napisan. Vložen je bil korektno na takratno besedilo matičnega delovnega telesa in drugače vložen ni mogel biti. Če je s temi sklepi kaj napačno, seveda, bi bilo treba na to opozoriti v razpravi. Tako, da ta sklep, tako kot je formuliran, dajem tudi na glasovanje.</p>
               <p>Prosim, gospod Žarko Pregelj, izvolite.</p>
            </sp>
            <sp xml:id="SDZ1-Redna-19-1994-04-22.sp65">
               <speaker>ŽARKO PREGELJ:</speaker>
               <p>Spoštovani! Ni tako tragično kot je videti, ampak vseeno sprašujem predsedujočega, ali to pomeni, da bomo hkrati s tem sklepom zavrnili zakon in s tem ustavili proceduro, hkrati pa določili predlagatelja novega zakona.</p>
            </sp>
            <sp xml:id="SDZ1-Redna-19-1994-04-22.sp66">
               <speaker>PODPREDSEDNIK DR. LEV KREFT:</speaker>
               <p>Če sprejmemo ta sklep, bomo sprejeli to, kar v njem piše. Glede na to, da je podlaga za vložitev teh spreminjevalnih predlogov gradivo stališč in sklepov matičnega delovnega telesa, je pri tem besedilu, edino vprašanje zame, tisto, o katerem se sprašujem, ko dajem tekst na glasovanje, ali bi tak tekst lahko sprejelo matično delovno telo? Matično delovno telo bi lahko v skladu s poslovnikom sprejelo tako zapisane sklepe in predlagalo Vladi, da vloži o nekaterih problemih zakon ali pa prouči, kot tukaj piše, in predloži ustrezne predloge. Glede na to, se mi zdi, da je ta tekst korekten. V trenutku vlaganja tega besedila ni bilo mogoče predvideti, glede na način našega glasovanja, ali bo 1. točka stališč in sklepov matičnega delovnega telesa sprejeta ali ne. Možno je bilo vložiti amandma, to se pravi spreminjevalni predlog na stališča matičnega delovnega telesa taka kot so. Ta sklep je tako tudi napisan.</p>
               <p>Če se pa vprašamo s stališča tistih, ki jim nalagamo, da realizirajo ta sklep, mislim, da prav tako ni nobenih nejasnosti. Če bi pa bile, bi bilo treba na njih opozoriti v razpravi. Mislim pa, da proceduralno gledano iz teh sklepov, če jih sprejmemo, ne izhajajo nikakršne nejasnosti.</p>
               <p>Zato mislim, da lahko mirno dam ta tako formuliran sklep na glasovanje. Strinjam pa se z vami, gospod Žarko Preglej, da bomo morali domisliti sklep, ki smo ga sprejeli pri eni od prejšnjih točk dnevnega reda te seje. Če gremo proceduro tako, da najprej glasujemo o predlogu proceduralnega sklepa matičnega delovnega telesa, na kakšen način se dajo potem vlagati tisti predlogi, ki zavračajo ta sklep matičnega delovnega telesa. Kajti ta način pomeni pravzaprav tavtološko ponavljanje v 1. točki tistega, kar izhaja že iz nesprejema predloga matičnega delovnega telesa. Mislim, da imate v tem popolnoma prav.</p>
               <p>Gospod Žarko Pregelj izvolite, še proceduralno.</p>
            </sp>
            <sp xml:id="SDZ1-Redna-19-1994-04-22.sp67">
               <speaker>ŽARKO PREGELJ:</speaker>
               <p>Spoštovani! Zgolj proceduralni dodatek. Namreč, v kolikor bi glasovali o drugem stališču, bi še vedno glasovali o zakonu. Zakona še nismo vrgli iz procedure, čeprav nismo sprejeli 1. točke. Res je drobnjakarsko, ampak tako je. Mi smo samo ugotovili, da v tako predlaganem besedilu ni primeren za drugo obravnavo.</p>
               <p>Sedaj pride druga alinea, ko matični odbor predlaga, kaj pa je treba narediti, da bo ta predlog primeren za drugo obravnavo. Šele v tretji fazi pride tisto, da je popolnoma neprimerno. Drži pa, ker je bil dan spreminjevalni predlog, v kolikor to sprejmemo, drugo fazo popolnoma preskočimo.</p>
            </sp>
            <sp xml:id="SDZ1-Redna-19-1994-04-22.sp68">
               <speaker>PODPREDSEDNIK DR. LEV KREFT:</speaker>
               <p>Gospod Žarko Pregelj, zakonodajni postopek glede zakona je že končan. Sedaj gre v resnici za sprejemanje. Takoj ko se sprejme 1. točka tako, kot je tu formulirana in sprejeta, je bila in konzumirana že z nesprejemom 1. točke matičnega delovnega telesa. Gre za v bistvu dodatne sklepe, ki izhajajo iz tega, da se je zakonodajni postopek končal. Edino, kar bi lahko rekli je, ne bi mogel seveda biti sklep pod točko 2 napisan pred sklepom pod točko 1. Drugače je pa tukaj tudi glede vrstnega reda popolnoma pravilno. Zakonodajni postopek je že končan in mi lahko o tem predlogu glasujemo. Če pa bi šli, kot vi pravite v drobnjakarstvo, bi seveda lahko zahtevali od predlagateljev, da v tem trenutku lahko odstopijo od točke 1, ker je že konzumirana s prejšnjim glasovanjem. To je vse.</p>
               <p>Gospod Tone Peršak.</p>
            </sp>
            <sp xml:id="SDZ1-Redna-19-1994-04-22.sp69">
               <speaker>ANTON PERŠAK:</speaker>
               <p>Gospod predsedujoči, se ne bi rad vmešaval v te debate, ampak rad bi samo vprašal ali ni logično, če prvi sklep delovnega telesa ni sprejet, da so vsi nadaljnji, ki se nanašajo na ta zakon, brezpredmetni. Možni so tudi drugi sklepi.</p>
            </sp>
            <sp xml:id="SDZ1-Redna-19-1994-04-22.sp70">
               <speaker>PODPREDSEDNIK DR. LEV KREFT:</speaker>
               <p>Tako tudi ravnamo. Saj tako ravnamo.</p>
            </sp>
            <sp xml:id="SDZ1-Redna-19-1994-04-22.sp71">
               <speaker>ANTON PERŠAK:</speaker>
               <p>Ne, ne ravnate, ker govorite, da boste dali naprej pred drugo ali pa tretjo točko na razpravo.</p>
            </sp>
            <sp xml:id="SDZ1-Redna-19-1994-04-22.sp72">
               <speaker>PODPREDSEDNIK DR. LEV KREFT:</speaker>
               <p>Nobene druge točke ne bom dal na glasovanje, kot ta sklep, ki predlaga, da se zakon ne sprejme in pod 2. točko predlaga dodaten sklep, kaj se lahko zgodi s to materijo, o kateri smo sicer razpravljali pred to točko dnevnega reda, ko je zakonodajni postopek zaključen. Se opravičujem, stvar je očitno zelo zapletena in tudi jaz sem verjetno stvari preveč zapleteno povedal. Torej, če ni več proceduralne razprave, nov proceduralni predlog, gospod Marjan Podobnik, izvolite.</p>
            </sp>
            <sp xml:id="SDZ1-Redna-19-1994-04-22.sp73">
               <speaker>MARJAN PODOBNIK:</speaker>
               <p>Spoštovani, jaz bi predlagal predlagateljem tega sklepa, da če drži ta interpretacija poslovnika, da dejansko umaknejo prvo točko, ker z drugim delom, da je pač treba nekaj urediti v zvezi z lastninjenjem podjetij, da če se pač ne sprejme naš predlog, naj to naredi Vlada se strinjam. Vendar se pa s prvo točko, da se predlog zakona zavrne, pa četudi gre samo za potrjevanje že sprejetih sklepov. Zato prosim, da predlagatelji, ker imate to možnost, od 1. točke odstopite, da bomo lahko 2. točko dejansko tudi enotno potrdili.</p>
            </sp>
            <sp xml:id="SDZ1-Redna-19-1994-04-22.sp74">
               <speaker>PODPREDSEDNIK DR. LEV KREFT:</speaker>
               <p>Gospod Marjan Podobnik, predlog zakona je že zavrnjen in se vsebinsko 1. točke ne da več umikati, ker je bila že sprejeta. Samo v obratno formuliranem odklanjanju sklepa matičnega delovnega telesa, tu ni nobene razlike med odklonitvijo prejšnjega sklepa, o katerem so glasovali, in pa sprejemom tega. Gre samo za to, na kar je opozarjal gospod Žarko Pregelj, na proceduralno čistost vložitve, na katero pa vlagatelji niso mogli gledati tisti trenutek, ko so vlagali ta predlog. Ker takrat smo pač imeli pred seboj stališča in sklepe matičnega telesa. Zato ne bom več dovolil proceduralne razprave, če ne boste dajali sklepov, o katerih bomo lahko proceduralno glasovali, sicer bom dal na glasovanje ta sklep. Besedo ima gospod Žarko Pregelj, pričakujem proceduralni predlog. Predvsem pa seveda ugovor temu, da dam to točko na glasovanje, da bomo lahko o čem glasovali.</p>
            </sp>
            <sp xml:id="SDZ1-Redna-19-1994-04-22.sp75">
               <speaker>ŽARKO PREGELJ:</speaker>
               <p>Spoštovani, dajem proceduralni predlog, da predsedujoči ugotovi, da ta predlog skupine poslancev ni bil vložen v skladu z vlaganjem dopolnilnih predlogov in k stališčem in sklepom, ki se vlagajo po principu amandmajev. Kaj se je zgodilo? Vložen je bil na dve točki hkrati. To ni možno. Vedno se lahko samo ne eno točko da amandma. Ugotovite, prosim, predsedujoči, da to ni pravilno vloženo, ugotovite, da je zakonska procedura končana in zaključimo proceduro.  </p>
            </sp>
            <sp xml:id="SDZ1-Redna-19-1994-04-22.sp76">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Žarko Pregelj, tega ne bom ugotovil, ker se ne strinjam z vami, z vašo interpretacijo. Dajem torej na glasovanje. Spremljevalni predlog skupine poslancev, s prvim podpisanim gospodom Igorjem Omerzo.  Ugotovimo sklepčnost! <stage>(61 prisotnih.)</stage></p>
               <p>Kdo je za? <stage>(49 poslancev.)</stage> Je kdo proti? <stage>(6 poslancev.)</stage></p>
               <p>Hvala lepa. Ugotavljam, da je ta spreminjevalni predlog sprejet.</p>
               <p>S tem zaključujem to točko dnevnega reda. Prehajamo k 39. točki dnevnega reda...</p>
               <p>Prosim, gospod Benjamin Henigman.</p>
            </sp>
            <sp xml:id="SDZ1-Redna-19-1994-04-22.sp77">
               <speaker>BENJAMIN HENIGMAN:</speaker>
               <p>Spoštovani predsedujoči! Že v raz-</p>
               <p>pravi sem nakazal in napovedal še en sklep. Predlog dodatnega sklepa k tej točki dnevnega reda. Ta sklep v bistvu zavezuje Vlado, da pripravi zakon, s katerim bo reševal tista podjetja, ki v zakonu o lastninskem preoblikovanju podjetij niso obsežena. S tem se je strinjal predstavnik Vlade, komisija in ostali. In to smo uskladili tudi z državnim sekretarjem. Sedaj ne vidim razloga, zakaj tega dodatnega sklepa niste dali na glasovanje.</p>
            </sp>
            <sp xml:id="SDZ1-Redna-19-1994-04-22.sp78">
               <speaker>PREDSEDNIK DR. LEV KREFT:</speaker>
               <p>Hvala lepa. Dodatnega sklepa nisem dal na glasovanje, ker se nanaša na isto materijo, na katero se nanaša tudi 2. točka spreminjevalnih predlogov skupine poslancev s prvim podpisanim gospodom Igorjem Omerzo, ki smo jo sprejeli. Ta, 2. točka govori, da nalaga Vladi Republike Slovenije, da prouči in predloži ustrezne predloge. Vaš predlog, pa po mojem osebnem mnenju, o istem, vsaj prekrivajočem se področju, nalaga da predloži poseben zakon. Torej vaš predlog ima manj določen rok, kajti tu je rok 45 dni. Vaš rok je čimprej, pa bolj določbo obliko, torej zakon na istega naslovnika. Iz tega razloga sem menil, da glasovanja o vašem dodatnem sklepu ni potrebno. Če želite, lahko dam na glasovanje, ali želi Državni zbor glasovati o tem predlogu.</p>
               <p>Gospod Marijan Poljšak želi razjasniti to vprašanje.</p>
            </sp>
            <sp xml:id="SDZ1-Redna-19-1994-04-22.sp79">
               <speaker>MARIJAN POLJŠAK:</speaker>
               <p>Mislim, da se o 1. točki dodatnih sklepov, ki jo je predlagal gospod Benjamin Henigman, lahko glasuje: "Državni zbor nalaga Vladi Republike Slovenije, da pripravi poseben zakon o lastninskem preoblikovanju podjetij, katera so prenesli..." ali ne.</p>
            </sp>
            <sp xml:id="SDZ1-Redna-19-1994-04-22.sp80">
               <speaker>PODPREDSEDNIK DR. LEV KREFT:</speaker>
               <p>Tega besedila ni več. Gospod Benjamin Henigman je predlagal spremenjen predlog dodatnega sklepa in samo en sklep, ki se glasi drugače.</p>
               <p>Sklep se glasi, če že o tem razpravljamo: "Državni zbor Republike Slovenije nalaga Vladi Republike Slovenije, da čimprej predloži poseben zakon o lastninskem preoblikovanju podjetij, katera so prenesla večinski delež svojih sredstev na Sklad Republike Slovenije za razvoj, za družbe poslovnega sistema slovenskih železarn in druga začasna podržavljena podjetja. S tem zakonom naj uredi tudi prepoved odprodaje navedenih podjetij izven kroga zaposlenih, bivših zaposlenih in upokojencev in družinskih članov zaposlenih, v skladu z določbami interne razdelitve in notranjega odkupa ZLPP, razen v soglasju z Agencijo Republike Slovenije za prestrukturiranje in privatizacijo". Se pravi z enim delom posega na materije v prejšnjem sklepu.</p>
               <p>Vprašal bi gospoda Ropa, da rešimo to vprašanje, da ne bomo razpravljali ali glasujemo o tem ali ne glasujemo, ampak da bomo pač glasovali.</p>
            </sp>
            <sp xml:id="SDZ1-Redna-19-1994-04-22.sp81">
               <speaker>MAG. TONE ROP:</speaker>
               <p>Ti dve stvari se pokrivata in te stvari bomo morali razrešiti s tem zakonom in s to določbo. Pravzaprav bo o tem tekla razprava, ko bomo s tem zakonom prišli. Imamo rok 45 dni, mi bomo prišli s tem rokom in takrat bomo o tem razpravljali. Notri bomo uredili tako podjetja, ki so v lasti sklada kot tudi državna podjetja. Tako, da mislim, da je to pokrito in ne vidim posebne potrebe. Jasno, da bodo tudi železarne prišle notri.</p>
            </sp>
            <sp xml:id="SDZ1-Redna-19-1994-04-22.sp82">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Benjamin Henigman, prosim.</p>
            </sp>
            <sp xml:id="SDZ1-Redna-19-1994-04-22.sp83">
               <speaker>BENJAMIN HENIGMAN:</speaker>
               <p>Hvala za besedo. Nočem zavlačevati, vendar 2. točka teh spreminjevalnih pogojev, pod katere sem tudi sam podpisan, nalaga Vladi, da prouči način lastninjenja. Moj predlog pa od Vlade zahteva, da predloži zakon. V tem je razlika. Se pravi, da zahtevamo zakon. Tam pa samo piše, da prouči način lastninjenja, in to reši s predpisi. V tem je razlika.</p>
               <p>Tukaj se zahteva zakon, tukaj se pa zahteva samo - lahko preberem do konca: "Državni zbor Republike Slovenije nalaga Vladi Republike Slovenije, da v 45 dnevih prouči način lastninjenja podjetij, ki so v delni ali v celotni lasti države in v okviru tega Sklada Republike Slovenije za razvoj in predloži ustrezne predloge v zvezi z načinom lastninjenja."</p>
               <p>Ustrezni predlogi, pa nikjer ne piše, da je zakon. Jaz sem pa predlagal, da se sprejme poseben zakon. V tem je razlika. In zato prosim, da daste ta predlog na glasovanje in s tem predlogom se je strinjal tudi predstavnik Vlade. Hvala.</p>
            </sp>
            <sp xml:id="SDZ1-Redna-19-1994-04-22.sp84">
               <speaker>PODPREDSEDNIK DR. LEV KREFT:</speaker>
               <p>Hvala lepa. Sedaj ste dobro razložili razlog, zaradi česar tega ne bom dal na glasovanje. Vaš predlog je natančno direktna sprememba sklepa, ki smo ga pravkar izglasovali. Izglasovali smo sklep, kot ste ga točno citirali, ki pravi, da naj Vlada v roku 45 dni prouči in predloži ustrezne predloge. Vi pa predlagate spremembo sklepa, ki smo ga pravkar sprejeli. Zato o vašem dodatnem sklepu ni možno glasovati, ker je bil s sprejemom tega spreminjevalnega predloga že konzumiran.</p>
               <p>Gospod Žarko Pregelj ima proceduralni predlog. Prosim. Potem bomo pa to točko dnevnega reda ponovno zaključili.</p>
            </sp>
            <sp xml:id="SDZ1-Redna-19-1994-04-22.sp85">
               <speaker>ŽARKO PREGELJ:</speaker>
               <p>Moj proceduralni predlog gre v tej smeri, da zahtevam, da Državni zbor z glasovanjem ugotovi, da je predsedujoči naredil napako, ker ni dal predloga gospoda Henigmana na glasovanje takrat, ko je dal na glasovanje v bistvu spreminjevalni predlog skupine. Jaz sem namreč opozoril, da spreminjevalni predlog skupine ni bil vložen v skladu s poslovnikom. V resnici je bil to dodatni sklep in na dodatne sklepe imajo pravico vsi vlagatelji dodatnih sklepov. In ker sta se dodatni sklep gospoda Henigmana in dodatni sklep skupine v bistvu delno ujemala, delno si nasprotovala, bi morali glasovati verjetno skupaj o njih dveh. Ne pa nekomu vzeti proceduro.</p>
            </sp>
            <sp xml:id="SDZ1-Redna-19-1994-04-22.sp86">
               <speaker>PODPREDSEDNIK DR. LEV KREFT:</speaker>
               <p>Dajem na glasovanje svojo razlago, ki se glasi: "Predloga dodatnega sklepa gospoda Benjamina Henigmana nisem dal na glasovanje pred glasovanjem o spreminjevalnem predlogu, ker se o dodatnih sklepih glasuje potem, ko je osnovno besedilo sprejeto. V tem smislu gospod Benjamin Henigman ni vložil, tako kot gospod Miran Potrč, amandmaja na spreminjevalne predloge skupine poslancev s prvim podpisanim Igorjem Omerzo, ampak je vložil predlog dodatnega sklepa k stališčem in sklepom oziroma k predlogu zakona. Zato v proceduralnem smislu tu nisem mogel pomagati na ta način, da bi ta sklep dal prej na glasovanje. To je moje tolmačenje v skladu s 70. členom, ki pravi: "Poslancu, ki želi govoriti o kršitvi poslovnika ali kršitvi dnevnega reda, da predsedujoči besedo takoj, ko jo zahteva," in tako dalje." Predsedujoči da potem govor v pojasnilo glede kršitve poslovnika ali dnevnega reda. Če poslanec ni zadovoljen s pojasnilom, odloči Državni zbor o vprašanju brez razprave."</p>
               <p>Na glasovanje dajem svojo razlago, kako sem ravnal. Ugotovimo sklepčnost! <stage>(58 prisotnih.)</stage></p>
               <p>Kdo je za? <stage>(44 poslancev.)</stage> Je kdo proti? <stage>(6 poslancev.)</stage></p>
               <p>Ugotavljam, da je moja razlaga sprejeta.</p>
               <p>Točka dnevnega reda je zaključena.</p>
               <p>Prehajam k <title>39. TOČKI DNEVNEGA REDA - PREDLOG OBVEZNE RAZLAGE 67. ČLENA ZAKONA O ZADRUGAH</title>.</p>
               <p>Predlog obvezne razlage je pripravil Sekretariat Državnega zbora. Ali želi zastopnik Sekretariata besedo? <stage>(Ne.)</stage> O predlogu je razpravljala Komisija za spremljanje in nadzor lastninskega preoblikovanja družbene lastnine. Ali želi gospod Izidor Rejc besedo? <stage>(Ne.)</stage> Ali želi Vlada besedo o tem predlogu obvezne razlage? Ugotavljam, da ne. Ali želijo besedo predstavniki poslanskih skupin? Ugotavljam, da ne. Besedo dajem poslancem in poslankam. Ali želi kdo besedo? Ugotavljam, da nihče, zato dajem predlog zboru, da z glasovanjem sprejme naslednjo obvezno razlago 67. člena zakona o zadrugah: "O zahtevah za denacionalizacijo premoženja, vloženih na podlagi 67. člena zakona o zadrugah, odločajo občinski upravni organi iz prve do tretje točke 54. člena zakona o denacionalizaciji, Uradni list Republike Slovenije št. 27/9l/l in 3l/93 v upravnem postopku, v katerem se v procesnem in materialno-pravnem pogledu smiselno uporabljajo določbe o denacionalizaciji." Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da smo obvezno razlago sprejeli in s tem zaključujem to točko dnevnega reda. Naslednja, <title>40. TOČKA DNEVNEGA REDA</title> je <title>PREDLOG ZA SPREJEM OBVEZNE RAZLAGE DOLOČB ZAKONA O IGRAH NA SREČO, ZAKONA O DAVKIH OBČANOV IN ZAKONA O RAČUNOVODSTVU.</title>
               </p>
               <p>Predlog matičnega delovnega telesa je bil, da ni uspel zaključiti obravnave predloga za sprejem obvezne razlage. V skladu s 73. členom predlagam proceduralni sklep, da to točko odložimo na eno izmed naslednjih sej. Prosim, da ugotovimo sklepčnost.</p>
               <p>Gre za 40. točko dnevnega reda.</p>
               <p>Ni pogojev za izvedbo, ker matično delovno telo ni pripravilo. Želite besedo? Obrazložitev glasu, gospod Ivo Hvalica.</p>
            </sp>
            <sp xml:id="SDZ1-Redna-19-1994-04-22.sp87">
               <speaker>IVO HVALICA:</speaker>
               <p>Hvala lepa, spoštovani. Rekel bi le nekaj besed. Ta točka dnevnega reda je predmet <stage>(bom kar odkrito rekel)</stage>, izjemnega lobiranja. Ne vem, kdo, od kod in kako pritiska spodaj, od zgoraj ali kakorkoli, samo ta točka dnevnega reda je bila že večkrat na dnevnem redu Odbora za finance in bom kar odkrito povedal. Po mojem mnenju se je hotela tudi takrat spraviti skozi, ko sem bil jaz nekaj dni brez mandata. Prišel sem na sejo odbora <stage>(iskati me je prišel dr. Zagožen)</stage> in obrazložil, da ne gre tako. Lahko sumim, kakorkoli že. To zahteva temeljito obravnavo. Zadeva je izjemno občutljiva. Gre za stvari, gre namreč za to, da SDK nima jasnih instrumentov, kako naj se ravna na podlagi obstoječe stare zakonodaje. Ne bi ponavljal, da je ta zakonodaja nastajala takrat, ko se nobenemu niti sanjalo ni, do kakšnih razsežnosti se bo igralništvo razvilo. Na vsak način, tu je potrebna obširna, resna razprava na Odboru za finance s povabljenimi, to se pravi, s SDK, ki je to avtentično razlago pripravil, in šele potem se lahko to glasuje. Obžalujem, da sem moral tu nastopiti, ampak ni tu predsednika Odbora za finance. Raje bi videl, da bi bil tu, ampak bi približno isto povedal. Hvala lepa.</p>
            </sp>
            <sp xml:id="SDZ1-Redna-19-1994-04-22.sp88">
               <speaker>PODPREDSEDNIK DR. LEV KREFT:</speaker>
               <p>Hvala lepa. Dajem na glasovanje sklep proceduralne narave, da v skladu s 73. členom preložimo to točko na eno naslednjih sej Državnega zbora.</p>
               <p>Gospod Ciril Pucko ima besedo.</p>
            </sp>
            <sp xml:id="SDZ1-Redna-19-1994-04-22.sp89">
               <speaker>CIRIL PUCKO:</speaker>
               <p>Hvala lepa, gospod predsedujoči. Sprašujem predstavnika odbora, zakaj v šestih oziroma v sedmih mesecih ni bil sposoben pripraviti obvezne razlage?</p>
            </sp>
            <sp xml:id="SDZ1-Redna-19-1994-04-22.sp90">
               <speaker>PODPREDSEDNIK DR. LEV KREFT:</speaker>
               <p>Na to vprašanje, glede na to, da predsednika odbora ni, vam lahko vsak član in članice odbora odgovori posebej.</p>
               <p>Želi kdo v imenu odbora odgovoriti na to vprašanje? Ugotavljam, da ne. Dajem na glasovanje predlog sklepa, tako kot sem ga formuliral. Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(13 poslancev.)</stage></p>
               <p>Besedo ima gospod Ivo Hvalica. Ali je to še v okviru te točke dnevnega reda? Hvala lepa. S tem zaključujem to točko dnevnega reda.</p>
               <p>Prehajamo k <title>41. TOČKI DNEVNEGA REDA, PREDLOG ZA SPREJEM OBVEZNE RAZLAGE 21. ČLENA ZAKONA O POLITIČNEM ZDRUŽEVANJU</title>.</p>
               <p>Predlog za sprejem obvezne razlage prvega odstavka 21. člena zakona o političnem združevanju je zboru predložila skupina poslancev: Zmago Jelinčič, Polonca Dobrajc, Tone Peršak, Breda Pečan in Miloš Pavlica.</p>
               <p>Želi predstavnik predlagateljev besedo? <stage>(Ne.)</stage> Predlog za obvezno razlago je obravnaval Odbor za notranjo politiko in pravosodje, kot matično delovno telo. Želi poročevalec odbora besedo? <stage>(Ne.)</stage> Želi besedo predstavnik Sekretariata za zakonodajo in pravne zadeve? <stage>(Ne.)</stage> Želijo besedo predstavniki poslanskih skupin? <stage>(Ne.)</stage> Besedo dajem poslankam in poslancem. Pisnih prijav ni bilo. Želi kdo besedo? Ugotavljam, da nihče. Zaključujem razpravo.</p>
               <p>Prehajamo na odločanje o predlogu naslednjega sklepa.</p>
               <p>1. Državni zbor Republike Slovenije sprejme predlog za obvezno razlago prvega odstavka 21. člena zakona o političnem združevanju.</p>
               <p>2. Državni zbor nalaga Sekretariatu za zakonodajo in pravne zadeve, da pripravi končno besedilo obvezne razlage, pri čemer naj upošteva stališča Odbora za notranjo politiko in pravosodje.</p>
               <p>Želi kdo razpravljati o predlaganem sklepu? Ugotavljam, da ne in ga dajem na glasovanje. Ugotovimo sklepčnost! <stage>(55 prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(6 poslancev.)</stage></p>
               <p>Ugotavljam, da smo sklep sprejeli.</p>
               <p>S tem zaključujem to točko dnevnega reda.</p>
               <p>Prehajamo na <title>42. TOČKO DNEVNEGA REDA, OBRAVNAVA PREDLOGA ZA SPREJEM OBVEZNE RAZLAGE 53. IN 62. ČLENA ZAKONA O UREJANJU NASELIJ IN DRUGIH POSEGOV V PROSTOR TER 36. ČLENA ZAKONA O GRADITVI OBJEKTOV</title>.</p>
               <p>Predlog za sprejem obvezne razlage 53. in 62. člena zakona o urejanju naselij in drugih posegov v prostor ter 36. člena zakona o graditvi objektov je zboru predložila poslanka Breda Pečan.</p>
               <p>Želi gospa Pečanova besedo? <stage>(Ne.)</stage></p>
               <p>Predlog za obvezno razlago sta obravnavala Odbor za gospodarstvo in Odbor za infrastrukturo in okolje. Želita poročevalca odbora besedo? <stage>(Ne.)</stage> Želi besedo predstavnik Sekretariata za zakonodajo in pravne zadeve? <stage>(Ne.)</stage> Želi predstavnik Vlade besedo? <stage>(Ne.)</stage> Želijo besedo predstavniki poslanskih skupin? <stage>(Tudi ne.)</stage> Želijo besedo poslanke in poslanci? Prav tako ne.</p>
               <p>Prehajamo na odločanje o predlogu naslednjega sklepa.</p>
               <p>1. Predlog za obvezno razlago 53. in 62. člena zakona o urejanju naselij in drugih posegov v prostor ter 36. člena zakona o ureditvi objektov se ne sprejme.</p>
               <p>2. Vlada Republike Slovenije naj pospeši  pripravo zakona o urejanju prostora in graditvi  ter v njem preuči možnosti in načine upravičenosti razpolaganja z zemljišči ali objekti in na osnovi drugih pravnih listih.</p>
               <p>Želi kdo listino o tako predlaganem sklepu? Ugotavljam, da ne in ga dajem na glasovanje. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(32 poslancev.)</stage> Je kdo proti? <stage>(3 poslanci.)</stage></p>
               <p>Ugotavljam, da smo ta sklep sprejeli.</p>
               <p>S tem zaključujem to točko dnevnega reda.</p>
               <p>Naslednja je <title>44. TOČKA DNEVNEGA REDA, INFORMACIJA O UVAJANJU ZASEBNEGA DELA V PROSTORIH JAVNIH ZDRAVSTVENIH ZAVODOV</title>.</p>
               <p>Informacijo je zboru predložilo Ministrstvo za zdravstvo na podlagi sklepa Državnega zbora, sprejetega na 18. seji, dne 1.3.1994 ob obravnavi poslanskega vprašanja poslanke Irene Oman, glede najemne pogodbe med kranjsko porodnišnico in zasebnim plastičnim kirurgom.</p>
               <p>Želi predstavnik ministrstva besedo? <stage>(Ne.)</stage> Informacijo je obravnaval Odbor za zdravstvo, delo, družino in socialno politiko. Želi poročevalec odbora besedo? Besedo ima gospod Štefan Kociper.</p>
               <p>Prosim, da v dvorani vlada tako stanje, da bomo uspeli voditi sejo naprej. Hkrati vas obveščam, da bomo glede na najavljeno udeležbo in neudeležbo to sejo končali najkasneje ob 15. uri.</p>
               <p>Besedo ima gospod Štefan Kociper.</p>
            </sp>
            <sp xml:id="SDZ1-Redna-19-1994-04-22.sp91">
               <speaker>ŠTEFAN KOCIPER:</speaker>
               <p>Hvala lepa. Odbor Državnega zbora Republike Slovenije za zdravstvo, delo, družino in socialno politiko je na svoji 35. seji, dne 20. aprila 1994, obravnaval informacijo o uvajanju zasebnega dela v zdravstvo v Republiki Sloveniji, ki jo je Državnemu zboru predložila Vlada Republike Slovenije. Po opravljeni razpravi je odbor sprejel pet sklepov. Na klopi imate poročilo, kjer so štirje sklepi, zato se v imenu odbora opravičujem, ker je pomotoma izostal še en sklep, ki ga bom zdaj prebral na prvem mestu. Namreč ta sklep se glasi: "Državni zbor nalaga Ministrstvu za zdravstvo, naj do junija 1994 predloži dopolnjen program uvajanja zasebnega dela v zdravstvo in naj konkretno odgovori na naslednja vprašanja.</p>
               <p>1. Kako bo ministrstvo zagotovilo enake možnosti dela, kvalitete dela in plačila zasebnemu in javnemu zdravstvenemu delavcu?</p>
               <p>2. Kaj bo ministrstvo storilo, da bi preprečili direktno finančno odvisnost zdravnika od bolnika?</p>
               <p>3. Kako bo v novih pogojih dela zagotovljeno koordinirano delovanje vseh oblik zdravstvenega varstva v zdravstvenih območjih?</p>
               <p>4. Kako bo zagotovljeno izboljšanje kvalitete preventivnega dela?</p>
               <p>5. Kakšno bo mesto patronažne službe v novo nastalem sistemu zdravstvenega varstva?</p>
               <p>6. Kako bo v Sloveniji vzpostavljen nadzor nad kvaliteto dela v zdravstvu? To je predlog prvega sklepa.</p>
               <p>Potem je odbor sprejel še naslednje sklepe, ki jih predlaga, da: "Državni zbor Republike Slovenije podpira prizadevanja Ministrstva za zdravstvo, da uvede red v oddajanje prostih kapacitet javnih zdravstvenih zavodov v najem zasebnikom in nalaga ministrstvu, da zagotovi najem prostih kapacitet v slovenskem prostoru in s tem prepreči nastajanje dveh vzporednih sistemov."</p>
               <p>Naslednji sklep: "Državni zbor Republike Slovenije meni, da naj bo zasebna zdravstvena dejavnost del javne zdravstvene dejavnosti. V mrežo javne zdravstvene službe naj se vključujejo ob javnih zdravstvenih zavodih tudi zasebni zdravstveni delavci kot koncesionarji, kadar je to zdravstveni interes zavarovanih oseb ali je osebno opravljanje zdravstvenih storitev cenejše kot v javnih zdravstvenih zavodih. Uvajanje vseh oblik zasebne zdravstvene dejavnosti naj bo postopno in nadzorovano s strani Ministrstva za zdravstvo, ki odgovarja za delovanje sistema zdravstvenega varstva."</p>
               <p>Naslednji sklep: "Državni zbor Republike Slovenije meni, da proces spreminjanja sistema zdravstvenega varstva iz javnega v mešani javno-zasebni vodijo v zakonu določeni partnerji z usklajevanjem interesov. Ti so lahko objektivno različni in celo nasprotni. V primerih, ko usklajevanje ne uspe, mora prevladati skupni interes, ki ga zastopa Ministrstvo za zdravstvo. V spornih primerih so torej posebni interesi drugih partnerjev podrejeni skupnemu."</p>
               <p>In še zadnji predlog sklepa: "Državni zbor Republike Slovenije zavezuje Vlado Republike Slovenije, da pripravi spremembe zakona o zdravstveni dejavnosti v zvezi z odpravo konkurenčne klavzule." Hvala lepa.</p>
            </sp>
            <sp xml:id="SDZ1-Redna-19-1994-04-22.sp92">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi besedo predstavnik Sekretariata za zakonodajo in pravne zadeve? <stage>(Ne.)</stage> Želijo besedo predstavniki poslanskih skupin? Gospa Irena Oman in gospod Janko predan, se je že prijavil prej pisno. Ali ste v imenu poslanske skupine? Gospod dr. Janko Predan ima besedo. Prosim.</p>
            </sp>
            <sp xml:id="SDZ1-Redna-19-1994-04-22.sp93">
               <speaker>JANKO PREDAN:</speaker>
               <p>Spoštovani predsedujoči, spoštovane gospe poslanke, gospodje poslanci! V imenu poslanske skupine Zelenih SLDS menimo, da je informacija o uvajanju zasebnega dela v zdravstvo, dobra informacija. Po našem mnenju pa v tem trenutku ni mogoče dati analitične ocene uvajanja zasebnega dela preprosto zato, ker je pač preteklo premalo časa od uvajanja nove zakonodaje s tega področja. Kljub temu pa bi želeli poudariti nekatere stvari.</p>
               <p>1. Uvajanje zasebnega dela je nujno, zakonsko torej regulirano in proces teče. Seveda pa je žal ne povsem dorečen in brez pravil igre. Res pa je tudi, da ni modela za primerjavo in tudi, kako to uresničevati.</p>
               <p>2. Dosedanja organiziranost zdravstvenega varstva je bila dobra in pogosto za Zahodno Evropo vzorčna. Ne moremo porušiti že dobro utečenih organizacijskih oblik. Tu mislimo  predvsem na zdravstveno domsko obliko - skoraj vse na enem mestu in dispanzersko metodo dela.</p>
               <p>3. Zasebno delo je del javnega zdravstva, ki ga zraven koncesionarjev tvorijo še javni zavodi. Je pa še del zasebnega sektorja, ki niso koncesionarji, izvajajo pa zdravstveno varstvo brez koncesij in so izven mreže in izven kontrole zdravstvene zavarovalnice.</p>
               <p>4. Izhodišče za plačilo storitev je za obvezno zdravstveno varstvo v obeh sektorjih javnega zdravstva enako. Za druge storitve pa se cene oblikujejo tržno, to so nadstandardne storitve, ki se tudi sicer lahko posebej zavarujejo pri zavarovalnicah.</p>
               <p>5. Iz narodno gospodarskega vidika tako preoblikovano zdravstveno varstvo ne sme in ne  more podražiti zdravstvenega varstva. Zato so potrebni ukrepi poenotenih normativov in racionalizacij, dodelana mreža zdravstvenih ustanov in realna cena storitev.                                  </p>
               <p>6. Potreben je nadzor, ki ga poleg notranjega nadzora izvajajo še s strani stroke zdravniška in sestrska zbornica, glede storitev Zavod za zdravstveno zavarovanje in glede upravnih in drugih zadev Ministrstvo za zdravstvo, ki ima tudi pravico arbitraže.</p>
               <p>7. V zdravstvenih domovih ni možno prostore oddajati nezdravstvenim ustanovam ampak jih je dati v najem koncesionarjem, saj tako ne bomo zidali novih prostorov, če prostore že imamo in so primerno opremljeni.</p>
               <p>Ministrstvu za zdravstvo predlagamo, da začne postopek za spremembo zakona o zdravstvenem zavarovanju in zdravstvenem varstvu glede konkurenčne klavzule, ki zdaj vsem strokovnjakom onemogoča delo v obeh sektorjih - delajo lahko samo privatno ali pa samo v javnem sektorju. To spremembo predlagamo predvsem zato, da bolnišnično zdravstveno varstvo ne bo strokovno osiromašeno. Seveda pa se s tem vprašanjem povezuje tudi primerno plačilo za opravljeno delo na vseh nivojih zdravstvenega varstva: na primarnem, sekundarnem in tercialnem. Sicer pa podpiramo sklepe matičnega odbora. Hvala.</p>
            </sp>
            <sp xml:id="SDZ1-Redna-19-1994-04-22.sp94">
               <speaker>PODPREDSEDNIK DR. LEV KRET:</speaker>
               <p>Hvala lepa. Besedo ima gospa Irena Oman.</p>
            </sp>
            <sp xml:id="SDZ1-Redna-19-1994-04-22.sp95">
               <speaker>IRENA OMAN:</speaker>
               <p>Hvala lepa. Spoštovani! S tega mesta želim poudariti, da se naša poslanska skupina ne more strinjati z načinom sklicevanja sej delovnih teles tik pred zasedanjem oziroma tik pred obravnavo točke na zasedanju Državnega zbora, kot se je to zgodilo v tem primeru s to točko s strani matičnega odbora, ki ga vodi gospod Kociper. Tako delo vodi v kratenje pravic poslanca, da na seji delovnega telesa pove svoje stališče in ne, da ga predsednik delovnega telesa stalno prekinja, češ, da se mudi. Menim tudi, da je Odbor za zdravstvo, delo družino in socialne zadeve tej problematiki posvetil premalo pozornosti, premalo časa in razpravo v naglici opravil površno. Tudi smo se člani odbora premalo vsestransko, poudarjam vsestransko, seznanili s to problematiko. Zato tega menim, da bi bilo to točko dnevnega reda potrebno preložiti na 20. sejo Državnega zbora in prosim, predsedujoči, če boste to po mojem nastopu dali tudi na glasovanje.</p>
               <p>Želela bi podpreti oziroma ponovno poudariti priporo-</p>
               <p>čila matičnega delovnega telesa in sicer v tistem delu, ko Ministrstvo za zdravstvo poudarja, da v slovenskem zdravstvu postopno prehajamo od popolnoma javnega sistema zdravstva k mešanemu sistemu, javno zasebnemu, v katerem na eni strani igra vlogo prostovoljno zdravstveno zavarovanje, na drugi strani pa zasebno delo. Tudi Ministrstvo za zdravstvo poudarja in opozarja na to, da proces, ki se je začel, ni nadziran in da se je pač potrebno opredeliti, kakšno zdravstvo želimo v Sloveniji in kaj želimo doseči z zasebnim delom.</p>
               <p>Če me boste vprašali, če se zavzemam za zasebno prakso, se zavzemam, tako da v nadaljevanju, v kolikor ne bo izglasovano, da preložimo na 20. sejo, ne bo kakšnih podtikanj, da sem proti zasebnemu zdravstvu; jih že sedaj zavračam.</p>
               <p>Ministrstvo za zdravstvo je v svojo informacijo "Uvajanje zasebnega dela v zdravstvu v Republiki Sloveniji" opisalo cilje, načela in pričakovanja ob uvajanju zasebne prakse v zdravstvu. V 3. točki, kjer opisuje načela, je vpisano načelo enakosti zavarovancev, ki naj bi preprečilo socialno razslojevanje zavarovancev. Ministrstvo za zdravstvo, vsaj tako jaz razumem, pa je v tem načelnem delu verjetno pomotoma pozabilo na enakost in socialno razslojevanje zdravnikov, ki delajo v javni zdravstveni ustanovi pod isto streho, pa čeravno eden v javni in drugi v zasebni praksi.</p>
               <p>Kljub vsemu bi se želela vrniti na problematiko, ki se dogaja v kranjski porodnišnici. Predvidevam, da se bo kdo dotaknil problematike, ki se dogaja v Mestu Ljubljani. Že zadnjič sem skušala pokazati, kako se po mojem izračunu pretaka denar, denimo v kranjski porodnišnici in koliko prispeva zdravnik zasebnik in koliko je zdravnik v državni ustanovi zaposlen. In sem trdila, da zasebnik prejme okoli 90% denarja, ki ga akumulira s svojim delom. Pod isto streho pa dela zdravnik, ki je v državni službi in dobi največ 7% denarja, ki ga tudi akumulira v to isto hišo.</p>
               <p>Zasebnik torej, pod takimi pogoji, tudi to sem trdila že zadnjič, zasluži vsaj 10-krat več, kot zdravnik v državni službi, čeprav slednji opravlja, samo v tem konkretnem primeru, težje in odgovornejše delo. Poleg tega, kar se mi zdi skrajno neresno, pa lahko zasebnik zaposli še drugega zdravnika brez koncesije. To je tudi edina strokovna kontrola nad zasebnikom.</p>
               <p>Zato predlagam sklep približno v tej smeri, da finančno plat v kranjski porodnišnici prouči neodvisna komisija ekonomistov, recimo Inštituta ekonomske ali pravne fakultete in da se ta komisija uporabi potem, denimo tudi v vseh drugih bolnišničnih oddelkih, kjer so prostori že oddani zasebnikom ali pa zdravstvenih domovih. Ne mislim pa s tem na višino cene za najemnino prostorov, ampak za to, drugo plat financiranja, koliko kdo v hišo prispeva, koliko iz nje črpa in koliko dejansko država krije stroške nekega zdravnika zasebnika.</p>
               <p>Menim, da je zelo pomembno, če se bo to zgodilo, skratka, če bo podana celovita analiza strokovne ekonomske plati, ker menim, da se bo samo tako mogoče trezno odločati tudi o vseh drugih primerih. Prepričana sem, da ne želimo, da se kjerkoli drugje v Sloveniji še primer, kot se je dogodil v kranjski porodnišnici. In ne nazadnje, v kranjski porodnišnici se je 31.3. mudila komisija razširjenega republiškega strokovnega kolegija za ginekologijo in porodništvo s predsednikom in tremi člani, ni pomembno, da naštevam. Ta komisija je obiskala VGP z nalogo, da iz strokovno-medicinske plati oceni dogajanja in stanje v porodnišnici, ki je nastalo po 14-mesečnem oddajanju bolnišničnih prostorov zasebniku. Jaz, minister Voljč, se vam zahvaljujem, da je ta komisija tako hitro obiskala kranjsko porodnišnico in pričakujem, da, ko bo podano strokovno mnenje, da ga bomo tudi poslanci lahko videli.</p>
               <p>V celoti bom, če bo prišlo do glasovanja, podprla sklepe in tudi naša poslanska skupina, sklepe, ki jih je pripravil matični odbor. Razen sklepa pod številko 4. Ta sklep govori: "Državni zbor Republike Slovenije zavezuje Vlado Republike Slovenije, da pripravi spremembe zakona o zdravstveni dejavnosti v zvezi z odpravo konkurenčne klavzule." Oprostite, jaz to razumem takole. Zdravnik bo delal v javni zdravstveni ustanovi dopoldan in preusmerjal paciente v svojo zasebno ambulanto v popoldanski čas. To je tisto, kar se zdaj dogaja v zobozdravstvu in kar želimo preprečiti. Jaz in naša poslanska skupina bom glasovala proti temu sklepu in pozivam tudi vas. Hvala.</p>
            </sp>
            <sp xml:id="SDZ1-Redna-19-1994-04-22.sp96">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo v imenu poslanskih skupin? Proceduralno? Gospod Štefan Kociper ima besedo proceduralno.</p>
            </sp>
            <sp xml:id="SDZ1-Redna-19-1994-04-22.sp97">
               <speaker>ŠTEFAN KOCIPER:</speaker>
               <p>Hvala lepa. Jaz se oproščam, moram po nastopu gospe Omanove reagirati na njen proceduralni predlog. Ali lahko?</p>
            </sp>
            <sp xml:id="SDZ1-Redna-19-1994-04-22.sp98">
               <speaker>PODPREDSEDNIK DR. LEV KREFT:</speaker>
               <p><stage>(Ne.)</stage> To ni mogoče, gospod Štefan Kociper. Najprej imajo besedo poslanske skupine. Njen proceduralni predlog bom dal v obravnavo, če bo treba na njega kaj odgovoriti in pojasniti, potem, ko se zvrstijo poslanske skupine. Se opravičujem.</p>
            </sp>
            <sp xml:id="SDZ1-Redna-19-1994-04-22.sp99">
               <speaker>ŠTEFAN KOCIPER:</speaker>
               <p>Še nekaj časa boste potem pač s to informacijo, ki jo je gospa Omanova dala tukaj, zavedeni. Zato sem želel pojasniti. Hvala lepa.</p>
            </sp>
            <sp xml:id="SDZ1-Redna-19-1994-04-22.sp100">
               <speaker>PODPREDSEDNIK DR. LEV KREFT:</speaker>
               <p>Ni mogoča, na žalost, polemika med potekom stališč poslanskih skupin. Gre za stališča poslanskih skupin. Besedo ima gospa dr. Mateja Kožuh-Novak.</p>
            </sp>
            <sp xml:id="SDZ1-Redna-19-1994-04-22.sp101">
               <speaker>DR. MATEJA KOŽUH-NOVAK:</speaker>
               <p>Spoštovane kolegice in kolegi! V poslanski skupini Združene liste sprejemamo informacijo, ki jo je dalo Ministrstvo za zdravstvo. Smo pa predlagali dopolnitev, kar je naš matični odbor tudi sprejel, da nam pripravijo v doglednem času izpopolnjeno informacijo. Dali smo prav v alineah, tako da mislim, da ministrstvu ne bo težko pripraviti. Mi bomo podprli vse predlagane sklepe, ki jih je pripravil matični odbor.</p>
            </sp>
            <sp xml:id="SDZ1-Redna-19-1994-04-22.sp102">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo v imenu poslanskih skupin? Ugotavljam, da ne in preden dam besedo poslankam in poslancem, dajem v sprejem Državnemu zboru, če se bo seveda v sklepčnem številu zbral za glasovanje, predlog, ki ga je podala v imenu poslanske skupine, torej v imenu Samostojne poslanske skupine, gospa Irena Oman, da se razprava in odločanje o tej točki dnevnega reda preložita na 20. sejo Državnega zbora. Ne bom prosil, da ugotovimo sklepčnost, bom raje počakal. Besedo ima pa gospod Štefan Kociper, ki bi želel proceduralno dati drugačen predlog. Prosim, da zagotovimo sklepčnost v dvorani.</p>
            </sp>
            <sp xml:id="SDZ1-Redna-19-1994-04-22.sp103">
               <speaker>ŠTEFAN KOCIPER:</speaker>
               <p>Predsedujoči! Menim, da je to vsebinski predlog, da ni zgolj proceduralni, zato upam, da je dovoljeno vsaj odgovoriti na tisto, kar ni resnično v prvem delu gospe Irene Oman. Najprej bi seveda rekel, da je....</p>
            </sp>
            <sp xml:id="SDZ1-Redna-19-1994-04-22.sp104">
               <speaker>PODPREDSEDNIK DR. LEV KREFT:</speaker>
               <p>Jaz bi opozoril, gospod Štefan Kociper, da s stališči poslanskih skupin ni mogoče na ta način, dokler nismo odprli razprave.</p>
            </sp>
            <sp xml:id="SDZ1-Redna-19-1994-04-22.sp105">
               <speaker>ŠTEFAN KOCIPER:</speaker>
               <p>Oprostite, to so bile ugotovitve odbora. Ali o tem lahko kaj rečem? Jaz sprašujem, če lahko kaj rečem o tem, kaj je odbor delal, ker je bil govor o tem? Torej, odbor je dobil v torek, 19. t.m., od predsednika Rigelnika dodelitev te točke dnevnega reda, da obravnava informacijo o zasebnem delu v zdravstvu. V torek, 19., čez kako minuto ali uro je odbor razširil sejo, ki jo je imel že sklicano za sredo in je takoj  obravnaval to točko. V torek je imel pododbor, ki ga vodi gospa dr. Mateja Kožuh Novak obravnavo te točke. Ko sem prišel kot gost na to točko, sta sedela tam dr. Mateja Kožuh Novak in gospod Korošec. Gospa Irena Omanova je prišla zadnjih petnajst minut. Zato verjamem, da ni mogoče v tako kratkem času resno obravnavati te točke, kot je tudi sama ugotovila. Na odboru, ko je zamudila več kot pol seje, verjamem, da je bilo tudi premalo časa.</p>
               <p>Mislim, da je prav in korektno, da visoki zbor tudi zve, v kakšnih okoliščinah ta odbor deluje. Naj mimogrede povem, da smo trikrat ali štirikrat prestavili točke dnevnega reda, ki jih mora odbor obravnavati za to sejo. Ne vem, če jih bomo lahko obravnavali.</p>
               <p>Sedaj bi apeliral na vodje poslanskih skupin, prav tako kot tudi individualno apeliram, da naj vendar razumsko odločajo in seje Državnih zborov ne razmeščajo kar tako, preden se ena konča, se že druga začne. Tako se je tokrat zgodilo. Toliko v opravičilu. Vsekakor ima vsak član odbora pravico in je tudi normalno, da kritizira predsedujočega. Pojasnil sem samo objektivne okoliščine, v katerih ni mogoče drugače delati.</p>
               <p>Ti predlogi sklepov, za katere je gospa Irena Oman tudi povedala, da so v redu in jih bo tudi podprla, so v teh okoliščinah tisto, kar lahko naredimo. Ne verjamem, da bo področje zasebnega dela v zdravstvu kaj boljše, če bomo to prekladali iz meseca v mesec, tako kot je tudi že gospa Irena Oman predlagala na odboru. Poizkuša tudi na tem zboru. Sprejmimo te sklepe in naj potem tudi ministrstvo in Vlada kaj več ukreneta, v prid boljšega, kvalitetnejšega razvoja zasebnega dela v zdravstvu. Hvala lepa.</p>
            </sp>
            <sp xml:id="SDZ1-Redna-19-1994-04-22.sp106">
               <speaker>PODPREDSEDNIK DR. LEV KREFT:</speaker>
               <p>Hvala lepa, gospod Štefan Kociper. Dal bom vam besedo, predtem pa dovolite, da vam povem. Pri poslovniku in pri izvajanju poslovnika ne gre ne za dobroto, ne za pravico. Gre za izvajanje pravil. To, kar sem sedaj storil, sem naredil v nasprotju s poslovnikom. To sam priznavam. Sedaj bom moral odpreti razpravo, kljub predlogu gospe Irene Oman, da se razprava in odločanje iz današnje seje preloži na naslednjo sejo.</p>
               <p>Če sem dal besedo gospodu Štefanu Kocipru, bom moral dati besedo vsem, ki želijo o tej zadevi naprej polemizirati. Zaradi tega, ne glede na to, kakšna stališča so izrečena v stališčih poslanskih skupin, ni mogoče na njih replicirati. Replika je samo, ko se odpre razprava za vse poslanke in poslance.</p>
               <p>Besedo dajem gospe Ireni Oman.</p>
            </sp>
            <sp xml:id="SDZ1-Redna-19-1994-04-22.sp107">
               <speaker>IRENA OMAN:</speaker>
               <p>Gospod Kociper, sedaj vam moram replicirati, če ravno mislim, da je to velika izguba časa.</p>
               <p>Strinjam se, da ste vi eden najbolj vestnih poslancev in zelo točno od začetka do konca sedite na odborih, katerih ste član. Tistega dne, ko je zasedal vaš odbor, sem bila na kolegiju, ko sem ga končala, sem prišla na vaš odbor oziroma,  ko je zasedal pododbor za zdravstvo. Pododbor za zdravstvo je  pododbor Odbora za zdravstvo. To, kdaj je naloga dodeljena nekemu delovnemu telesu, pa ni moj problem. Samo protestiram, da se problematika te vrste obravnava tik pred zdajci. Da se sploh obravnava, boste že priznali, je moja zasluga. Hvala.</p>
            </sp>
            <sp xml:id="SDZ1-Redna-19-1994-04-22.sp108">
               <speaker>PODPREDSEDNIK DR. LEV KREFT:</speaker>
               <p>Hvala lepa. Sedaj bi dal sklep proceduralne narave na glasovanje.</p>
               <p>Sklep se glasi, da se ta točka dnevnega reda, to je razprava in odločanje o tej točki dnevnega reda, preloži na 20. sejo Državnega zbora. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(17 poslancev.)</stage> Je kdo proti? <stage>(31 poslancev.)</stage></p>
               <p>Ugotavljam, da nismo sprejeli tega predloga sklepa.</p>
               <p>Odpiram razpravo za poslance in poslanke. Ali kdo želi besedo? Ugotavljam, da nihče. Zaključujem razpravo in prehajamo k odločanju.</p>
               <p>Gospod dr. Franc Zagožen, izvolite.</p>
            </sp>
            <sp xml:id="SDZ1-Redna-19-1994-04-22.sp109">
               <speaker>DR. FRANC ZAGOŽEN:</speaker>
               <p>Spoštovani zbor! Na kratko bi rad opozoril na nekatere probleme. Res je, zasebno delo in se uvaja stihijsko. Potrebno bi bilo voditi veliko bolje. Opozoril bi samo na samovoljo direktorja zavodov, pa tudi na samovoljo lokalnih oblasti, ki ne upoštevajo zakona pri podeljevanju koncesij.</p>
               <p>Tako se poizkuša ustvariti ali uveljaviti stališče, da brez tako organiziranih zavodov zdravstvo ne more dobro delovati in se zavira uvajanje zasebnega dela v zdravstvu.</p>
               <p>Menim, da je potrebno opozoriti na problem črne prakse v zdravstvu in zobozdravstvu, popoldan ali pa celo dopoldan, kar v javnih zavodih, ker se menda dogajajo v velikem obsegu, torej za direktno plačilo ne zavodu ampak zdravniku, ki dela v javnem zavodu in v delovnem času. Ob tem se pojavlja tudi tako imenovana siva praksa, ko se v rednem delovnem času zaračunava storitve in se jih ne opravlja na stroške zdravstvenega zavarovanja, ampak za zavod. Torej ne gre privatno v žep, je pa to dohodek zavoda ob tistem, ko izpolni seveda svoj plan ali pa ne na podlagi pogodbe z Zavodom za zdravstveno zavarovanje. Tako se uvaja nelojalna konkurenca zasebnim zdravnikom, izogiba se plačilom davkov.</p>
               <p>In še na en poseben pojav so me opozorili zdravniki, seveda zdravniki, ki se ukvarjajo z zasebno prakso in to najbolj čutijo. Izkorišča se vsaj tiste, ki so sposobni sami plačati, da se jim nudi posebna ugodnost, tako da je recimo čakalna doba za specialistične ambulante v nekaterih primerih celo do 8 mesecev, da pa je za takojšnje plačilo z gotovino mogoče tako uslugo dobiti takoj. Gre torej za pojave, ki se očitno hitro širijo v našem zdravstvu in nikakor niso v korist ne zdravstvu kot takemu, še manj pa seveda pacientu. Menim, da je Vlada dolžna na tem področju veliko bolj skrbeti za red kot doslej. Hvala.</p>
            </sp>
            <sp xml:id="SDZ1-Redna-19-1994-04-22.sp110">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima minister za zdravstvo gospod dr. Božidar Voljč. Prosim.</p>
            </sp>
            <sp xml:id="SDZ1-Redna-19-1994-04-22.sp111">
               <speaker>DR. BOŽIDAR VOLJČ:</speaker>
               <p>Spoštovane gospe in gospodje, poslanke in poslanci! Reči moram, da seveda, kakorkoli vsaka taka razprava po svoje vznemirja posamezno ministrstvo, ki mu je namenjena, tako sem hvaležen, da je do razprave prišlo, kajti prav gotovo sem pričakoval tudi to, da bo tu vrsta koristnih pobud, ki jih lahko pri svojem nadaljnjem delu upoštevamo. Rad bi vam povedal, da je po padcu socialističnih režimov v vzhodnoevropskih državah prišlo še posebej v vseh zdravstvenih sistemih do velike krize predvsem zaradi tega, ker so se prejšnje vrednote, ki niso izhajale, in prejšnja socialna varnost, ki ni izhajala iz ekonomske moči teh držav, ampak bolj iz ideologije teh držav in tudi nizke cene dela, nenadoma v novih razmerah zrušila. Posledica tega je, da imajo v vseh teh državah zelo velike težave. Hkrati bi rad povedal tudi, da potekajo reforme zdravstva, kot veste, tudi v najbolj razvitih državah tega sveta, da pa je zdravstvo tako tesno povezano z obrazom vsake posamične družbe, da ni nekih splošno veljavnih vzorcev in receptov, ki bi jih lahko uveljavljali kjerkoli. To pomeni, da smo bili tudi mi in smo še na Slovenskem pri uvajanju zasebništva v veliki meri prepuščeni predvsem samim sebi. Tako da je to gradivo, ki smo ga vam dali, pravzaprav plod naših izkušenj in našega znanja in tudi, recimo, trenutnega stanja, kakršno je danes na tem področju. Predlagal sem Evropskemu uradu Svetovne zdravstvene organizacije, da zbira take izkušnje in jih v pomoč posamičnim državam potem tudi pošilja na Ministrstva za zdravstvo. Zato smo to gradivo, o katerem danes teče tu razprava, tudi poslali na Evropski urad Svetovne zdravstvene organizacije v Kopenhagen.</p>
               <p>Seveda gre pri soočenju interesov med zasebnim delom v zdravstvu in med čisto javnim delom v zdravstvu v bistvu za spopad dveh sistemov, ki sta si med seboj v osnovi lahko zelo različna. Zaradi tega imamo na eni strani kritike tistih, ki menijo, da zasebništvo v zdravstvu uvajamo prepočasi in pravijo, da bi bilo tega lahko več. Po drugi strani pa smo izpostavljeni kritiki tistih, ki neradi vidijo in gledajo na uvajanje zasebništva in menijo, da je bil že prejšnji sistem v slovenskem zdravstvu dovolj dober in da ni potrebno, da gremo sploh v zasebništvo. Tako, da je tu tisto, kar je Prešeren rekel, da kdor jih bere, vsak drugače pesmi moje sodi. Eden jih hvali, drugi vpije: "Fej te bodi." Se še spomnite? Tako, da je konstruktivnih prispevkov ob kritikah razmeroma malo in je bila predvsem Zdravniška zbornica tista, ki nam je edina dala dokaj uporabnih napotkov.</p>
               <p>Pri konkurenčni klavzuli, ne bom vam vzel veliko časa, samo rad bi vam povedal nekaj pomembnih stvari, ta je bila danes tu omenjena, po drugi strani pa je bilo rečeno, da nekako ne nadzirano stihijsko uvajamo  itn. Moram vam povedati, da, če bo konkurenčna klavzula iz zakonodaje odpravljena, bo končni rezultat uvajanja zasebnega dela v zdravstvu popolnoma drugačen kot bi bil s konkurenčno klavzulo. Konkurenčno klavzulo pa lahko odpravite samo vi. To se pravi, odločanje o tem, kakšno bo tudi končno obličje slovenskega zdravstva, je v parlamentu. Mi lahko sicer na podlagi političnih programov posameznih strank damo predlog, da vi konkurenčno klavzulo odpravite ali obdržite, odločitev je pa vaša. In seveda, kar boste sprejeli, to bomo morali potem pri uvajanju zasebnega dela v zdravstvu tudi upoštevati.</p>
               <p>Ena  osnovnih teženj, ki jih pri uvajanju zasebnega dela v zdravstvu na Slovenskem želimo izpolniti je to, da ne bi povzročili prevelikega socialnega razslojevanja zdravstvene varnosti. Ko uvajamo namreč načela tržne ekonomije, moramo vedeti, da se nekdanja razmeroma velika socialna homogenost slovenske družbe, ko je bila razlika med najbogatejšim in najrevnejšim Slovencem recimo taka, se z uvajanjem tržne ekonomije ta razlika naglo povečuje in se bo še naprej povečevala. Ne bi želeli, da bi isti princip veljal tudi na področju zdravstvenega varstva, zato želimo, da bi obvezno zdravstveno varstvo, ki je zapopadeno v 23. členu zakona o zdravstvenem varstvu, pravzaprav še naprej pokrivalo veliko tistega, zaradi česar bolniki prihajajo na obisk k zdravniku. Tu gre za slavno načelo enakosti, ki ga propagira kot prvi cilj Svetovna zdravstvena organizacija, ki pravi, da naj bi bili pred obličjem zdravstva vsi enaki. Vendar je pa zdaj treba določiti, v kolikšni meri smo lahko enaki. Menim, da v slovenski zdravstveni zakonodaji nismo tu naredili velikih napak, kajti, če pogledate socialno varnost na področju zdravstva, je ta danes vendarle še visoka, čeprav pa ni več tako absolutno visoka, kot je bila poprej.</p>
               <p>Črna praksa. Da, vendar imamo zdaj Zdravniško zbornico. Verjetno ste brali poročila prejšnji teden iz njene tiskovne konference, kjer je črni praksi napovedala, v sodelovanju z Ministrstvom za zdravstvo, kar precej oster boj.</p>
               <p>Glede čakalnih dob moram pa reči tako, da čakalne dobe poznajo povsod po svetu, tudi v najbolj razvitih državah. To pa zaradi tega, ker se pravzaprav populacije v vseh razvitih državah tudi starajo in kot vemo, da s starostjo prihaja bolezen, običajno kronična bolezen, ki potrebuje stalen nadzor, so potem tudi vsi, recimo, posegi, zlasti operativni, podvrženi čakanju in čakalnim listam. Tako, da čakalne dobe povzročajo vsem sistemom zdravstva zdajle po svetu kar precej sivih las. Tudi pri nas naraščajo in zato so nekatere bolnišnice na Slovenskem v skladu z veljavno zakonodajo z uvedbo samoplačniških ordinacij želele potem to nekaterim to čakalno dobo tudi skrajšati.</p>
               <p>Edino to, ko je gospa Irena Oman omenila, socialno razslojevanje zdravnikov. Že oni dan sem povedal, da zasebnik brez koncesije je tudi zasebnik s polnim rizikom. Nima nobene varnosti, kakršno nudi zdravniku v javni službi ali zdravniku s koncesijo pogodba z Zavodom za zdravstveno zavarovanje. Tako da tudi, če on lahko zasluži, kot pravite, desetkrat več, vendar lahko se mu zgodi, da bo že naslednji mesec propadel in nima nobene socialne varnosti oziroma se nima pri tem na koga obrniti. To je načelo zasebništva in klasično načelo zasebništva, ki smo ga tudi v zdravstvu, ko smo ga uvedli, smo se ga ves čas zavedali. Hvala lepa.</p>
            </sp>
            <sp xml:id="SDZ1-Redna-19-1994-04-22.sp112">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospa Irena Oman. Prosim. Potem pa še gospa Danica Simšič.</p>
            </sp>
            <sp xml:id="SDZ1-Redna-19-1994-04-22.sp113">
               <speaker>IRENA OMAN:</speaker>
               <p>Hvala lepa. Spoštovani gospod minister, jaz bi vas prosila, če lahko razložite, kaj se bo zgodilo z zasebno prakso oziroma z zdravstvom v Sloveniji v primeru, da konkurenčna klavzula ostane in kaj, če ne. In, ali drži tista približna moja zelo laična trditev, kaj pomeni črtanje konkurenčne klavzule. Hvala.</p>
            </sp>
            <sp xml:id="SDZ1-Redna-19-1994-04-22.sp114">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospa Danica Simšič.</p>
            </sp>
            <sp xml:id="SDZ1-Redna-19-1994-04-22.sp115">
               <speaker>DANICA SIMŠIČ:</speaker>
               <p>Hvala za besedo. Gospod predsedujoči, spoštovane kolegice in kolegi! Bom zelo kratka. Rada bi se pa naslonila na 3. točko predlogov stališč matičnega odbora, tako kot smo jih dobili zapisane. Iz te točke pravzaprav izhaja tisto, kar nismo posebej na glas govorili, da je ključni problem ali pa eden največjih problemov pri oddajanju prostorov javnih zdravstvenih domov, Ljubljana. In glede na to bi predlagala dodatni sklep: da Državni zbor zadolži Ministrstvo za zdravstvo, da recimo, do julija predloži matičnemu Odboru za delo, družino in socialno politiko podrobno poročilo o tem, kako razrešuje to vprašanje oddajanja prostorov v javnih zdravstvenih domovih v Mestu Ljubljana koncesionarjem. Vsi vemo, da so tukaj izredne težave in da je ta sklep pod točko 3 zelo načelen in okviren, mene pa zanimajo potem natančne in podrobne poti razreševanja tega problema. Hvala lepa.</p>
            </sp>
            <sp xml:id="SDZ1-Redna-19-1994-04-22.sp116">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Gospod minister dr. Božidar Voljč ima besedo.</p>
            </sp>
            <sp xml:id="SDZ1-Redna-19-1994-04-22.sp117">
               <speaker>DR. BOŽIDAR VOLJČ:</speaker>
               <p>Bistvo konkurenčne klavzule v zdravstveni zakonodaji poznamo. Če sem v državni službi, ne morem biti zasebnik in obratno. Črtanje konkurenčne klavzule odpravlja to omejitev, kar pomeni, da dopoldne delamo v državni službi, popoldne sem lahko zasebnik. Jasno je, da to velja tudi za bolnišnice in od tu dalje je potem tista zgodba, ki bo potem na koncu pripeljala do popolnoma drugačnega obraza slovenskega zdravstva. Hvala lepa.</p>
            </sp>
            <sp xml:id="SDZ1-Redna-19-1994-04-22.sp118">
               <speaker>PODPREDSEDNIK DR. LEV KREFT:</speaker>
               <p>Hvala lepa. Ali žel</p>
               <p>i</p>
               <p>še kdo besedo? Gospod dr. France Zagožen, izvolite.</p>
            </sp>
            <sp xml:id="SDZ1-Redna-19-1994-04-22.sp119">
               <speaker>DR. FRANCE ZAGOŽEN:</speaker>
               <p>Spoštovani zbor, spoštovani ministri! Razumem, da obstajata dva različna pogleda na zdravstvo in zaradi tega tudi različni interesi, ampak opozoril bi rad prav na te anomalije, ki se pa pojavljajo v javnem zdravstvu, ker zasebno je pod kontrolo in nima možnosti. Prav je, da jo izgubi tudi javno zdravstvo, da bi se izogibalo davkom s črno, sivo in podobno prakso. Za to gre in menim, da je potreben bistveno strožji nadzor nad javnimi zavodi, ker drugače lahko pravzaprav razumemo recimo, o čemer sem prej govoril. Politika nekaterih javnih zavodov in tudi lokalnih oblasti je lahko neke vrste podkupovanje zdravnikov v javnem zdravstvu, da bi tam tudi ostali, ker se jim dajejo neke bonitete, se jim spregleda tudi kršenje zakonov in seveda nimajo interesa vstopati v zasebno zdravstvo. Tu pa najbrž brez posega izvršne oblasti ne bo šlo. Hvala.</p>
            </sp>
            <sp xml:id="SDZ1-Redna-19-1994-04-22.sp120">
               <speaker>PODPREDSEDNIK DR. LEV KREFT:</speaker>
               <p>Hvala lepa. Ali želi še kdo besedo? Gospod dr. Janko Predan, potem pa še minister gospod dr. Božidar Voljč.</p>
            </sp>
            <sp xml:id="SDZ1-Redna-19-1994-04-22.sp121">
               <speaker>JANKO PREDAN:</speaker>
               <p>Spoštovani! Bom zelo kratek. Želel bi samo malo razložiti glede konkurenčne klavzule. V zakonu je za vse strokovnjake konkurenčna klavzula, na odboru in mislim da je tudi sklep tako formuliran, mislimo pri konkurenčni klavzuli predvsem na tiste vrhunske strokovnjake, ki sedaj delajo samo v javnem, ne smejo pa v privatnem. Iz bolnišnic, od bolniških postelj odhajajo v privatno prakso in delajo kot specialisti, ob bolniških posteljah. Sedaj bodo delali, če bodo ti strokovnjaki odšli manj strokovno s kvalificiranimi delavci. S to klavzulo, ko bomo mi omogočili tudi v bolnišnicah, poleg privatnih tudi v javnem zdravstvu, bo ta odhod strokovnjakov, zlasti v bolnišnicah preprečen.</p>
            </sp>
            <sp xml:id="SDZ1-Redna-19-1994-04-22.sp122">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod minister. Izvolite.</p>
            </sp>
            <sp xml:id="SDZ1-Redna-19-1994-04-22.sp123">
               <speaker>DR. BOŽIDAR VOLJČ:</speaker>
               <p>Gospod dr. Zagožen, moram vam povedati, da sem prejšnji teden dobil poročilo Zavoda za zdravstveno zavarovanje Slovenije o opravljenem nadzoru zdravstvenih domov in zdravstvenih postaj. Poročilo je zelo obširno. Nadzor, ki ga je Zavod za zdravstveno zavarovanje po svojih močeh opravil, kaže na to, da so storitve marsikdaj napačno beležene oziroma prikazovane. To pomeni, da se nemara ponovni pregled prikaže kot prvi in je cena prvega drugačna.</p>
               <p>Zaradi tega bo ta kontrola kontinuirana. Razširila se bo tudi na bolnišnice. Ta poročila kot poslanci lahko dobite. Jaz sem vam jih pripravljen pošiljati, da boste na tekočem, kaj se dogaja. Ravno sedaj, ko so zdravstvene ustanove opremljene z računalniki in ko prehajamo na beleženje prek računalniških sistemov, je priložnost, da vse tiste anomalije, ki so bile običajne, ali se sedaj pokažejo kot običajne v ročnem beleženju storitev, da se to odpravi in bomo potem prišli do zelo natančnega prikaza, kaj se v resnici dogaja.</p>
               <p>Če ste to mislili kot sivo prakso. Pri čemer bi rad, da mi poveste, v kateri zdravstveni ustanovi popoldne zdravniki, ki so tam zaposleni, delajo privatno. To je v nasprotju z načelom konkurenčne klavzule. V tem primeru lahko mi kot predstavniki oblasti, če hočete, posežemo vmes. Dokler ne vemo, pa ne moremo. Hvala.</p>
            </sp>
            <sp xml:id="SDZ1-Redna-19-1994-04-22.sp124">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne in prehajamo h glasovanju.</p>
               <p>Najprej bomo glasovali o predlogu sklepa matičnega delovnega telesa, ki ga nimate v pregledu, tukaj ga je prebral njegov predsednik. Dovolite, da ga vam še enkrat preberem.</p>
               <p>"Ministrstvu za zdravstvo Državni zbor nalaga, da do junija 1994 predloži dopolnjen program uvajanja zasebnega dela v zdravstvu, kjer naj konkretno odgovori na naslednja vprašanja: Kako bo ministrstvo zagotovilo enake možnosti dela, kvalitete dela in plačila zasebnemu in javnemu zdravstvenemu delavcu? Kaj bo ministrstvo storilo, da bi preprečili direktno finančno  odvisnost zdravnika od bolnika? Kako bo v novih pogojih dela zagotovljeno koordiniranje vseh oblik zdravstvenega varstva v zdravstvenih območjih? Kako bo zagotovljeno izboljšanje kvalitete preventivnega dela? Kakšno bo mesto patronažne službe v novo nastalem sistemu zdravstvenega varstva? Kako bo v Sloveniji izpostavljen nadzor nad kvaliteto dela v zdravstvu?"</p>
               <p>Ta predlog sklepa dajem v obravnavo in na glasovanje. Želi kdo besedo? Ugotavljam, da ne in prosim, da ugotovimo sklepčnost. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(50 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo ta sklep sprejeli.</p>
               <p>Nadalje ste prejeli štiri sklepe, ki jih imate v pregledu, na katere ni bil vložen noben amandma. Sklepe, predloge sklepov Odbora za zdravstvo, delo, družino in socialno politiko, jih je predsednik odbora tudi obrazložil.</p>
               <p>Predlagam, da o teh štirih sklepih, ki ste jih dobili v kompletu glasujemo skupaj. Na njih ni bil vložen noben amandma. Ali je na to kakšne ugovor? Gospa Irena Oman ima ugovor, prosim. Četrtega posebej, dobro.</p>
               <p>Dajem na glasovanje prve tri sklepe. O četrtem bomo glasovali posebej. Se opravičujem, pozabil sem iz razprave. Ugotovimo sklepčnost! <stage>(57 prisotnih.)</stage></p>
               <p>Kdo je za? <stage>(53 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo te tri sklepe sprejeli.</p>
               <p>Posebej dajem na glasovanje četrti sklep matičnega delovnega telesa, ki se glasi: "Državni zbor Republike Slovenije zavezuje Vlado Republike Slovenije, da pripravi spremembe zakona o zdravstveni dejavnosti v zvezi z odpravo konkurenčne klavzule."</p>
               <p>Besedo ima gospod Štefan Matuš, prosim. Obrazložitev glasu.</p>
            </sp>
            <sp xml:id="SDZ1-Redna-19-1994-04-22.sp125">
               <speaker>ŠTEFAN MATUŠ:</speaker>
               <p>Hvala za besedo gospod predsedujoči, spoštovane poslanke in poslanci!</p>
               <p>Glasoval bom proti takemu sklepu. Ocenjujem iz tega vidika, dopoldne pridem k zdravniku, popoldan k istemu zdravniku, ki me je dopoldan napotil in bo delal kot privatnik. Jaz bi vseeno opozoril gospodarstvenike, ki sedite, ki dobro veste kaj pomeni konkurenčna klavzula. S takim dejanjem, če pride do dejanskih sprememb odprave itd., na področju zdravstva, potem smo</p>
               <p>naredili neki priviligiran sloj oziroma neki priviligiran status, ki bo lahko opravljal v popoldanskem delu iste storitve, kot v dopoldanskem delu. Jaz bi zato apeliral, da ta 4. sklep zavrnemo. Glasoval bom proti. Hvala.</p>
            </sp>
            <sp xml:id="SDZ1-Redna-19-1994-04-22.sp126">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo obrazložiti svoj glas? Prosim, gospod dr. Janko Predan, izvolite.</p>
            </sp>
            <sp xml:id="SDZ1-Redna-19-1994-04-22.sp127">
               <speaker>JANKO PREDAN:</speaker>
               <p>Glasoval bom seveda za. Mislim, da je nesporazum. Za obvezno zdravstveno varstvo nihče iz svojega žepa ne plača nič, ali je to popoldan pri privatniku, ali je dopoldan pri javnem zdravstvu. Nadstandardne storitve pa plača vsak iz svojega žepa ali pa to zavaruje pri zavarovalnici. Kar so pa tretji, ki niso koncesionarji, pri teh pa se plača vse iz lastnega žepa in nič se ne plača iz zdravstvenega zavarovanja. Zato bom glasoval za.</p>
            </sp>
            <sp xml:id="SDZ1-Redna-19-1994-04-22.sp128">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo obrazložiti svoj glas? Gospa Irena Oman, prosim.</p>
            </sp>
            <sp xml:id="SDZ1-Redna-19-1994-04-22.sp129">
               <speaker>IRENA OMAN:</speaker>
               <p>Spoštovani! Jaz bom seveda glasovala proti, to sem že povedala. Če bomo sprejeli takšen sklep, potem seveda, pa mi oprostite, zagovarjamo en del zdravniškega lobija. Hvala lepa.</p>
            </sp>
            <sp xml:id="SDZ1-Redna-19-1994-04-22.sp130">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo obrazložiti svoj glas? Ugotavljam, da ne in dajem ta sklep na glasovanje. Prosim, da vsi sodelujete pri ugotavljanju sklepčnosti. Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(26 poslancev.)</stage> Je kdo proti? <stage>(26 poslancev.)</stage></p>
               <p>Ugotavljam, da ta sklep ni sprejet.</p>
               <p>Gremo k dodatnim predlogom sklepov. Najprej je gospod Igor Bavčar vložil dva predloga dodatnega sklepa. Prvi: "Državni zbor meni, da je potrebno pri uvajanju zasebnega dela v zdravstvu upoštevati tudi načelo enakih možnosti nagrajevanja izvajalcev v javnem in zasebnem zdravstvu." Želi kdo o tem predlogu dodatnega sklepa razpravljati? Ugotavljam, da ne in ga dajem na glasovanje. Ugotovimo sklepčnost! <stage>(46 prisotnih.)</stage></p>
               <p>Kdo je za? <stage>(46 poslancev.)</stage> Je kdo proti? <stage>(3 poslanci.)</stage></p>
               <p>Ugotavljam, da smo ta sklep sprejeli.</p>
               <p>Naslednji sklep predlaga gospod Igor Bavčar: "Državni zbor meni, da je potrebno pri uvajanju zasebnega dela v zdravstvu upoštevati tudi načelo ohranjanja uspešnih strokovnih, pedagoških in raziskovalnih skupin v javnih zdravstvenih ustanovah." Želi o tem predlogu sklepa kdo razpravljati? Ugotavljam, da ne in prosim, da ugotovimo sklepčnost. Ugotovimo sklepčnost! <stage>(56 prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(3 poslanci.)</stage></p>
               <p>Ugotavljam, da smo sklep sprejeli.</p>
               <p>Dodatni sklep je predlagala tudi gospa Danica Simšič: "Državni zbor nalaga Ministrstvu za zdravstvo, da do julija predloži odboru Državnega zbora za zdravstvo, delo, družino in socialno politiko podrobno poročilo o tem, kako razrešuje vprašanje oddajanja prostorov javnih zdravstvenih domov v Mestu Ljubljana koncesionarjem." Želi kdo o tem predlogu sklepa razpravljati? Ugotavljam, da ne in ga dajem na glasovanje. Ugotovimo sklepčnost! <stage>(54 prisotnih.)</stage></p>
               <p>Kdo je za? <stage>(47 poslancev.)</stage> Je kdo proti? <stage>(3 poslanci.)</stage></p>
               <p>Imamo še dodatni sklep skupine poslank in poslancev, s prvopodpisanim gospodom magistrom Janezom Jugom: "Vlado Republike Slovenije zadolžujemo, da v drugi polovici leta 1994 predloži Državnemu zboru analizo uresničevanja zakona o zdravstveni dejavnosti, zakona o lekarniški dejavnosti, zakona o zdravstvenem varstvu in zdravstvenem zavarovanju. Analiza naj še posebej poglobi oziroma preveri trenutne težave, ki tarejo sistem zdravstva, zasebno delo v zdravstvu itd. in predvidi smeri njihovega reševanja." Želi kdo besedo o tem predlogu sklepa? Ugotavljam, da ne in ga dajem na glasovanje. Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(7 poslancev.)</stage></p>
               <p>Ugotavljam, da smo ta sklep prav tako sprejeli.</p>
               <p>S tem zaključujem to točko dnevnega reda.</p>
               <p>Prehajam k naslednji, <title>45. TOČKI DNEVNEGA REDA</title>, to je na <title>OBRAVNAVO ZAHTEVE ZA UVEDBO PARLAMENTARNE PREISKAVE O POLITIČNI ODGOVORNOSTI POSAMEZNIH NOSILCEV JAVNIH FUNKCIJ V IZVRŠNIH SVETIH OBČIN IN REPUBLIKE ZA RAZKROJ GOSPODARSKEGA SISTEMA ISKRA</title>.</p>
               <p>Zahtevo za uvedbo parlamentarne preiskave je na podlagi 93. člena Ustave Republike Slovenije vložilo 32 poslank in poslancev Državnega zbora in ste jo prejeli s sklicem seje. Želi predstavnik predlagatelja zahteve besedo? Besedo ima gospod.... Prosim? Obvestilo. Potem pa ne bomo začenjali te točke, ker ne bomo končali.</p>
            </sp>
            <sp xml:id="SDZ1-Redna-19-1994-04-22.sp131">
               <speaker>ZORAN THALER:</speaker>
               <p>Hvala lepa. Čez 5 minut bi se morala začeti seja Odbora za mednarodne odnose. Obveščam, da je prestavljena na kasnejši čas. Hvala lepa.</p>
            </sp>
            <sp xml:id="SDZ1-Redna-19-1994-04-22.sp132">
               <speaker>PODPREDSEDNIK DR. LEV KREFT:</speaker>
               <p>Hvala lepa. Dobro. Gospod Sašo Lap ima besedo. Glede na to, da imamo potem samo še res kratke točke dnevnega reda, vam predlagam, kolikor morete, da ostanete v sklepčnem sestavu, da bomo lahko končali 19. sejo. Prosim.</p>
            </sp>
            <sp xml:id="SDZ1-Redna-19-1994-04-22.sp133">
               <speaker>SAŠO LAP:</speaker>
               <p>Hvala za besedo. Spoštovani zbor! Po petih mesecih naporov predlagam predsedujočemu, da na podlagi 93. člena ustave, 1. člena zakona o parlamentarni preiskavi in drugega odstavka 1. člena poslovnika o parlamentarni preiskavi odredi parlamentarno preiskavo o politični odgovornosti posameznih nosilcev javnih funkcij v izvršnih svetih občin in republike za razkroj gospodarskega sistema Iskre. Hvala.</p>
            </sp>
            <sp xml:id="SDZ1-Redna-19-1994-04-22.sp134">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi besedo predstavnik Sekretariata za zakonodajo in pravne zadeve? <stage>(Ne.)</stage> Želijo besedo predstavniki poslanskih skupin? Ugotavljam, da ne. Besedo dajem poslankam in poslancem. Želi kdo besedo? <stage>(Ne.)</stage></p>
               <p>Na podlagi drugega odstavka 4. člena poslovnika o parlamentarni preiskavi zbor o zahtevi za uvedbo parlamentarne preiskave ne glasuje. Zato ugotavljam, da je Državni zbor odredil parlamentarno preiskavo o politični odgovornosti posameznih nosilcev javnih funkcij v izvršnih svetih občin in republike za razkroj gospodarskega sistema Iskra. Namen preiskave je ugotoviti domnevno vpletenost posameznih nosilcev javnih funkcij in oceniti politični vpliv na posledice vodenja gospodarske politike v sistemu Iskra, ki je ta sistem, ki je bil včasih steber slovenskega narodnega gospodarstva, pripeljal v popolno razsulo.</p>
               <p>Preiskava naj ugotovi odgovornost posameznih nosilcev javnih funkcij za politiko, ki je pripeljala podjetje v situacijo, da je od nekdanjih 38.000 delavcev danes zaposlenih le še 12.000 delavcev. Domnevno politično škodljivo, socialno nedopustno in gospodarsko uničujoče poslovanje sistema Iskre se nanaša zlasti na zlorabljanje pravnega in ekonomskega instrumentarija z uporabo paraprava in tajnih uradnih listov z namenom uveljavljanja parcialnih interesov v škodo narodnogospodarske perspektive. Organiziranje in izvajanje kadrovskega monopola z namenom politične in delovne diskriminacije razvojnega in tehnološkega kadra v korist moralno političnih strokovnjakov. Organiziranje in izvajanje zunanjetrgovinskega monopola z namenom obvladovanja proizvodnih  enot TOZD-ov v sistemu Iskra in nelegitimnega prerazporejanja dohodka. Organiziranje in izvajanje internega bančnega sistema z namenom prelivanja dohodka na način, ki onemogoča ugotavljanje realnih gospodarskih rezultatov. Organiziranje in izvajanje programiranih nezakonitih stečajev z namenom likvidacij posameznih programov in gospodarskih enot. Sistematično zanemarjanje tehnološkega razvoja sistema z namenom narodno gospodarsko škodljivega podrejanja tujim tehnološkim korporacijam. Sklepanje škodljivih pogodb, neopravičeno odpisovanje terjatev do tujine, omogočanje neopravičenega plačila za neblagovne storitve v tujini in s tem omogočanja odliva kapitala v tujino. Organiziranje holdinga Iskra z namenom ohranitve politične moči. Sklepanje nelegitimnih dogovorov z institucijami o koriščenju sredstev za socialno zaščito odvečnih delavcev in njihova uporaba za navidezno zagotavljanje socialne varnosti. Opuščanje dolžne skrbi za preprečevanje škode pri programiranih, v resnici pa stihijskih in rešilnih stečajih. Omogočanje pridobivanja ugodnih poslov za ekonomske koristi posameznikov v breme stečajnih mas.</p>
               <p>Državnemu zboru predlagam, da sprejme še naslednji sklep: "Komisijo za volitve, imenovanja in administrativne zadeve se zadolži, da za 20. sejo Državnega zbora pripravi predlog odloka o ustanovitvi in sestavi preiskovalne komisije v skladu z vsebino odrejene parlamentarne preiskave."</p>
               <p>Želi o predlogu sklepa kdo razpravljati? Ugotavljam, da ne in ga dajem na glasovanje. Prosim, da ugotovimo sklepčnost, glasovali bomo o predlogu sklepa.</p>
               <p><stage>(44 prisotnih.)</stage> Prosil bi vas, da se udeležujete do konca te seje. Res nas je veliko več v dvorani. Ugotovimo sklepčnost! <stage>(53 prisotnih.)</stage></p>
               <p>Kdo je za? <stage>(30 poslancev.)</stage> Je kdo proti? <stage>(15 poslancev.)</stage></p>
               <p>Ugotavljam, da smo ta sklep sprejeli.</p>
               <p>Zaključujem to točko dnevnega reda, ter prehajam na <title>45. a TOČKO DNEVNEGA REDA, to je na OBRAVNAVO ZAPROSILA TEMELJNEGA SODIŠČA V LJUBLJANI, ENOTA V LJUBLJANI V ZVEZI Z VLOŽENO ZASEBNO TOŽBO ZOPER POSLANCA DRŽAVNEGA ZBORA</title>.</p>
               <p>Zaprosilo je v obravnavo zboru predložilo Temeljno sodišče v Ljubljani, enota v Ljubljani, v zvezi z vloženo zasebno tožbo zoper poslanca Državnega zbora gospoda Zmaga Jelinčiča. Zaprosilo je obravnavala Mandatno imunitetna komisija. Želi poročevalka komisije besedo? Poročevalec komisije gospod dr. Janko Predan, izvolite.</p>
            </sp>
            <sp xml:id="SDZ1-Redna-19-1994-04-22.sp135">
               <speaker>JANKO PREDAN:</speaker>
               <p>Spoštovani! Mandatno imunitetna komisija je na svoji 23. seji obravnavala zaprosilo Temeljnega sodišča v Ljubljani, enota v Ljubljani zaradi kaznivega dejanja žaljive obdolžitve po členu 108 zoper poslanca gospoda Zmaga Jelinčiča. Po razpravi je bil sprejet soglasen sklep, ki vam ga komisija predlaga v  sprejem in sicer: "Državni zbor Republike Slovenije <stage>(celega sklepa ne bom bral ampak samo zadnji del)</stage>, naj prizna imuniteto poslancu Državnega zbora Republike Slovenije gospodu Zmagu Jelinčiču in ne dovoli začetka kazenskega postopka." Hvala.</p>
            </sp>
            <sp xml:id="SDZ1-Redna-19-1994-04-22.sp136">
               <speaker>PODPREDSEDNIK DR. LEV KREFT:</speaker>
               <p>Dajem na glasovanje sklep Mandatno imunitetne komisije: "Državni zbor Republike Slovenije na podlagi drugega odstavka 83. člena Ustave Republike Slovenije ter prvega in drugega odstavka 22. člena zakona o poslancih v zvezi z zahtevo Temeljnega sodišča v Ljubljani, enota v Ljubljani, opr. št. KK 451/93 z dne 4.3.1994 v zvezi z vloženo zasebno tožbo. Zasebnik tožilca Igorja Bavčarja, dr. Miha Brejca in Janeza Janše zaradi kaznivega dejanja žaljive obdolžitve, po členu 108/1 in 3 kazenskega zakonika Republike Slovenije, prizna imuniteto poslancu Državnega zbora Republike Slovenije gospodu Zmagu Jelinčiču in ne dovoli začetka kazenskega postopka." Prosim, da ugotovimo sklepčnost. Ugotovimo sklepčnost! <stage>(54 prisotnih.)</stage></p>
               <p>Kdo je za? <stage>(48 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo ta sklep sprejeli.</p>
               <p>S tem zaključujem to točko dnevnega reda.</p>
               <p>Prehajam k <title>45.b TOČKI DNEVNEGA REDA</title>.</p>
               <p>To je na <title>OBRAVNAVO SPREMEMBE POROČILA O GOSPODARSKIH DRUŽBAH, PODJETJIH ALI ZAVODIH, ZA KATERE VELJA PREPOVED POSLOVANJA Z DRŽAVO, Z JAVNIMI PODJETJI IN JAVNIMI ZAVODI</title>.</p>
               <p>Spremembo poročila je zboru predložila Komisija po zakonu o nezdružljivosti opravljanja javne funkcije s pridobitno dejavnostjo. Želi poročevalec komisije besedo? <stage>(Ne.)</stage> Želi besedo predstavnik sekretariata? <stage>(Ne.)</stage> Želijo besedo predstavniki poslanskih skupin? Ugotavljam, da ne. Želijo besedo poslanke in poslanci? Pisno se ni prijavil nihče. Ugotavljam, da take želje ni, zato dajem na glasovanje naslednji sklep.</p>
               <p>"Državni zbor Republike Slovenije se je seznanil s spremembo poročila o gospodarskih družbah, podjetjih ali zavodih, za katere v skladu s prvim odstavkom 20. člena zakona o nezdružljivosti opravljanja javne funkcije s pridobitno dejavnostjo, velja prepoved poslovanja z državo, z javnimi podjetji in javnimi zavodi". Sprememba poročila se objavi v Uradnem listu Republike Slovenije. Želi še kdo besedo o tem sklepu? Ugotavljam da ne in ga dajem na glasovanje. Ugotovimo sklepčnost! <stage>(53 prisotnih.)</stage></p>
               <p>Kdo je za? <stage>(53 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo ta sklep sprejeli.</p>
               <p>Ostala nam je še <title>46.a TOČKA DNEVNEGA REDA - PREDLOG PREDSEDNIKA VLADE REPUBLIKE SLOVENIJE DR. JANEZA DRNOVŠKA ZA RAZREŠITEV IN IMENOVANJE MINISTRICE ZA DELO, DRUŽINO IN SOCIALNE ZADEVE</title>.</p>
               <p>V skladu s 73. členom, na osnovi pisma predsednika Vlade gospoda Janeza Drnovška ugotavljam, da bomo glasovali o proceduralnem sklepu. Ta točka dnevnega reda se preloži na 20. sejo Državnega zbora. Ugotovimo sklepčnost! <stage>(54 prisotnih.)</stage></p>
               <p>Kdo je za? <stage>(45 poslancev.)</stage> Je kdo proti? <stage>(10 poslancev.)</stage></p>
               <p>Ugotavljam, da smo ta sklep sprejeli.</p>
               <p>Dovolite mi, da dam besedo predsedniku Državnega zbora, gospodu Hermanu Rigelniku in vam predlagam, da poslušate, kajti ta nastop odloča o naši nadaljnji usodi v naslednjih tednih, prosim.</p>
            </sp>
            <sp xml:id="SDZ1-Redna-19-1994-04-22.sp137">
               <speaker>MAG. HERMAN RIGELNIK:</speaker>
               <p>Najprej hvala, da ste zdržali to 19 sejo. Mislim, da je bila ena najtežjih, če ne bo sploh najtežja v tem, upam štiriletnem mandatu tega parlamenta.</p>
               <p>Ob zaključku vas ne morem obvestiti o ničemer drugem, kot zopet o delu. V ponedeljek, 25. aprila, bomo ob 16. uri začeli izredno sejo Državnega zbora, ki jo moramo opraviti glede na rokovnik za izvedbo referendumov in lokalnih volitev.</p>
               <p>Dopoldan v ponedeljek bo delala Komisija za lokalno samoupravo. Ugovorov je zelo veliko in vas zato že danes pozivam, da si rezervirate čas tudi po 19. uri, saj bo seja verjetno trajala pozno v noč.</p>
               <p>O ugovorih Državni zbor mora odločiti. Odlok mora biti objavljen 28.4.1994, skupaj z odlokom o razpisu referendumov, ki bodo po rokovniku v nedeljo, 29. maja, torej v minimalnem 30 dnevnem roku.</p>
               <p>Glede izredne seje imam tukaj še stališča Odbora za infrastrukturo in okolje, ki predlaga, da na tej izredni seji odločamo tudi o programu dela DARS za leto 1994, predlogu zakona o poroštvu Republike Slovenije za obveznost iz pogodbe o najetju kredita Evropske banke za obnovo in razvoj za izgradnjo odseka hitre ceste Pesnica-Šentilj in o predlogu zakona o soglasju Republike Slovenije DARS d.d., za najetje kredita pri Evropski banki za obnovo in razvoj.</p>
               <p>Seveda bo zbor odločal o razširitvi dnevnega reda.</p>
               <p>Nadalje vas obveščam, da bo seja za proračun 4., 5. in 6. maja. Sklic za to sejo in gradivo bom poslal v ponedeljek. In končno, 20. sejo Državnega zbora bomo začeli 24. maja. Sklic ste že prejeli, o spremembah predloga dnevnega reda pa vas bom obvestil.</p>
               <p>V ponedeljek bom sam odsoten. Tukaj bo gospod Mozetič, ki bo tudi vodil sejo.</p>
               <p>Želim vam prijetne prvomajske praznike in upam v nadaljevanje manj dela. Hvala lepa.</p>
            </sp>
            <sp xml:id="SDZ1-Redna-19-1994-04-22.sp138">
               <speaker>PODPREDSEDNIK DR. LEV KREFT:</speaker>
               <p>Hvala lepa. Spoštovane kolegice poslanke, spoštovani kolegi poslanci! Najprej sporočilo za svojo poslansko skupino še gospod Jožef Školč.</p>
            </sp>
            <sp xml:id="SDZ1-Redna-19-1994-04-22.sp139">
               <speaker>JOŽEF ŠKOLČ:</speaker>
               <p>Hvala lepa. Glede na obvestilo, ki ga je dal predsednik zbora, bi prosil poslanke in poslance Liberalne demokracije Slovenije, da se dobimo v ponedeljek ob l4.30 zaradi priprave na sejo ob l6. uri. Hvala lepa.</p>
            </sp>
            <sp xml:id="SDZ1-Redna-19-1994-04-22.sp140">
               <speaker>PODPREDSEDNIK DR. LEV KREFT:</speaker>
               <p>Spoštovane kolegice poslanke, spoštovani kolegi poslanci, 19. seja Državnega zbora je s tem zaključena. Hvala lepa.</p>
            </sp>
            <stage type="time">(Seja je bila zaključena 22. aprila 1994 ob 15.06 uri.)</stage>
         </div>
      </body>
   </text>
</TEI>
