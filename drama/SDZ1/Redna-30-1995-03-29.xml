<?xml version="1.0" encoding="UTF-8"?>
<TEI xmlns="http://www.tei-c.org/ns/1.0" xml:id="SDZ1-Redna-30-1995-03-29">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">BDD877A4C6C69D2BC1257832004838F7</idno>
               <idno type="URI">BDD877A4C6C69D2BC1257832004838F7</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Redna-30-1995-03-29.DZ" n="30">
               <name>Redna</name>
               <date when="1995-03-29"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Redna-30-1995-03-29.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 29. MARCA 1995 OB 10.05 URI.)</stage>
            <sp xml:id="SDZ1-Redna-30-1995-03-29.sp1">
               <speaker>PODPREDSEDNIK VLADIMIR TOPLER:</speaker>
               <p>Pričenjam nadaljevanje 30. seje Državnega zbora Republike Slovenije. Za današnjo sejo so opravičene naslednje poslanke in poslanci: Nada Skuk, Miroslav Mozetič, Marjan Šetinc, Borut Pahor, Bojan Korošec, Lojze Peterle, Dimitrij Rupel, Lev Kreft, Mateja Kožuh-Novak, Štefan Matuš, Andrej Lenarčič, Brada Pečan za dopoldan, Janez Podobnik, Maks Sušek in Roberto Battelli.</p>
               <p>Prosim, da vsi ostali ugotovimo prisotnost v dvorani. Ugotovimo prisotnost! <stage>(44 prisotnih.)</stage></p>
               <p>Kolegice in kolegi! Seja se je pričela. Ugotovimo prisotnost v dvorani! Ugotavljam, da je navzočih 49 poslank in poslancev. Tako je zbor sklepčen in lahko odloča.</p>
               <p>Na to sejo sem vabil predstavnike Vlade Republike Slovenije in jih lepo pozdravljam. Prosim za malo več miru v dvorani kolegice in kolegi! Današnjo nadaljevanje 30. seje bomo pričeli z obravnavo 46. točke dnevnega reda, to so vprašanja in pobude poslank in poslancev. Za tem bomo prišli na obravnavo 12. točke dnevnega reda, to je predlog zakona o soglasju Republike Slovenije DARS za najetje kreditov pri evropski investicijski banki. In nato na obravnavo 11. točke, to je predlog zakona o garanciji Republike Slovenije za obveznosti iz pogodbe o najetju kredita evropske investicijske banke za projekt gradnje slovenskih avtocest ter po dnevnem redu dalje.</p>
               <p>Prehajamo na <title>46. TOČKO DNEVNEGA REDA</title>, to je na <title>VPRAŠANJA IN POBUDE POSLANK IN POSLANCEV</title>.</p>
               <p>Prejeli smo pisne najave za poslanska vprašanja in pobude. Vrstni red postavljanja poslanskih vprašanj in pobud sem določil v skladu z zadnjim odstavkom 23. člena poslovnika tako, da prva tri vprašanja oziroma pobude postavljajo poslanci opozicije, nato po vrsti poslancev iz posameznih poslanskih skupin po vrstnem redu prijave. Opozarjam vas, da mora biti poslansko vprašanje kratko in postavljeno tako, da je njegova vsebina jasno razvidna. V nasprotnem primeru bom moral poslanca opozoriti in ga pozvati, da vprašanje ustrezno izpopolni.</p>
               <p>Opravičil se je gospod minister Gaspari in ga nadomeščajo državni sekretarji. Z Ministrstva za zdravstvo pa smo sprejeli opravičilo, da ne bo nihče prisoten na današnji seji in da bodo na vprašanja odgovorili pisno, ker so službeno odsotni.</p>
               <p>Prvo vprašanje ima gospod Sašo Lap. Ker želite, bom prebral tudi seznam, da boste videli, kdaj ste na vrsti. Prosim pa, da kljub temu ostanete v dvorani. Gospod Sašo Lap, Ivo Hvalica, Zmago Jelinčič, Maksimiljan Lavrinc, Jožef Kocuvan, Bojan Korošec, Jože Jagodnik, Tone Peršak, Franc Potočnik in Maria Pozsonec pa še 20 drugih. Izvolite, gospod Lap.</p>
            </sp>
            <sp xml:id="SDZ1-Redna-30-1995-03-29.sp2">
               <speaker>SAŠO LAP:</speaker>
               <p>Hvala za besedo. Spoštovane kolegice in kolegi, spoštovani predstavniki Vlade! Imam poslansko vprašanje Ministrstvu za notranje zadeve, da pojasni, katere kriterije je uporabljalo pri sestavljanju imenika uporabnikov in priključkov specialnega telefonskega omrežja, sicer označeno z uradno tajnostjo, interno. Postavljam to vprašanje zato, ker malo bolj podroben pregled v tem imeniku pokaže, da je prvič v njem veliko netočnosti, neažurnosti s tem, da je izdan februarja 1995. Torej, bi pričakoval, da bodo podatki tistih, ki so upravičeni do tega telefona, nekoliko bolj ažurni. Sedaj pa mi dovolite, da povem čisto na kratko samo par primerov, ki sem jih pri bežnem vpogledu pač registriral, da so netočni. Torej, pri natančnejšem pregledu v tem imeniku se pokaže, da je v njem veliko netočnosti in so v njem navedena imena posameznikov, ki sedaj ne opravljajo nobene državne funkcije, razen če so privatni uslužbenci SOV-e oziroma VOM-a. Na 31. strani imenika lahko najdemo tako bivšega predsednika Državnega zbora gospoda Rigelnika, sedaj prodajalca avtomobilov oziroma direktorja Avtocommerca, zastopanega kar z dvema telefonskima številkama. Torej, na strani 31 lahko vidite, da je en telefon - v Mežici stanovanje, eden - v Ljubljani stanovanje.</p>
               <p>Gospoda ministra za notranje zadeve sprašujem, ali je položaj direktorja delniške družbe takšna državna institucija, da mora biti priključena na specialno telefonsko omrežje? Rad bi povedal tudi, da v seznamu določene ugledne osebnosti, ki so privilegirane v tem smislu, da so priključene na to specialno telefonsko omrežje, na svojo domačo telefonsko številko, kar je razvidno na 19. strani tega imenika, gre za dva predsednika parlamentarnih strank, potem, če je to kriterij in prosim, še enkrat ponavljam, zahtevam kriterije, potem bom kot tudi predsednik parlamentarne stranke zahteval enak telefon pri sebi doma in še kdo bi ga lahko, ki ga ni v imeniku.</p>
               <p>Potem sprašujem naprej, naj mi minister odgovori, da pojasni razloge, zaradi katerih je določene ugledne osebnosti privilegiral tako, da jim je mimo številke, ki je namenjena stranki, določil še zasebno številko kot državljanu.</p>
               <p>Potem, da ne bom omenjal neažurnosti, so pač nekateri notri, ki nimajo več funkcije in so nekateri notri, ki jo imajo ponovno in jih ni itd.</p>
               <p>Torej, v tem odgovoru pričakujem, da bodo pojasnjeni kriteriji in razlogi, zakaj je določenim posameznikom, čeprav ne opravljajo več državnih funkcij, pa so priključeni na to specialno telefonsko omrežje, oziroma da se pojasni nestrokovno delo, torej neažurno delo svojih služb, ki skrbijo za ažurnost takega imenika, ki kot sem rekel, tudi v zadnji februarski izdaji niso odpravili napak oziroma jih niso uskladili z dejanskim stanjem.</p>
               <p>Moram še to povedati, da sem z dopisom reagiral prav zato, ker Lap že leto in pol ni vodja samostojne poslanske skupine...</p>
            </sp>
            <sp xml:id="SDZ1-Redna-30-1995-03-29.sp3">
               <speaker>PODPREDSEDNIK VLADIMIR TOPLER:</speaker>
               <p>Gospod Sašo Lap, jaz bi prosil, samo tri minute imate po poslovniku. Govorite že bistveno več.</p>
            </sp>
            <sp xml:id="SDZ1-Redna-30-1995-03-29.sp4">
               <speaker>SAŠO LAP:</speaker>
               <p>...zaključujem, in kljub pismenemu dopisu, torej dopisu, se ni v odgovoru ta napaka odpravila. Torej gre za,  da ne rečem šlamparijo, lahko tudi za kaj drugega. Prosim za odgovore. Ponavljam, kriteriji, kdo je upravičen do teh številk? Hvala lepa.</p>
            </sp>
            <sp xml:id="SDZ1-Redna-30-1995-03-29.sp5">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Sašo Lap. In tudi za ostale kolegice in kolegi, k poslanskim vprašanjem in pobudam je prijavljeno 29 poslank in poslancev. Prosim, da se vsi držite poslovnika, da vprašanje ne presega časa treh minut. Gospod minister, prosim za odgovor.</p>
            </sp>
            <sp xml:id="SDZ1-Redna-30-1995-03-29.sp6">
               <speaker>ANDREJ ŠTER:</speaker>
               <p>Gospod podpredsednik, spoštovane poslanke in poslanci! Torej, tako imenovano specialno telefonsko omrežje je sestavni del funkcionalnega sistema zvez organov za notranje zadeve, tako kot ga še opredeljuje do sedaj še vedno jugoslovanski zakon o sistemih zvez. Zakon o telekomunikacijah imate poslanci v razpravi pred Državnim zborom. Namen tega telefonskega omrežja je zagotoviti hitrejše, varnejše in zanesljivejše govorno komuniciranje med najvišjimi predstavniki državne oblasti in pri tem mislim na najvišje organe zakonodajne, sodne in izvršilne oblati, kot tudi vodstva parlamentarnih političnih strank.</p>
               <p>Specialno telefonsko omrežje je definirano v notranjih pravnih aktih Ministrstva za notranje zadeve, ki urejajo sistematizacijo tehnične opreme in tehničnih sistemov ministrstva.</p>
               <p>Zavedamo se, da bo potrebno vlogo oziroma funkcijo specialnega telefonskega omrežje po sprejetju slovenske zakonodaje o telekomunikacijah ponovno preveriti, opredeliti, redefinirati, če želite slišati ta izraz o kriterijih.</p>
               <p>Torej nove priključke o specialnem telefonskem omrežju definiramo na podlagi zahteve pristojnih služb in te so, na primer za Državni zbor zahteva generalnega sekretarja Državnega zbora; za Vlado Republike Slovenije je podlaga zahteva generalnega sekretarja Vlade in podobno, ali na podlagi zahteve Urada za varnost in zaščito ministrstva, kadar gre za osebe, ki se varujejo na podlagi določil vladne uredbe o varovanju. Iste osebe morajo telefone, torej morajo tudi preklicati odločitev o dodelitvi oziroma uporabi določenega specialnega telefonskega priključka.</p>
               <p>Uporaba speciala znotraj organizacijske strukture ministrstva teče skladno z določili  pravilnika o tehnični sistematizaciji.</p>
               <p>V zadnji izdaji specialnega telefonskega imenika, torej izdaja februar 1995 je prišlo do določenih napak. Samo opozarjam, da so spremembe, torej prav v zadnjem času nenavadno pogoste in da to predstavlja določen objektivni problem pri ažuriranih izdajah telefonskega imenika, ne samo specialnega telefonskega imenika.</p>
               <p>Te napake so bile v določeni meri že korigirane z dopisom ministrstva, ki datira z 10. marcem tega leta, in sicer special pri gospodu Rigelniku je bil izključen. Proučili pa bomo umestnost priključkov na domu pri posameznikih, ki so varovane osebe in ki jim po kriterijih special sicer pripada, na primer, kot so predsedniki parlamentarnih strank. Hvala.</p>
            </sp>
            <sp xml:id="SDZ1-Redna-30-1995-03-29.sp7">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu ministru. Želite dopolnilno vprašanje gospod Lap? <stage>(Ne.)</stage> Hvala lepa. Besedo dajem gospodu Ivu Hvalici, prosim.</p>
            </sp>
            <sp xml:id="SDZ1-Redna-30-1995-03-29.sp8">
               <speaker>IVO HVALICA:</speaker>
               <p>Hvala lepa. Spoštovani! Postavljam ustno poslansko vprašanje Ministrstvu za šolstvo in šport, kasneje bom imel še eno pobudo za Ministrstvo za notranje zadeve.</p>
               <p>Najprej poslansko vprašanje. V italijanskem Uradnem listu z dne 8. februarja 1995 je bilo objavljeno sporočilo Ministrstva za zunanje zadeve, da je italijanska vlada 24. septembra 1994 obvestila ustrezne oblasti Republike Slovenije o sklepu, da začasno odpravlja s takojšnjo veljavo sporazum med Italijo in nekdanjo Jugoslavijo o priznavanju diplom in akademskih naslovov. Ukrep italijanske vlade pomeni hud udarec za slovensko narodno skupnost v Furlaniji - Julijski krajini, saj bo povzročil veliko škodo za zamejske študente, ki študirajo na obeh slovenskih univerzah, poleg tega pa bo prišlo do močnega osipa tistih, ki šele nameravajo študirati v Sloveniji.</p>
               <p>Pristojno ministrstvo sprašujem, kaj je storilo za preprečitev takšne enostranske odločitve Italije potem, ko je bilo 24. septembra 1994 obveščeno z italijanske strani. Znano je namreč, da pomeni enostransko suspendiranje veljavnega mednarodnega sporazuma s strani Republike Italije kršitev 26. in 27. člena dunajske konvencije o pogodbenem pravu.</p>
               <p>Nadalje sprašujem ministrstvo, s kakšnimi ukrepi namerava reagirati na to enostransko italijansko dejanje in preprečiti katastrofalne posledice, ki lahko nastanejo za slovensko manjšino v Italiji in ali je po nastali situaciji že obvestila pristojne organe Sveta Evrope.</p>
               <p>Tu bi opozoril še na nekaj. Glede na sedanjo politično situacijo v Italiji in na tisto, ki bo nastala po bližnjih novih parlamentarnih volitvah - velike spremembe najbrž ne bo - kaj pomeni to tudi za tiste, ki bodo sedaj v tem obdobju za tiste Slovence-nosilce, torej slovenskih akademskih nazivov in diplom, ki bodo iskali delo? V kakšen položaj jih bomo postavili? Zadeva je zelo resna, če ne dramatična.</p>
               <p>In še poslanska pobuda. Tu sem takorekoč jezen do skrajnosti, ker Ministrstvo za notranje zadeve ne prisluhne in ne prisluhne moji pobudi, ki jo v 18 mesecih že drugič ponavljam. To se pravi, tretjič sem za tem odrom v zadevi, torej s pobudo, da bi odpravili tehnične preglede za nova motorna vozila in za tista do treh let starosti. Slovenija se tu obnaša totalno balkansko. Vrste pred...</p>
            </sp>
            <sp xml:id="SDZ1-Redna-30-1995-03-29.sp9">
               <speaker>PODPREDSEDNIK VLADIMIR TOPLER:</speaker>
               <p>Iztekel se je vas čas.</p>
            </sp>
            <sp xml:id="SDZ1-Redna-30-1995-03-29.sp10">
               <speaker>IVO HVALICA:</speaker>
               <p>Ne, lepo prosim. Poslanska pobuda in vprašanje, smo se dogovorili, da bomo dvakrat...</p>
            </sp>
            <sp xml:id="SDZ1-Redna-30-1995-03-29.sp11">
               <speaker>PODPREDSEDNIK VLADIMIR TOPLER:</speaker>
               <p>Gospod Ivo Hvalica, tri minute ste imeli. Sami ste lahko kontrolirali in prosim, da končate s tem, ker imamo devetindvajset vprašanj.</p>
            </sp>
            <sp xml:id="SDZ1-Redna-30-1995-03-29.sp12">
               <speaker>IVO HVALICA:</speaker>
               <p>Moram prebrati to pobudo do konca.</p>
            </sp>
            <sp xml:id="SDZ1-Redna-30-1995-03-29.sp13">
               <speaker>PODPREDSEDNIK VLADIMIR TOPLER:</speaker>
               <p>Jaz moram pa zagovarjati proceduro in sem to dolžan. Vaš čas se je iztekel, gospod Ivo Hvalica. Prosim.</p>
            </sp>
            <sp xml:id="SDZ1-Redna-30-1995-03-29.sp14">
               <speaker>IVO HVALICA:</speaker>
               <p>Za pobudo se ni iztekel.</p>
            </sp>
            <sp xml:id="SDZ1-Redna-30-1995-03-29.sp15">
               <speaker>PODPREDSEDNIK VLADIMIR TOPLER:</speaker>
               <p>Se je. Tri minute imate skladno po poslovniku. Prosim, da se držimo. Velja za vse enako.</p>
            </sp>
            <sp xml:id="SDZ1-Redna-30-1995-03-29.sp16">
               <speaker>IVO HVALICA:</speaker>
               <p>Mislim, da je Ministrstvo za notranje zadeve to pobudo razumelo in da gre za trideset tisoč delovnih dni...</p>
            </sp>
            <sp xml:id="SDZ1-Redna-30-1995-03-29.sp17">
               <speaker>PODPREDSEDNIK VLADIMIR TOPLER:</speaker>
               <p>Gospod Hvalica, nimate besede. Prosim, da spoštujete proceduro tega parlamenta.</p>
            </sp>
            <sp xml:id="SDZ1-Redna-30-1995-03-29.sp18">
               <speaker>IVO HVALICA:</speaker>
               <p>Mi smo se dogovorili, da bomo imeli dvakrat po tri minute, če imamo poslansko pobudo in vprašanje.</p>
            </sp>
            <sp xml:id="SDZ1-Redna-30-1995-03-29.sp19">
               <speaker>PODPREDSEDNIK VLADIMIR TOPLER:</speaker>
               <p>To pa ni res. Prosim za odgovor ministrstvo. Izvolite.</p>
            </sp>
            <sp xml:id="SDZ1-Redna-30-1995-03-29.sp20">
               <speaker>PREDSTAVNIK MINISTRSTVA ZA ŠOLSTVO IN ŠPORT:</speaker>
               <p>Hvala za besedo, gospod predsedujoči! Spoštovane poslanke, spoštovani poslanci, najprej sem dolžan opravičiti odsotnost gospoda ministra doktor Gabra, glede na zastavljeno vprašanje poslanca gospoda Ive Hvalice pa dajem naslednji odgovor.</p>
               <p>Sporazum o vzajemnem priznavanju visokošolskih diplom in strokovnih naslovov, ki sta ga leta 1983 podpisali Italija in nekdanja Jugoslavija, je bil prevzet v sukcesijo z izmenjavo not med Republiko Slovenijo in Republiko Italijo poleti 1992. leta. Sporazum vsebuje tabelo z omejenim številom, gre za 38 diplom in strokovnih naslovov, ki se podeljujejo v Republiki Italiji in se lahko brez dodatnih izpitov nostrificirajo v Republiki Sloveniji. Velja seveda prav tako tudi obratno. Nekateri od teh naslovov so se v vmesnem času 13 let v eni ali drugi državi spremenili in v sporazumu danes nimajo več ustreznice. Nostrifikacija diplom, ki pa niso zajete v tem sporazumu, poteka po siceršnjih notranjih predpisih ene oziroma druge države.</p>
               <p>Ministrstvo za zunanje zadeve ter Ministrstvo za šolstvo in šport sta bili po diplomatski poti 26. septembra 1994 seznanjeni z odločitvijo italijanskih oblasti, da so s 24. septembrom začasno suspendirali veljavnost omenjenega sporazuma. Pri tem se je italijanska stran sklicevala tako na spremembe zakonske in didaktične ureditve, kot tudi glede na njihove druge notranje predpise, nelegalno uporabo vsebine sporazuma v posameznih postopkih, vodenih v Republiki Italiji.</p>
               <p>Ministrstvo za šolstvo in šport je s posredovanjem Ministrstva za zunanje zadeve že 27. septembra 1994 poslalo italijanski strani noto z opozorilom, da razume ta korak kot enostransko suspendiranje veljavnega meddržavnega sporazuma. Italijanska stran je v svojem odgovoru, datiranim s 5. oktobrom 1994, med drugim ponudila takojšnji sklic mešane komisije ekspertov, ki bi preučila odprta vprašanja na tem področju. Slovenska stran je to sprejela in sestanek te komisije je potekal v Rimu 17. oktobra 1994. Naša stran je na sestanku ponovila, da razume sočasno suspenzijo kot enostranski akt in opozorila je na kršitev dunajske konvencije o pogodbenem pravu. Na sestanku sta se obe strani uspeli dogovoriti o nekaterih pogojih, pod katerimi bi bila možna nadaljnja uporaba sporazuma oziroma njegova posodobitev, pri čemer bi do uveljavitve dopolnil veljale določbe obstoječega sporazuma. Neposredno po tem sestanku je bil 20. oktobra 1994 v Rimu podpisan program kulturnega sodelovanja med obema državama, ki vključuje tudi soglasje obeh strani v 13. in 14. členu, da se sporazum o vzajemnem priznavanju diplom in strokovnih naslovov iz leta 1983 zaradi vmesnih sprememb ustrezno dopolni. Med pripravljanjem izhodišč in dogovarjanjem o terminu za sklic druge seje komisije ekspertov je bilo 8. februarja 1995 prav na dan, ko se je zunanji minister gospod Zoran Thaler mudil v Rimu, v Gazeta Oficciale de la Republika Republica Italiana objavljeno kratko sporočilo Ministrstva za zunanje zadeve Republike Italije o njihovi odločitvi z dne 24. septembra 1994. Predvsem zaradi zapoznele večmesečne objave je to sporočilo v javnosti sprožilo vrsto ugibanj. Ministrstvo za zunanje zadeve ter Ministrstvo za šolstvo in šport Republike Slovenije sta takoj po pridobitvi uradno objavljenega besedila, to je bilo 14. februarja 1995, izročili italijanski strani protestno noto, v kateri je bilo znova opozorjeno, da je začasni suspenz enostranski akt, ki ni skladen z načeli mednarodnega prava. V odgovoru je italijanska stran ponovno omenila neskladnosti med obstoječim sporazumom in njihovo notranjo novo visokošolsko zakonodajo, spet pa se je zavzela tudi za posodobitev sporazuma.</p>
               <p>Omenjeno je bilo tudi, da je zapoznela objava odločitve z dne 24. septembra 1994 z njihove strani stvar procedure oziroma kot so se izrazili, birokratskih razlogov.</p>
               <p>24. februarja 1995, deset dni po tem dogodku je bil potrjen z italijanske strani termin za sklic druge seje mešane komisije ekspertov, ki se je dejansko tudi sestala predvčerajšnjim, 27. marca 1995 v Ljubljani.</p>
               <p>Na seji je bilo obojestransko ugotovljeno, da suspenz lahko povzroči nezaželene neprijetnosti obema manjšinama in da obstaja obojestranski interes za čim prejšnjo rešitev nakopičenih odprtih vprašanj.</p>
               <p>Po analizi pravnih podlag za podaljšanje veljavnosti obstoječega sporazuma je bil dosežen dogovor, ki omogoča korektno rešitev problema priznavanja diplom. Ker so pogovori v zaključni fazi in v naslednjih dneh pričakujemo definitiven odgovor z italijanske strani, nam ta trenutek ne dopušča vstopanja v vse podrobnosti.</p>
               <p>Gospoda poslanca pa bomo v roku, ki je določen s poslovnikom, pisno obvestili tudi o vseh teh podrobnostih.</p>
               <p>Naj na koncu omenim le še, da je bil na ljubljanski univerzi letos posebej organiziran, in kar nas posebej veseli, zelo dobro obiskan informativni dan za morebitne bruce iz zamejstva, ki je le še potrdil interes mladih pripadnikov naše manjšine za študij v Sloveniji, mi pa računamo, da pri njihovem jesenskem vpisu in tudi pri študiju že vpisanih študentov ter nostrifikacij njihovih diplom ne bo nobenih težav tudi v prihodnje. Hvala lepa.</p>
            </sp>
            <sp xml:id="SDZ1-Redna-30-1995-03-29.sp21">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu državnemu sekretarju. Želite dopolnilno vprašanje, gospod Ivo Hvalica? <stage>(Ne želite.)</stage> ...<stage>(Pripomba iz klopi.)</stage>... Ministrstva za notranje zadeve? Gospod Šter, se opravičujem, prosim izvolite. Prosim pa tudi, da Vlada ne presega čas deset minut v odgovorih.</p>
            </sp>
            <sp xml:id="SDZ1-Redna-30-1995-03-29.sp22">
               <speaker>ANDREJ ŠTER:</speaker>
               <p>Hvala. Torej na pol povedane pobude bom vseeno skušal dati čim bolj celovit odgovor. 134. člen zakona o varnosti cestnega prometa iz leta - zadnja sprememba je bila 1991 leta, da se tehnični pregledi motornih in priklopnih vozil opravljajo najmanj enkrat letno. Tehnični pregled novega vozila se mora opraviti pred prvo registracijo v Republiki Sloveniji. To je zakonski okvir, ki določa in omejuje manevrski prostor upravnega odločanja o tej zadevi.</p>
               <p>Po svoje se bom strinjal s tistim, kar je poslanec med navajanjem pobude tudi omenil, da pri nas to poteka precej balkansko. Torej, razmere v prometu so balkanske in ni pričakovati, da bomo izhod iz tega našli na lep, kratek in neomejevalni način. Smisel predpisa v ministrstvu vidimo v tem, da je vozilo, ki se registrira v tehničnem smislu, sposobno za cestni promet. Poleg tega pa mora na tem pregledu biti ugotovljen tudi podatek o vozilu, znamka, tip, šesija, motor, barva vozila itd.</p>
               <p>V našo državo se uvažajo različna vozila od zahodnih kot vzhodnih in izvenevropskih proizvajalcev. V Slovenijo se uvaža tudi veliko tovarniško novih vozil, ki pa so bila izdelana pred letom, dvema ali več, vendar zaradi zasičenosti trga ali iz drugih razlogov. Na primer, ker je šlo za kontingent, ki je bil v naprej določen za področje, ki mu je naša država pred tem pripadala, zaradi tega so zanimiva za slovenski trg in namenjena slovenskemu trgu tudi po kupni moči slovenskega trga. Tehnično stanje takih vozil je marsikdaj vprašljivo in ni primerljivo s tistim, kar predstavlja isti tip tistega vozila drugje.</p>
               <p>Podatek o poslanski pobudi, da je v Nemčiji opraviti tehnični pregled vozila šele po štirih letih starosti, ne ustreza dejanskemu stanju. Tak pregled je potrebno opraviti že pred prvo registracijo vozila ter najdlje vsako drugo leto, razen izjemoma za nekatera vozila, za katera pa je odločeno s strani državnega organa, ki tak pregled opravi, šele po štirih letih.</p>
               <p>Tudi razmišljanja evropskih držav in intence Sveta Evrope glede tehničnih pregledov vozil ne gredo v smer liberalizacije, pač pa nekatere države, kar se nam včasih zdi zelo nerazumljivo, da še nimajo uvedeno, šele razmišljajo o uvedbi tehničnih pregledov, in sicer po zelo zelo rigoroznih kriterijih. Mednarodna organizacija tehničnih pregledov, ki združuje večino vzhodnoevropskih držav predlaga, da bi se tehnični pregledi vozil opravljali letno ter pripravljal ustrezen standard v sklopu standardov ISO 9000.</p>
               <p>Torej, menimo, da je tudi v tistih državah, ki nimajo tega tako urejeno, vse pogostejši trend, ki je prisoten, pogostost tehničnih pregledov in njihova rigoroznost. Tudi pri tem Slovenijo čaka še precejšen zalogaj, namreč, po ostrosti tehničnega pregleda. To nakazujejo tudi spreminjanja zakonodaj v posameznih državah v zadnjem času.</p>
               <p>Pobudo poslanca bomo kot predlagatelji podzakonskih aktov k zakonu o varnosti v cestnem prometu natančno proučili, odločitve pa bodo razvidne tudi iz predloženega materiala, ki mislim, da ga imate na dnevnem redu naslednje seje Državnega zbora. Hvala.</p>
            </sp>
            <sp xml:id="SDZ1-Redna-30-1995-03-29.sp23">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Dopolnilno vprašanje, gospod Ivo Hvalica, prosim.</p>
            </sp>
            <sp xml:id="SDZ1-Redna-30-1995-03-29.sp24">
               <speaker>IVO HVALICA:</speaker>
               <p>Hvala lepa. Torej, glede na to, da čakam že 18 mesecev, me zanima, kdaj boste proučili? Lepo prosim za en časovni termin, ker sicer, ne vem, bom prej končal mandat, kot bom to doživel, bi pa rad, da bi se to prej zgodilo. Hvala lepa.</p>
            </sp>
            <sp xml:id="SDZ1-Redna-30-1995-03-29.sp25">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod minister.</p>
            </sp>
            <sp xml:id="SDZ1-Redna-30-1995-03-29.sp26">
               <speaker>ANDREJ ŠTER:</speaker>
               <p>Proučitev je seveda vezana na predložitev spremembe zakona o varnosti v cestnem prometu in v sklopu tega bo predloženo tudi razmišljanje predlagatelja o tem. Osnovne smeri razmisleka sem povedal, sem skušal nakazati v svojem prispevku za odgovor na vašo pobudo. Primerjalni podatki nas ne navajajo k temu, da bi pobudo lahko nekritično sprejeli.</p>
            </sp>
            <sp xml:id="SDZ1-Redna-30-1995-03-29.sp27">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Zmago Jelinčič ima besedo.</p>
            </sp>
            <sp xml:id="SDZ1-Redna-30-1995-03-29.sp28">
               <speaker>ZMAGO JELINČIČ:</speaker>
               <p>Dober dan in hvala lepa za besedo. Prvo poslansko vprašanje je v zvezi z mojim poslanskim vprašanjem z dne 15.2.1995, ko sem dal pobudo za zdravljenje Istranov v Izolski bolnici, tudi za tisto področje do reke Mirne, ki je trenutno pod hrvaško okupacijo. Vlada mi je odgovorila, da Slovenija ne more plačevati stroškov hrvaškim zavarovancem itd. itd. Obenem je pa Vlada z dopisom 500-106/95-1/1-8, z dne 2.3. 1995, poslala Zavodu za zdravstveno zavarovanje Slovenije dopis, v katerem piše: "Ožji družinski člani zavarovancev obveznega zdravstvenega zavarovanja, ki so tujci, so zavarovani tudi v primeru, ko imajo v Sloveniji izdano dovoljenje za začasno prebivanje tujca za čas veljavnosti iz tega dovoljenja in če so izpolnjeni tudi vsi drugi pogoji za pridobitev lastnosti zavarovanja osebe v obveznem zdravstvenem zavarovanju v Sloveniji. Ministrstvo za zdravstvo naj čimprej pripravi ustrezno spremembo zakona o zdravstvenem varstvu in zdravstvenem zavarovanju". Sprašujem, zakaj dvojna merila oziroma merila v interesu Vlade oziroma v konfederalnem interesu? Vprašanje postavljam tako Vladi, kot Ministrstvu za zunanje zadeve in na to in na naslednja vprašanja želim tudi pisni odgovor.</p>
               <p>Drugo vprašanje, leta 1982, ko je bil župan v Kopru Italijan, je prišlo do razširitve dvojezičnega ozemlja, ne glede na Osimske sporazume, ki so to točno določali. Danes, ko je zopet župan nekdo, ki se deklarira za Italijana, hoče v statutu občine Koper zopet doseči še dodatno širitev dvojezičnega ozemlja. Sprašujem, kaj bo na tem področju storilo Ministrstvo za zunanje zadeve in Ministrstvo za notranje zadeve?</p>
               <p>Tretje vprašanje je vprašanje Ministrstvu za delo, družino in socialne zadeve, in sicer, kako je mogoče, da ob tolikšni nezaposlenosti Slovencev in slovenskih državljanov Kovinoplastika Lož zaposluje Hrvate in skoraj izključno hrvaške državljane? Zakaj se to ne prepreči in zakaj se izdajajo delovna dovoljenja in delovne vize hrvaškim državljanom, ko imamo v Sloveniji 130 tisoč brezposelnih?                  </p>
               <p>Četrto vprašanje Vladi, zakaj sploh ne odgovarja poslancem Slovenske nacionalne stranke na poslanska vprašanja in pobude? Po 11. členu zakona o Vladi Republike Slovenije, mora Vlada zavzeti stališče do pobud in predlogov, ki jih dajejo poslanci v zadevah iz njene pristojnosti.</p>
               <p>Vlada in vsak minister pa morata dajati tudi odgovore na vprašanja. Po 27. členu Poslovnika DZ mora Vlada ali posamezni minister odgovoriti na vprašanje najkasneje 3 dni pred prvo naslednjo sejo, na pobudo pa po 31. členu poslovnika najkasneje v 30 dneh od prejema.</p>
            </sp>
            <sp xml:id="SDZ1-Redna-30-1995-03-29.sp29">
               <speaker>PODPREDSEDNIK VLADIMIR TOPLER:</speaker>
               <p>Gospod Jelinčič, tudi vam se je iztekel čas po poslovniku.</p>
            </sp>
            <sp xml:id="SDZ1-Redna-30-1995-03-29.sp30">
               <speaker>ZMAGO JELINČIČ:</speaker>
               <p>Če dovolite...</p>
            </sp>
            <sp xml:id="SDZ1-Redna-30-1995-03-29.sp31">
               <speaker>PODPREDSEDNIK VLADIMIR TOPLER:</speaker>
               <p>Ne morem vam dovoliti. Prosim, nimate več.</p>
            </sp>
            <sp xml:id="SDZ1-Redna-30-1995-03-29.sp32">
               <speaker>ZMAGO JELINČIČ:</speaker>
               <p>...po poslovniku imam pravico zaključiti vprašanje. Predsedujoči, prosim, če si preberete.</p>
            </sp>
            <sp xml:id="SDZ1-Redna-30-1995-03-29.sp33">
               <speaker>PODPREDSEDNIK VLADIMIR TOPLER:</speaker>
               <p>Ampak prosim vas gospod Jelinčič, sem tudi gospoda Hvalico prej opozoril, tri minute so se vam iztekle. Prosim, da se držimo, ker drugače bomo dva dni imeli...</p>
            </sp>
            <sp xml:id="SDZ1-Redna-30-1995-03-29.sp34">
               <speaker>ZMAGO JELINČIČ:</speaker>
               <p>Po poslovniku imam pravico zaključiti vprašanje in dovolite mi, da zaključim vprašanje. Že zdavnaj bi ga, če ne bi vi posredovali.</p>
            </sp>
            <sp xml:id="SDZ1-Redna-30-1995-03-29.sp35">
               <speaker>PODPREDSEDNIK VLADIMIR TOPLER:</speaker>
               <p>Gospod Jelinčič... <stage>(Izključili mikrofon.)</stage> Gospod Jelinčič, nimate besede. Kolegice in kolegi! Prosil bi, da se držimo poslovnika. V poslovniku je vprašanje 3 minute in nobene pravice nimate. Prosim Vlado za odgovor in prosim tudi Vlado, da se drži časovne omejitve 10 minut.</p>
               <p>Gospod minister Thaler.</p>
            </sp>
            <sp xml:id="SDZ1-Redna-30-1995-03-29.sp36">
               <speaker>ZORAN THALER:</speaker>
               <p>Hvala lepa. Spoštovani poslanci, poslanke! Glede prvega vprašanja, kot sem bil obveščen, je gospod poslanec dobil odgovor od Ministrstva za zdravstvo in tako smo bili tudi obveščeni, da je to ministrstvo pristojno za ta odgovor.</p>
               <p>Glede drugega, o dvojezičnosti, pa ni bilo najavljeno, nismo dobili tega vprašanja, ga bomo pa seveda proučili tudi s stališča naše pristojnosti in podali odgovor v najkrajšem roku. Hvala lepa.</p>
            </sp>
            <sp xml:id="SDZ1-Redna-30-1995-03-29.sp37">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo od predstavnikov Vlade podati odgovor? Gospa ministrica, prosim.</p>
            </sp>
            <sp xml:id="SDZ1-Redna-30-1995-03-29.sp38">
               <speaker>RINA KLINAR:</speaker>
               <p>Hvala lepa za besedo. Vprašanje ni bilo najavljeno, vendar bi glede na to povedala naslednje. Poslovanje tujcev poteka na podlagi zakona in v tem konkretnem primeru bomo zadevo preverili in tudi podali pisni odgovor. O tem primeru Republiški zavod za zaposlovanje vodi ves postopek in v primeru, da se na objavljeno delovno mesto ne javi nobeden izmed domačih iskalcev zaposlitve, seveda pod pogoji, določenimi v zakonu, potem lahko dobi zaposlitev tudi tujec za določeno obdobje. Naj povem, da je ob koncu lanskega leta bilo po podatkih med tistimi, ki so imeli delovna dovoljenja ali osebna delovna dovoljenja 86,4% takšnih, ki so imeli manj kot V. stopnjo izobrazbe in 13,6% takšnih, ki so imeli več kot V. stopnjo zahtevnosti, v ostalem delu bomo pa podali pisni odgovor v konkretnem primeru zato, da bi lahko proučili. Načeloma pa velja, da imajo prednost domači iskalci zaposlitve. V primeru, da domači ne, pa tuji. Hvala.</p>
            </sp>
            <sp xml:id="SDZ1-Redna-30-1995-03-29.sp39">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Dopolnilno vprašanje ima gospod Jelinčič.</p>
            </sp>
            <sp xml:id="SDZ1-Redna-30-1995-03-29.sp40">
               <speaker>ZMAGO JELINČIČ:</speaker>
               <p>Gospodu ministru Thalerju. Dobil sem odgovor od Ministrstva za zdravstvo, vendar z odgovorom nisem zadovoljen. Dobil sem neustrezen odgovor, zato zahtevam ponoven razširjen odgovor. Poleg tega pa o vprašanju, ki ni bilo najavljeno. Najavljeno vprašanje ni več tisto in izgubi vso noto. Zato tudi ministri sedijo tukaj, da morajo odgovarjati na direktna vprašanja. Tisti časi so minili. In še enkrat, sam bom tista vprašanja, ki jih nisem mogel dokončati, ker mi predsedujoči ni dovolil, bom dodatno pisno vložil in protestiram, ostro protestiram proti takšnemu načinu dela s strani podpredsednika Državnega zbora in trenutno predsedujočega gospoda Toplerja. Mislim, da to ni v skladu z demokratičnimi načeli. Hvala.</p>
            </sp>
            <sp xml:id="SDZ1-Redna-30-1995-03-29.sp41">
               <speaker>PODPREDSEDNIK VLADIMIR TOPLER:</speaker>
               <p>Hvala. Gospod Jelinčič, to je v skladu s poslovnikom, ki smo ga sprejeli v Državnem zboru in vaš protest je neutemeljen.</p>
               <p>Želi kdo na dopolnilno vprašanje odgovoriti? <stage>(Ne.)</stage> Besedo dajem gospodu Maksimiljanu Lavrincu in še enkrat prosim, da se držimo zaradi tega, ker je trideset vprašanj in imamo samo do 13. ure možnost, da opravimo te pobude in vprašanj.</p>
               <p>Izvolite, gospod Lavrinc.</p>
            </sp>
            <sp xml:id="SDZ1-Redna-30-1995-03-29.sp42">
               <speaker>MAKSIMILJAN LAVRINC:</speaker>
               <p>Hvala predsedujočemu. Zato bom sam pripomogel, da bo čas uporabljen bolj racionalno. Sam sem postavil dve vprašanji. Eno je poslansko vprašanje o organizaciji uprave, vendar samo vprašanje oziroma tekst vprašanja, boste videli, je širši od samega naslova in drugi je v zvezi z ustanovitvijo Inštituta za primerjalno pravo in ker je ta krajši, bom povedal samo to, da bi želel pisni odgovor, gre pa za to, da sem 24. junija 1994 zaprosil oziroma postavil vprašanje, kdaj bo oziroma ali bo ustanovljen Inštitut za primerjalno pravo in tako na ta način skrajšujem to našo točko.</p>
               <p>V zvezi z organizacijo uprave pa je iz samega teksta razvidno, da sem si želel precej več, kot pa je mogoče odgovoriti z enega samega ministrstva. Za kaj gre? Sprememba zakonodaje v zadnjih letih, torej vse zakonodaje upravi niso bile naklonjene. To, če rečem v prispodobi, največje slovensko podjetje je bilo precej časa celo brez svojega direktorja. Od časa, ko uprava ni več sodila v delovno področje Republiškega sekretariata za pravosodje in občo upravo, pa so se z njo ukvarjali vsak po malem.</p>
               <p>Zakon o upravi, ki smo ga sprejeli v Državnem zboru, tudi ni opazno pripomogel h kvalitetnemu premiku na tem področju, čeprav je razumeti začetne težave pri reorganizaciji lokalne samouprave in državne uprave, lahko po tistem, kar se je na primer dogajalo z reorganizacijo inšpekcijskih služb ugotovim, da manjka načrtnega dela, usklajevanja med ministrstvi in verjetno še kaj.</p>
               <p>Zanima me, kaj je Vlada storila v smeri racionalizacije državne uprave pa tudi javne uprave na sploh? Kaj je bilo storjeno za strokovni napredek, poenotenje standardov, ureditev plač in napredovanja delavcev v javni upravi in tako dalje.</p>
               <p>Nerazumljive razlike v plačah, delovnih pogojih in drugih bonitetah iz proračuna plačanih javnih uslužbencev škodujejo odnosom, delu in tako tudi racionalni rabi proračunskega denarja. Zato pričakujem, da bom v tem odgovoru dobil tudi kakšen program za pojasnilo, kaj sem s temi plačami in pa z racionalizacijo uprave na sploh razmišljal, naj povem: sem iz občine Kamnik, ki je ostala v svojih prejšnjih okvirih, vendar se zaradi prav teh sprememb, ki smo jih doživeli v zadnjem času lokalne samouprave in podobnega, postavlja nova občinska uprava ob tisti stari, ki je že do sedaj bila, ki je pač prešla pod državno upravo. Je mar res toliko več upravnega delovanja, da je potrebno takšno zaposlovanje? To je prvo.</p>
               <p>Drugo pa; ljudje, ki so zaposleni v občinski upravi, bodo plačani bolje kot marsikdo v državni upravi oziroma...</p>
            </sp>
            <sp xml:id="SDZ1-Redna-30-1995-03-29.sp43">
               <speaker>PODPREDSEDNIK VLADIMIR TOPLER:</speaker>
               <p>Gospod Lavrinc, tudi vaš čas se je iztekel.</p>
            </sp>
            <sp xml:id="SDZ1-Redna-30-1995-03-29.sp44">
               <speaker>MAKSIMILJAN LAVRINC:</speaker>
               <p>...Hvala lepa. Samo še zaključim. ...oziroma v ministrstvih, zato pričakujem poleg ustnega odgovora tudi nekaj pismenega, ker bi bil ustni odgovor verjetno predolg.</p>
            </sp>
            <sp xml:id="SDZ1-Redna-30-1995-03-29.sp45">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim za odgovor Vlado. Ponovno prosim, ker imamo veliko vprašanj, da se res držimo časovne omejitve, skladno s poslovnikom.</p>
               <p>Prosim, gospod minister.</p>
            </sp>
            <sp xml:id="SDZ1-Redna-30-1995-03-29.sp46">
               <speaker>ANDREJ ŠTER:</speaker>
               <p>Jaz imam sicer pripravljen precej obširen odgovor, ampak tudi zaradi stiske s časom bom podal nekatera razmišljanja v krajši obliki, poslali bi pa ta pismeni prispevek, ki pa se kar strinjam, da tudi ne bo v celoti zadovoljil, ker je razmišljanje tistega dela, ki ga gospod Lavrinc navaja kot državno upravo in ne v celoti javno upravo.</p>
               <p>Torej, Državni zbor se je pogosto srečeval z zakonodajnim okvirjem in ga določal, spreminjal; zadnja sprememba je bila novelacija zakona o lokalni samoupravi in za področje državne uprave velja sklep vašega zbora, da Vlado zadolži za celovito poročilo s tega področja.</p>
               <p>Z ugotovitvijo, da je bilo to področje dolgo časa brez, niti ne morem reči skrbnega, ampak sploh brez gospodarja, je res in red na tem področju se uveljavlja, ne sprejemamo cene, da gre določanje okvirja delovanja inšpekcijskih služb stihijsko. Tukaj gre za en model, ki je morda vreden ponovnega razmisleka, ampak inšpekcijske službe se organizirajo po enotnem modelu, torej enovito. Tudi plače v državni upravi, poudarjam, so urejene enotno in lahko to vzamete kot del hvale s strani vladnih služb. Urejene so tako, da so v vseh delih države urejene po enotnih kriterijih in ne dopuščajo tistih ekscesnih pojavov, ki smo jih lahko ugotavljali za dolgo minulo obdobje.</p>
               <p>Kot rečeno, ne domišljamo si, da smo razrešili vso problematiko, ampak tudi ne precenjujemo svojih sposobnosti, da bi nakopičene probleme uspeli razrešiti na hitro in brez vašega sodelovanja. Nameravamo vas seznanjati z razmišljanji in vas takrat poprositi za to, da nam prisluhnete, kadar bomo rabili spremembo ali pa poseg v zakonodajo, kar bo po našem mnenju tudi potrebno.</p>
               <p>Tudi s problemi se bomo obračali na vas, na pobudo pa nameravamo dati širši pisni prispevek. Hvala.</p>
            </sp>
            <sp xml:id="SDZ1-Redna-30-1995-03-29.sp47">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod minister Bohinc, prosim.</p>
            </sp>
            <sp xml:id="SDZ1-Redna-30-1995-03-29.sp48">
               <speaker>DR. RADO BOHINC:</speaker>
               <p>Hvala lepa. Gospodu Lavrincu na vprašanje o Inštitutu za primerjalno pravo, ta odgovor; Na Ministrstvu za znanost in tehnologijo nimamo nobene pobude, niti predloga za ustanovitev Inštituta za primerjalno pravo kot državnega inštituta oziroma kot javnega raziskovalnega zavoda. Na ministrstvu tudi ne načrtujemo ustanavljanja takšnega inštituta kot javnega raziskovalnega zavoda, vemo pa, obveščeni smo in smo tudi sodelovali v strokovnih razgovorih s Pravno fakulteto Univerze v Ljubljani, vemo torej za to pobudo. Ali bo do ustanovitve takšnega inštituta prišlo ali ne, je odvisno predvsem od pobude, prizadevanj in organizacije same Pravne fakultete oziroma politike univerze do tega vprašanja. Ministrstvo ne nasprotuje, nasprotno, pripravljeno je celo podpreti takšno pobudo, vendar predloga v tej smeri ni; podpreti pa ne kot ustanovitev državnega Inštituta javnega raziskovalnega zavoda, ampak podpreti kot ustanovitev univerzitetnega, fakultetnega inštituta v okviru</p>
               <p>podzakonskih predpisov ministrstva, ki podpirajo delovanje raziskovalne dejavnosti, ki jo upravljajo univerzitetni inštituti. Hvala lepa.</p>
            </sp>
            <sp xml:id="SDZ1-Redna-30-1995-03-29.sp49">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Dopolnilno vprašanje, gospod Lavrinc.</p>
            </sp>
            <sp xml:id="SDZ1-Redna-30-1995-03-29.sp50">
               <speaker>MAKSIMILJAN LAVRINC:</speaker>
               <p>Ker sem pričakoval, torej, da bom na prvo vprašanje dobil pisno več, bom takrat dodatno postavljal vprašanja v zvezi s prvim vprašanjem.</p>
               <p>Za drugo vprašanje, torej za drugi odgovor pravzaprav, ne pa vprašanje gospoda ministra Rada Bohinca pa nisem zadovoljen z odgovorom, ker prvič, ko sem to vprašanje postavil, mi je bilo odgovorjeno s strani gospoda Lojzeta Janka, ministra brez listnice, zadolženega za to področje, in odgovor je bil, da Vlada razmišlja o takem inštitutu, nisem pa namreč sam takrat, ko sem to pojasnjeval, predvideval inštituta v okviru neke državne institucije niti v okviru fakultete. Skratka, tam fakulteta verjetno strokovnjake za to področje že ima. Mi tudi dobivamo, domnevam, ob različnih zakonskih predlogih njihova pojasnila oziroma neke primerjalne analize, ampak sem si predstavljal, da država Slovenija, ki se zdaj vklaplja v Evropo, da ustanovi neko nevtralno in od nikogar privezano institucijo, ki nam bo v primeru našega zaprosila ali pa v primeru zaprosila Vlade pripravila nek primerjalni predlog. Če vzamem primer, zdaj ko govorimo o plačah v javnem sektorju, da se kdo s tem poukvarja; če govorimo o pokojninskem sistemu, da se nekdo s tem poukvarja do te mere, da nam pripravi politično nevtralno strokovno presojo, kako je to narejeno v Evropi. Namreč, od Vlade, sem prepričan, smo dobivali in bomo tudi v prihodnje samo takšne primerjalne prikaze, ki so vladnemu predlogu v prid.</p>
            </sp>
            <sp xml:id="SDZ1-Redna-30-1995-03-29.sp51">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod minister Bohnic, prosim.</p>
            </sp>
            <sp xml:id="SDZ1-Redna-30-1995-03-29.sp52">
               <speaker>DR. RADO BOHINC:</speaker>
               <p>Vprašanje je bilo očitno naslovljeno na kolego Lojzeta Janka, čeprav je po delitvi dela naše ministrstvo pristojno za odločitve v zvezi z ustanavljanjem raziskovalnih inštitutov in vprašanje je zadevalo ustanovitev inštituta. Tako je bilo postavljeno, zato sem se čutil odgovornega, da odgovorim. Ponavljam, ministrstvo in s tem Vlada ne predvidevata ustanavljanja inštituta za primerjalno pravo. Če bomo to stališče spremenili, bo odgovor drugačen po posvetu s kolegi, ki skrbijo in so odgovorni za zakonodajo. Jaz se obvežem, da bomo ponovno preučili to vprašanje. Principielno temu nikakor ne nasprotujem. Štejem celo, da je to koristno, vendar kot državna institucija te vrste ni v programu, vsaj ne za letošnje leto. To pa nikakor ne izključuje tega, kar gospod Lavrinc dodaja, namreč primerjalno pravnih analiz ob pripravi zakonodaje. Dovolite mi, da dodam mnenje, da za to, da imajo primerjalno pravne analize predlagatelji zakonov, da to še ni zadosten argument za ustanavljanje državne institucije, ki bi se s tem ukvarjala.</p>
            </sp>
            <sp xml:id="SDZ1-Redna-30-1995-03-29.sp53">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo dajem gospodu Jožefu Kocuvanu, prosim.</p>
            </sp>
            <sp xml:id="SDZ1-Redna-30-1995-03-29.sp54">
               <speaker>JOŽEF KOCUVAN:</speaker>
               <p>Hvala lepa, predsedujoči. Pozdravljeni predstavniki Vlade, kolegi in kolegice. Moje poslansko vprašanje je naslovljeno na Ministrstvo za notranje zadeve. Po izteku veljavnosti osebne izkaznice sem na izpostavi Ministrstva za notranje zadeve zahteval novo osebno izkaznico in zahteval prav tako, da sem v rubriko občina v novi osebni izkaznici vpiše naziv nove občine. Uslužbenka Ministrstva za notranje zadeve mi je vljudno povedala, da tega ne more storiti, ker ima takšna interna navodila Ministrstva za notranje zadeve. Zato sprašujem ministrstvo, zakaj ne spoštuje zakona o novih občinah.</p>
               <p>In nadalje, na osnovi katerega zakonskega predpisa se lahko namesto občina, vsebuje naziv upravne enote. Hvala lepa.</p>
            </sp>
            <sp xml:id="SDZ1-Redna-30-1995-03-29.sp55">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim za odgovor.</p>
            </sp>
            <sp xml:id="SDZ1-Redna-30-1995-03-29.sp56">
               <speaker>ANDREJ ŠTER:</speaker>
               <p>Torej moj odgovor bi bil približno naslednji. Zakon o upravi v 33. členu določa, da se upravna enota organizira na območju ene ali več lokalnih skupnosti tako, da se zagotovi racionalno in učinkovito opravljanje z zakonom določenih nalog državne uprave. V 34. členu istega zakona je določena pristojnost upravne enote, ki odloča na prvi stopnji v upravnih stvareh iz državne pristojnosti. Upam, da ne presegam, torej ne presegam realnosti, če rečem, da je iz razprav o reorganizaciji državne uprave in uvedbe lokalne samouprave izključena kontinuiteta občine do konca leta 1994 in občin, ki so organizirane po zakonu o lokalni samoupravi. V zvezi s konkretno zadevo je za izdajo osebne izkaznice stvarno in krajevno pristojna upravna enota, v kateri ima občan stalno prebivališče, to je 3. člen zakona o osebnih izkaznicah, ki sicer datira iz leta 1974. Res je, da se osebne izkaznice izdajo na obrazcih, določenih s pravilnikom, kjer se v rubriko občina vpisuje krajevno pristojni organ, ki je izdal osebno izkaznico. Do uveljavitve zakona o upravi je bil to upravni organ, pristojen za notranje zadeve občine, po njegovi uveljavitvi pa upravna enota, katere teritorialni obseg je določen v 1. členu uredbe o teritorialnem obsegu upravnih enot, tudi akt iz leta 1994. Naj pa povem, da je v pripravi nov zakon o osebni izkaznici, ki bo zadevo uredil. Iz finančnih razlogov in izključno iz finančnih razlogov pa nismo šli v zamenjavo obrazcev, ker se nam je zdelo, da bi recimo v roku treh let dvakratna zamenjava obrazcev vzbudila več negodovanja, kot pa pozitivnih posledic. Hvala.</p>
            </sp>
            <sp xml:id="SDZ1-Redna-30-1995-03-29.sp57">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želite dopolnilno vprašanje? Izvolite, gospod Kucuvan.</p>
            </sp>
            <sp xml:id="SDZ1-Redna-30-1995-03-29.sp58">
               <speaker>JOŽEF KOCUVAN:</speaker>
               <p>Torej moje mnenje je sledeče, da je to nekako neke vrste "šlamparija" in da bi bilo treba te zadeve urediti. Mnenja sem, da bi moral takrat, v tej rubriki, kjer je napisano občina, biti že naziv nove občine. Zakaj to povem? Zato, ker me je policija ustavila na cesti in me je vprašala, iz katere občine sem in sem povedal novo občino Sveti Jurij, pa ni vedela, kje to je. Tako, da prosim, da se te zadeve uredijo. Hvala lepa.</p>
            </sp>
            <sp xml:id="SDZ1-Redna-30-1995-03-29.sp59">
               <speaker>PODPREDSEDNIK VLADIMIR TOPLER:</speaker>
               <p>Želite odgovoriti gospod minister? To ni bilo niti vprašanje, ampak mnenje. Besedo dajem gospodu Jožetu Jagodniku.</p>
            </sp>
            <sp xml:id="SDZ1-Redna-30-1995-03-29.sp60">
               <speaker>JOŽE JAGODNIK:</speaker>
               <p>Hvala lepa, gospod predsedujoči. Bom kratek, da mi ne ugasnete mikrofona. Vem, da je mnogo tem, ki so aktualnejše, ki so usodnejše za to naše dogajanje, toda tudi ta vprašanja, ki jih bom ponovno postavljal, služijo neke vrste higieni in bi prosil, da se na njih ustrezno reagira.</p>
               <p>Poldrugo leto mineva, kar si je skupina poslancev postavila v tem Državnem zboru 27 vprašanj o domnevnem trgovanju z orožjem na ozemlju Republike Slovenije. Vprašanja so bila nekajkrat ponovljena. Prvi in do sedaj edini odgovor Vlade, sestavljen na osnovi poročila Ministrstva za obrambo iz septembra 1993, se je izkazal kot neresničen oziroma silno pomanjkljiv, zlasti v delu, ki navaja, da ministrstvi za obrambo in notranje zadeve oziroma posamezniki iz njega niso trgovali z orožjem. V vsem tem času je bilo izdelanih nekaj poročil v obeh ministrstvih, tako v VOM-u kot tudi v SOVI, niti eno od teh poročil ni bilo posredovano poslancem Državnega zbora, čeprav sem si osebno nekajkrat prizadeval, da bi do njih bila možna dostopnost.</p>
               <p>Vlado torej sprašujem, kakšna je bila usoda teh poročil, zakaj jih ne posreduje poslancem Državnega zbora? Ali so bili preiskovalni postopki zaključeni? Ali so bile morebitne nepravilnosti sankcionirane? Ali so bile podane kazenske ovadbe in kaj se dogaja z njimi? Od Vlade pričakujem odgovor tudi na 27 postavljenih vprašanj iz 27. junija 1993 in na nadaljnjih šest vprašanj iz januarja 1994 po možnosti takoj, vsekakor pa v najkrajšem času. Hvala.</p>
            </sp>
            <sp xml:id="SDZ1-Redna-30-1995-03-29.sp61">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Jagodniku. Prosim za odgovor Vlade. Gospod minister Šter.</p>
            </sp>
            <sp xml:id="SDZ1-Redna-30-1995-03-29.sp62">
               <speaker>ANDREJ ŠTER:</speaker>
               <p>Hvala. Tudi jaz bom skušal biti v odgovoru kar najbolj ekspliciten, pri tem, da bi celoten odgovor verjetno presegel tistih 10 minut, ki mi jih poslovnik dopušča.</p>
               <p>Ministrstvo za notranje zadeve je na oba sklopa vprašanj gospoda Jagodnika, torej prvi sklop iz 26.6.1993 in drugega iz januarja 1994 pripravilo del odgovora, ki pojasnjuje dejavnost in ugotovitve Ministrstva za notranje zadeve, in sicer v obliki poročil. Prvo poročilo je bilo obravnavano na 11. seji Državnega zbora sedmega meseca leta 1993. Drugo smo pripravili. Obravnavala ga je Vlada na določen način oziroma kot je bila odločitev Vlade, sva s kolegom ministrom z vsebino tega poročila seznanila vrhove ostalih dveh, torej predsednika republike in skušala seznaniti predsednika Državnega zbora. Kasneje je bilo ugotovljeno, da za širšo odločitev potrebujemo ponoven sklep Vlade. Želim pa povedati, da kriminalistična preiskava, kar je tudi del zanimanja gospoda poslanca Jagodnika, poteka v primeru mariborskega orožja. Tu je celo pravosodni postopek z odločbo ustreznega organa končan, v ostalih primerih pa je v tistem delu, kjer je možno seznanjati ministrstvo pristojne organe in javnost sprotno seznanjalo, postopki pa še niso vsi zaključeni.</p>
            </sp>
            <sp xml:id="SDZ1-Redna-30-1995-03-29.sp63">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Dopolnilno vprašanje. Gospod Jože Jagodnik.</p>
            </sp>
            <sp xml:id="SDZ1-Redna-30-1995-03-29.sp64">
               <speaker>JOŽE JAGODNIK:</speaker>
               <p>Gospod minister, samo dve podvprašanji. Prvo je. Vlada je obravnavala in skušala obveščati vrhove in tako dalje, nisem razumel natančno, kakšne vrhove in kako je to skušala obveščati. In drugo vprašanje. Za širšo odločitev bi bila potrebna ponovna seja Vlade. Kaj to pomeni?</p>
            </sp>
            <sp xml:id="SDZ1-Redna-30-1995-03-29.sp65">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod minister, prosim za odgovor.</p>
            </sp>
            <sp xml:id="SDZ1-Redna-30-1995-03-29.sp66">
               <speaker>ANDREJ ŠTER:</speaker>
               <p>Nisem prepričan, da je bilo rečeno za širšo odločitev, ampak za dokončno odločitev o tem, da po sklepu Vlade ni bilo možno seznaniti vodstva Državnega zbora, je potrebna dodatna odločitev Vlade. Vašo pobudo bom ponovno predstavil Vladi in predlagal ustrezen sklep. Hvala.</p>
            </sp>
            <sp xml:id="SDZ1-Redna-30-1995-03-29.sp67">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo dajem gospodu Tonetu Peršaku. Prosim. Se opravičujem Tone Peršak. Gospod Bogataj še želi odgovoriti na vprašanje gospoda Jagodnika. Izvolite, gospod državni sekretar.</p>
            </sp>
            <sp xml:id="SDZ1-Redna-30-1995-03-29.sp68">
               <speaker>MIRAN BOGATAJ:</speaker>
               <p>Hvala. Se opravičujem, ker je bilo dodatno vprašanje tako hitro postavljeno, da se nismo videli. Odgovor, ki ga je dal minister Šter, bi dopolnil samo z naslednjim. V Ministrstvu za obrambo je bilo začeto intenzivno preiskovanje in raziskovanje problematike, na katero se nanašata oba sklopa poslanskih vprašanj. Pri tem je bila uporabljena celotna razpoložljiva dokumentacija, uvedeno je bilo več operativnih obdelav, ki še vedno trajajo. Z delnimi izsledki in občasnimi poročili je bila seznanjena Vlada tako, kot pravi gospod minister Šter. Del ugotovitev, do katerih je prišlo Ministrstvo za obrambo, je bilo posredovanih tudi trem parlamentarnim odborom, in sicer, koncem lanskega julija, tako Odboru za nadzor proračuna, Odboru za finance in kreditno monetarno politiko in Odboru za spremljanje resolucije o izhodiščih zasnove nacionalne varnosti. Pri vsem dosedanjem obdelovanju te problematike obstaja intenzivno sodelovanje vseh</p>
               <p>prispelih služb iz obeh ministrstev oziroma vladne službe. S strani obveščevalno-varnostne službe ministrstva sta bili do sedaj dani dve poročili tožilstvu, vloženih pa je bilo tudi pet ovadb, ki so še vedno v postopku. Hvala.</p>
            </sp>
            <sp xml:id="SDZ1-Redna-30-1995-03-29.sp69">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo dajem gospodu Tonetu Peršaku. Prosim.</p>
            </sp>
            <sp xml:id="SDZ1-Redna-30-1995-03-29.sp70">
               <speaker>ANTON PERŠAK:</speaker>
               <p>Ministrstvu za okolje in prostor, Ministrstvu za kmetijstvo in posredno tudi Ministrstvu za promet, postavljam vprašanje v zvezi z zapleti ob komasacijah Radomlje II. in Radomlje IV. na območju Domžalske občine. Gre za to, da ti zapleti trajajo že tri leta in da je vrsta upravičencev oziroma vrsta tistih, ki so pri tem udeleženi kot kmetje, še sedaj nima razrešenih vprašanj. Že tri leta recimo ne morejo sejati, davek pa plačujejo. Prišlo je do več nepravilnosti in ugovorov v zvezi z ne ustrezno oceno zemljišč. V zvezi s tem, da je v nekaterih primerih prišlo do drobljenja in ne zaokroževanja zemljišč in tudi do tega, da se očitno tam, kjer naj bi šlo za kmetijska zemljišča, za komplekse, dodeljuje zemljišča tudi ljudem, ki niso kmetje in ki bodo zelo verjetno to uporabili za druge namene. Problem je toliko večji, ker točno čez to območje gre trasa avtoceste in ki naj bi se začela v jeseni graditi. Zanima me, od koga bo država odkupovala zemljišča, če sploh ne ve, če še ni jasno, kdo bo kje lastnik, na katerem delu zemljišč.</p>
               <p>Zanima me tudi zaradi tega, ker smo že nekaj zapletov v zvezi s temi odkupi imeli, kako nameravajo to razreševati. Sprašujem pa naslednje: že aprila lani so prizadeti intervenirali, se pritožili. Občina Domžale je dala zahtevo na ustrezna ministrstva, da vendarle stopijo v kontakt s temi ljudmi in skušajo to razrešiti, pa ni odziva. Najprej sprašujem, zakaj se pravzaprav državljane ignorira v takih zadevah, ker pač to seveda ne morejo sami razrešiti. Ne morejo se kar odločiti sami pa reči, ta kompleks bo moj, ta bo pa tvoj. Mora to nekdo odločiti.</p>
               <p>Drugič, kot pravim, kaj bo ta Vlada počela v jeseni, ko naj bi začela graditi cesto na tem območju? In tretje, apeliram vendarle na to, da se s prizadetimi kmeti vzpostavi stik na večkratne njihove pritožbe in da se začne problem razreševati. Rad bi pa seveda tudi odgovor, zakaj se to do sedaj, po letu dni pritožb še zgodilo? Hvala.</p>
            </sp>
            <sp xml:id="SDZ1-Redna-30-1995-03-29.sp71">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Peršaku. Prosim za odgovor, gospod minister Osterc.</p>
            </sp>
            <sp xml:id="SDZ1-Redna-30-1995-03-29.sp72">
               <speaker>DR. JOŽE OSTERC:</speaker>
               <p>Spoštovani gospod podpredsednik, spoštovane poslanke in poslanci! Poskušal bom odgovoriti v imenu Ministrstva za okolje in prostor in našega, ker smo uskladili odgovor. Komasacijo na območju Radomlje je 1.12.1988 uvedla Skupščina občine Domžale. Komasacija je sledila prej uvedeni in dokončani melioraciji, ki jo je z odlokom uvedla Skupščina občine Domžale. Postopek komasacije je vodil občinski upravni organ. Strokovna dela v zvezi s komasacijo je opravil izvajalec, ki ga je izbral pristojni organ občine Domžale. Izvajalec je pripravil tudi novo razdelitev zemljišč iz komasacijskega sklada in z odločbo je izdal organ občine Domžale pristojen za kmetijstvo, 10.9.1990. Pritožbeni organ zoper odločbo o novi razdelitvi zemljišč iz komasacijskega sklada je Geodetska uprava v Ministrstvu za okolje in prostor. Ta je posamezne pritožbe začela dobivati šele od 21.10.1993 dalje, na kar je moral prvo stopnjo organ zaprositi za prvo stopnje spise. Celoten elaborat nove razdelitve zemljišč, je občina odstopila šele 31.5.1994, na posebno urgenco Geodetske uprave. Nove pritožbe še danes prispevajo. Uprava je prejela doslej 34 pritožb, ki pa so še večinoma na upravni enoti v Domžalah v tem trenutku. Geodetska uprava je že 8.6.1994 angažirala izvedenca agronomske stroke in izvedenca geodetske stroke zaradi strokovnega preverjanja pritožbenih navedb. Zaradi številnih pritožb je zaprosila za strokovno pomoč tudi Biotehniško fakulteto, oddelek za agronomijo. Geodetska uprava ima velike probleme z reševanjem pritožbenih zadev, saj ne more dobiti zadostnega števila ustrezno usposobljenih diplomiranih pravnikov.</p>
               <p>Zaradi tega Geodetska uprava ocenjuje, da bo zaradi pomanjkanja kadrov postopek potekal približno takole: Do 30.3. 1995 naj bi Geodetska uprava prejela še ostala izvedenska mnenja. Med 30.3. in 15.4. naj bi se opravili terenski ogledi. Od 15.4. do 30.4. tega leta bi opravili okvirni pregled pritožb s primerjavo izvedenskih mnenj in predlogov rešitve posameznih pritožb. 4.5. tega leta bi bil sestanek pravnikov Geodetske uprave z izvedenci in končna odločitev o pritožbah, če bo treba, pa tudi ponovni ogledi. 5.5. do 15.6. bi sledilo sestavljanje odločb in kompletiranje spisov ter vrnitev zadev organu prve stopnje. Z izdajo odločbe organa druge stopnje pa postopek še ni zaključen. Geodetska uprava predvideva, da bo treba približno 10 prvostopenjskih odločb odpraviti in vrniti v nov postopek na upravno enoto, ki bo nato morala izdati novo odločbo, zoper katero pa je ponovno možna pritožba. Zoper druge odločbe pa bodo imele stranke možnost začeti upravni spor s tožbo na vrhovno sodišče. Ministrstvo za kmetijstvo, gozdarstvo in prehrano ni pristojno za reševanje pritožb zoper novo razdelitev kmetijskih zemljišč iz komasacijskega sklada, je pa pristojno in odgovorno za komasacije kot kmetijsko-prostorsko ureditvene operacije. Zato ima celovit pregled nedokončanih komasacij v Sloveniji in zato o potrebnih sredstvih za dokončanje teh komasacij, na podlagi katerega poziva sprotno nosilce postopkov in izvajalce del, da naj postopke pospešijo. Naše ministrstvo si prizadeva v proračunu Republike Slovenije zagotoviti dodatna sredstva za dokončanje nedokončanih komasacij.</p>
               <p>Ministrstvo skupaj z nekaterimi drugimi upravnimi organi preučuje tudi možnost, da bi se s posebnim zakonom na poseben način uredilo dokončanje začetih komasacij, še posebej zato, ker se na nedokončanih komasacijskih območjih, kjer so v zemljiški knjigi še vedno vpisani stari lastniki, zemljišča pa obdelujejo drugi komasacijski udeleženci, ki so bodoči lastniki, o tem pa še nimajo pravnomočnih odločb, ne da odkupovati zemljišč za gradnjo avtocest in drugih objektov splošnega pomena, prav tako pa se ne da izvajati tudi denacionalizacije. Obe ministrstvi se zavedata problemov nedokončanih komasacij in sta doslej ukrenili vse, kar je bilo v okviru njunih pristojnosti, pooblastil ter možnosti. V kratkem bodo pripravljene tudi zakonske rešitve za dokončanje nedokončanih komasacij, ki pa bodo lahko le delno prispevale k razrešitvi problema in pospešitvi postopkov. Hvala.</p>
            </sp>
            <sp xml:id="SDZ1-Redna-30-1995-03-29.sp73">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod minister. Želite dopolnilno vprašanje? Gospod Tone Peršak, prosim.</p>
            </sp>
            <sp xml:id="SDZ1-Redna-30-1995-03-29.sp74">
               <speaker>ANTON PERŠAK:</speaker>
               <p>Naslednje vprašanje bo bolj retorično, ker verjamem, da odgovora nanj nihče ne ve. Namreč vprašanje je, kaj bo z načrtom o gradnji avtoceste, če ta stvar do jeseni ne bo končana. Namreč avtocesta naj bi se jeseni začela graditi in mislim, da je seveda ta večletni proces, ki ga je opisal gospod minister, dokaz, da tu ni bilo storjeno v preteklih letih vse, kar bi moralo biti. Iz odgovora sem pa z zadovoljstvom ugotovil vsaj to, da so pritožbe očitno upravičene in so bile tu narejene nepravilnosti, na katere kmetje upravičeno opozarjajo in upam, da bo vsaj ta tajming, ki je bil zdaj razložen, držal. Hvala.</p>
            </sp>
            <sp xml:id="SDZ1-Redna-30-1995-03-29.sp75">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim za odgovor Vlade na dopolnilno vprašanje. <stage>(Ni.)</stage> Besedo dajem gospodu Francu Potočniku. Prosim.</p>
            </sp>
            <sp xml:id="SDZ1-Redna-30-1995-03-29.sp76">
               <speaker>FRANC POTOČNIK:</speaker>
               <p>Spoštovani! Moje vprašanje se nanaša na prehransko bilanco v Republiki Sloveniji in v tej zvezi zastavljam Vladi naslednja vprašanja. Koliko najpomembnejših kmetijskih pridelkov in živilskih izdelkov smo v letu 1994 odkupili v Republiki Sloveniji, uvozili, izvozili in predelali v drugih državah ter kakšni so trendi v letošnjem letu? Ta vprašanja zastavljam Vladi predvsem zaradi razmer, trenutnih razmer pri govedoreji in prašičereji. Po številnih izjavah rejcev in zadrug namreč v zadnjem času nastajajo številni problemi, zastoji pri prodaji oziroma odkupu govejih pitancev in prašičev. Vzrok temu naj bi bil povečan uvoz živali oziroma mesa zaradi prenizkih prelevmanov oziroma zaščite domače pridelave. Vemo, da imamo v Sloveniji za dobro polovico nižje povprečne vzpodbude oziroma subvencije za kmetijstvo, kot Evropska skupnost na eni strani, na drugi strani pa tudi veliko nižjo zaščito pri večini pridelkov, predvsem pa pri govejem mesu, kot bi jo sicer po sporazumu GATT lahko imeli. Eno in drugo vodi k nazadovanju slovenskega kmetijstva in še k manjši konkurenčnosti. Država bi to lahko z mehanizmi, ki jih ima na voljo, preprečila z večjim proračunom za kmetijstvo oziroma subvencijo za kmetijstvo in pa z večjo zaščito oziroma višjimi prelevmani.</p>
               <p>Kar se tiče predelave v drugih državah, gre predvsem za mleko. Ali je na tem področju kontrola države natančna? Kontrolira država vsako firmo posebej, koliko mleka izvozi in koliko na ta račun uvozi mlečnih izdelkov? Lahko posamezniki to izkoriščajo? Pri tem namreč, ko uvažajo mlečne izdelke, ki naj bi bili izdelani iz slovenske surovine v tujini, ni treba plačati uvoznih dajatev oziroma so veliko manjše. Pa naj to ponazorim z enim primerom. Primer za topljeni sir, izdelan v tovarni Alma v Bregencu v Avstriji. Na originalnem ovitku piše " "Österaichisse erzoignes" - avstrijski izdelek. Na nalepki uvoznika pa piše, da je proizvoden, ta sir namreč, iz slovenske surovine. Je to res? Koliko naj bi bilo slovenskega mleka predelanega v tej tovarni v Avstriji in koliko mlečnih izdelkov je bilo iz te tovarne uvoženih z napisom: izdelano iz slovenske surovine. Tu gre po eni strani za to, da so pač, kot sem že rekel, dajatve manjše, po drugi pa gre lahko tudi za zavajanje kupca, če to ni res.</p>
               <p>Naj kot zanimivost povem še to, da eden od lastnikov te firme, ki to uvaža, je glavni računovodja, drugi lastnik pa direktor mlekarne Arja vas, gospod Čurk, ki sta spravila pred leti to mlekarno skoraj na kant preko svojih by-pass firm...</p>
            </sp>
            <sp xml:id="SDZ1-Redna-30-1995-03-29.sp77">
               <speaker>PODPREDSEDNIK VLADIMIR TOPLER:</speaker>
               <p>Gospod Potočnik tudi vaš čas je iztekel.</p>
            </sp>
            <sp xml:id="SDZ1-Redna-30-1995-03-29.sp78">
               <speaker>FRANC POTOČNIK:</speaker>
               <p>...da je paradoks še večji, sta se potem ta dva prijavila kot rešitelja te mlekarne, za katero so morali potem, da so pokrili to izgubo, zadruge Koržetovemu skladu plačati 3,8 milijona mark.</p>
            </sp>
            <sp xml:id="SDZ1-Redna-30-1995-03-29.sp79">
               <speaker>PODPREDSEDNIK VLADIMIR TOPLER:</speaker>
               <p>Gospod Potočnik, vam se je tudi čas iztekel. Prosim gospoda ministra Osterca za odgovor in lepo prosim, ker je še več kot 20 prijavljenih, da se držimo 3-minutne časovne omejitve.</p>
            </sp>
            <sp xml:id="SDZ1-Redna-30-1995-03-29.sp80">
               <speaker>DR. JOŽE OSTERC:</speaker>
               <p>Spoštovani gospod podpredsednik, spoštovane poslanke in poslanci! Vprašanje poslanca, gospoda Potočnika je izjemno široko in popoln odgovor na to bo lahko dalo šele majsko zeleno poročilo. Upam, da bo maja pripravljeno. Nekaj podatkov bi poskušal sedaj dati.</p>
               <p>Celotni vrednostni odkup v Sloveniji za vse skupine in vrste proizvodov, kot jih evidentira Državni zavod za statistiko, je v lanskem letu znašal 56 milijard 267 milijonov, kar je 23% več kot leto poprej.</p>
               <p>Fizični obseg. V letu 1994 je bilo odkupljenih 68 tisoč glav klavnih govedi, kar je za 2,7% manj kot v letu 1993, je pa za 14,7% manj, kot v letu 1992. Odkup mladega pitanega goveda za zakol se je v letu 1994 zmanjšal za 6% napram letu 1993. Pač pa se je odkup pitanih telet močno povečal za 28%. Padel je tudi odkup telet za pitanje, kar se potem pozna pri številu pitancev.</p>
               <p>Pri prašičih. V letu 1994 je bilo odkupljeno približno enako število, par prašičev razlike, kot v letu prej, vendar mesnatih prašičev. Mastnih prašičev pa je bilo odkupljeno 48% več, tako da je skupno število odkupljenih prašičev za klavnice bilo za 7 tisoč večje kot v letu 1993. Ker se je tudi več pujskov odkupilo za pitanje, so to jasni podatki, da se je stanje na področju prašičereje v lanskem letu nekoliko izboljšalo.</p>
               <p>Pri perutnini se je zmanjšal odkup piščancev brojlerjev, povečal pa se je odkup puranjega mesa oziroma puric in puranov, in sicer za 173% napram letu 1993, kar kaže na željeno prestrukturiranje.</p>
               <p>Odkup mleka se je lani povečal za 8%. Odkup medu se je povečal za 17%, predvsem kot posledica ugodnega vpliva uvedbe prelevmana. Povečali so se tudi odkupi vseh pomembnejših poljščin: pšenice za 15%, rži za 33%, ovsa za 39%, koruze v zrnju za 36%, sladkorne pese za 68%, krompirja za 84%.</p>
               <p>Sadje. Malenkostno se je povečal odkup namiznih jabolk za 3,6%, zmanjšal pa odkup jabolk za predelavo za 23%. Breskev se je odkupilo za 128% več in prav tako hmelja za 1,5% več.</p>
               <p>Naslednje vprašanje je bilo, koliko najpomembnejših kmetijskih pridelkov smo v letu 1994 uvozili in izvozili? Izvozili smo za 337 milijonov dolarjev, to je 13% več kot leto poprej, uvozili pa za 672 milijonov dolarjev, kar je za 15% več. Podrobno ne bi vsega sedaj bral. Pri goveji živini, tukaj je bil največji povečan uvoz za 44,7% več mladega pitanega goveda. Tudi več svežega mesa in tudi zmrznjenega. Pri prašičih je bilo uvoženih 1835 ton mesnatih klavnih prašičev, kar je 75% več, kot v letu 1993, vendar se je pa svežega mesa zmanjšal uvoz.</p>
               <p>Mleko in mlečni izdelki. V letu 1994 smo uvozili za 1751 ton mleka in mlečnih izdelkov, kar je za 53% manj kot leta 1993. Povečal pa se je izvoz na 74.698 ton od 57 v letu 1993, in to na račun izvoza svežega mleka in pa sirov. Pri mleku je indeks 38,8, pri siru 23,7.</p>
               <p>Uvoženo je bilo tudi precej poljščin, zlasti pšenice 114 tisoč ton, rži 20 tisoč ton, ječmena 116 tisoč ton, koruze 201 tisoč ton za zrnje pa nekaj malenkost krompirja.</p>
               <p>Tudi sadja se je v lanskem letu uvozilo kar nekaj. Jabolk sicer za 17% manj kot v letu 1993. Hrušk 70% več kot v letu 1993. In tudi breskov več kot v letu 1993. Povečal pa se je izvoz jabolk pa hrušk, bil pa je izvoz breskev manjši. Najpomembnejši kmetijski pridelki so se tudi v letu 1994, nekateri, predelali v drugih državah. Slovenijo se je po izvršenem oplemenitenju v drugih državah uvozilo v vrednosti 4 milijone dolarjev kmetijskih pridelkov, kar predstavlja 0,6% delež v celotnem slovenskem uvozu. V predelavo oziroma oplemenitenje se je izvozilo predvsem 370 ton mesa in 340 ton mleka, mlečnih izdelkov in jajc, pa 522 ton žitaric, 334 ton pijač, nekaj alkohola, pa 199 ton tobaka itd.</p>
               <p>V letošnjem letu trendi. Odgovor na to vprašanje na žalost ni mogoče v tem trenutku dati, ker razpolagamo le s podatki za januar, ker ob koncu naslednjega meseca dobimo od statistike podatek za prejšnji mesec, iz januarskega izvoza in uvoza pa še ni mogoče sklepati realno na letošnje trende. Hvala.</p>
            </sp>
            <sp xml:id="SDZ1-Redna-30-1995-03-29.sp81">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod minister, dopolnilno vprašanje, gospod Franc Potočnik.</p>
            </sp>
            <sp xml:id="SDZ1-Redna-30-1995-03-29.sp82">
               <speaker>FRANC POTOČNIK:</speaker>
               <p>Za odgovor se ministru lepo zahvaljujem. V zvezi s trendi. Problematika je pereča in bi prosil ministrstvo, da to prouči, da se pozanima pri zadružni zvezi, pri zadrugah, kako je s to stvarjo in bi prosil da mi v nekem doglednem času pisno odgovori. Prav tako bi prosil, da bi o konkretnem primeru Alma Bregens, od ministrstva oziroma od Vlade dobil pisni odgovor. Hvala.</p>
            </sp>
            <sp xml:id="SDZ1-Redna-30-1995-03-29.sp83">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo dajem gospe Marii Pozsonec. Prosim.</p>
            </sp>
            <sp xml:id="SDZ1-Redna-30-1995-03-29.sp84">
               <speaker>MARIA POZSONEC:</speaker>
               <p>Hvala lepa za besedo. Lepo pozdravljeni! Imela bi poslansko vprašanje Ministrstvu za promet in zveze, in sicer sprašujem, zakaj še ni postavljena enotna cena za telefonski priključek. To je bilo obljubljeno in določen je bil čas za priključitev po nižji ceni, in sicer 1. marec. Ljudje so množično vlagali prijavnice za telefonski priključek, ostali so pa brez vsega. Za ilustracijo, na soboškem območju čaka na telefonski priključek po nižji ceni 800 prijavljencev. Veste kaj pomeni telefonski priključek na demografsko ogroženem področju Goričkega? Tam živeči ljudje so plačali od 7 - 8.000 DEM za priključek, seveda samo tisti, ki so to zmogli plačati. Torej, država tako skrbi za gospodarsko oživitev obmejnih krajev, velja pa prav nasprotno, da demografsko ogroženi kraji podpirajo državo.</p>
               <p>Sprašujem, kdaj bo možno po enotni in sprejemljivi ceni priti do telefonskega priključka?</p>
               <p>Prav tako bi ponovila vprašanje, ki sem ga že postavljala gospodu Koširju, direktorju Republiške carinske uprave, in sicer kaj je ukrenil, da bi bilo delo na mejnem prehodu Dolga vas znosnejše? Koliko carinikov je zaposlenih na mejnem prehodu Vrtojba, kjer je približno enak tovorni promet kot v Dolgi vasi? Koliko carinikov je zaposlenih v Dolgi vasi? Za ilustracijo naj povem, da je včeraj čakalo na mejnem prehodu Dolga vas za vstop v našo državo 200 kamionov. Zakaj država deli dovoljenje za tovornjake, če niso zagotovljene možnosti za varen prevoz skozi našo državo?</p>
               <p>Imam naslednjo poslansko pobudo. Opozarjam Vlado Republike Slovenije, da ni pripravljen zakon o referendumu za nove občine. Občutek imam, da se nobenemu nikamor ne mudi. Po tistem nočnem glasovanju je bilo obljubljeno, da bodo tudi tiste skupnosti, ki takrat niso imele srečo priti do svoje občine, imele kmalu možnost ustanoviti svojo lokalno skupnost. Menim, da to zavlačevanje ni pošteno do naših volivcev in ne služi v čast Vladi. Zanima me, kdaj bomo v poslanske klopi dobili manjkajočo zakonodajo? Hvala lepa.</p>
            </sp>
            <sp xml:id="SDZ1-Redna-30-1995-03-29.sp85">
               <speaker>PODPREDSEDNIK VLADIMIR TOPLER:</speaker>
               <p>Hala lepa. Prosim za odgovor. Gospod minister, Umek.</p>
            </sp>
            <sp xml:id="SDZ1-Redna-30-1995-03-29.sp86">
               <speaker>IGOR UMEK:</speaker>
               <p>Gospod predsedujoči, spoštovane poslanke in poslanci! Na prvo vprašanje, kar se tiče telefonskega priključka. Različna višina cen telefonskih priključkov je povezana z organizacijo PTT podjetij v preteklosti. Do julija 1993 je bilo namreč v Sloveniji 9 PTT podjetij kot samostojnih pravnih subjektov. Vsako je samo formiralo ceno novih telefonskih priključkov glede na poprejšnje stroške. Pri tem so še posebej izstopala ruralna območja, katerih značilnost so bile dolge poprečne razdalje telekomunikacijskih vodov in relativno majhna gostota bodočih naročniških mest. Zaradi takšnih odstopanj so se v preteklosti sredstva za gradnjo telefonskih omrežij združevala po samoupravnih sporazumih. To je bilo do leta 1991, nato pa je bil uveden 20% posebni prometni davek na ceno telefonskega impulza, ki pa je bila le v manjši meri preko proračunskega financiranja porabljena za investicije. Sistemski vir za gradnjo telefonskih priključkov tako ni bil nadomeščen do sedaj z drugimi viri. Trenutno veljavne cene novega telefonskega priključka so različne po mrežnih skupinah in so v višini od 61 tisoč SIT do 185 tisoč SIT-ov. Cene novih telefonskih priključkov so pod kontrolo Vlade od 1.8.1993. Od takrat dalje se del cene telefonskega impulza v višini 0,18 SIT namensko usmerja za gradnjo telefonskih priključkov. Po zbranih podatkih so rezultati negativni, kar pomeni, da je bilo v obdobju od 1.8.1993 do 31.12.1994 zbranih manj namenskih sredstev, kot jih je bilo na to uporabljenih za znižanje cene pri vključitvi 61.906 novih naročnikov v tem času.</p>
               <p>Reorganizacija bivšega PTT podjetja na začetku letošnjega leta je bila med ostalim opravljena tudi zato, da bi dosegli v telekomunikacijah transparentnost in da bi dobiček, ki se ustvarja v tej panogi, bil potem za to tudi porabljen. Težimo vsi skupaj k izenačitvi cene telefonskega priključka in k uveljavitvi normalnih razmerij med stroški telefonskega pogovora. Uveljavljeno razmerje stroškov s stališča mednarodnih primerjav je, da imamo zelo nizko ceno priključne takse in takšno ceno impulza, ki bi pokrila vse stroške in prinašala dobiček. Seveda smo ob trenutnih cenovnih nesorazmernih še kar oddaljeni od tega cilja. Zato Ministrstvo proučuje razne modele vlaganj in razvoja tudi v kapitalsko nedonosnih območjih. Investicije imajo na kapitalsko nedonosnih območij dobo vračanja vloženih sredstev 20 let in več, kar je nevzdržno za telekomunikacijsko panogo oziroma privatni kapital, kjer je sicer sprejemljiva doba vračanja do 6 let.</p>
               <p>Podjetje mora namreč v tekočem poslovanju in tudi na področju investicij dosegati tolikšen dobiček, da bo zanimivo za sedanje lastnike in tudi za prihodnje vlagatelje. Samo tako se bo lahko hitro razvijalo. Nikjer v svetu to namreč ni hitro razvijajoča se javna služba ali hitro razvijajoč se režijski obrat, ampak hitro razvijajoča se profitonosna in dobičkonosna dejavnost.</p>
               <p>Pri tem analiziramo donosnost novih telefonskih priključkov za vsako omrežno skupino posebej, praktično od vasi do vasi, da bi na ta način lahko pravilno oblikovali enotno ceno telefonskega priključka za Slovenijo, kar je tudi končni cilj vseh teh analiz. Analiza bo po informacijah Telekoma dokončana do konca junija tega leta in potem se bomo lahko na osnovi tega zelo stvarno in upam da zelo dobro odločili.</p>
            </sp>
            <sp xml:id="SDZ1-Redna-30-1995-03-29.sp87">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu ministru. Gospa državna sekretarka Kolarjeva ima besedo.</p>
            </sp>
            <sp xml:id="SDZ1-Redna-30-1995-03-29.sp88">
               <speaker>MILOJKA KOLAR:</speaker>
               <p>Gospod podpredsednik, cenjene poslanke in poslanci! Odgovorila bom na drugo vprašanje gospe poslanke Pozsonec v zvezi z mejnim prehodom Dolga vas in  problemi s številom carinikov in številom potniškega in tovornega prometa, ki se na tem mejnem prehodu opravlja.</p>
               <p>Carinska uprava Republike Slovenije je na podlagi statističnih podatkov izbrala štiri mejne prehode kot reprezentativne za mednarodni cestni blagovni in potniški promet, ker je delovni čas špedicij neprekinjen 24 ur na dan. Na teh mejnih prehodih je prešlo mejo približno enako število tovornih motornih vozil, vendar zaradi specifičnosti prometa ni mogoča absolutna primerjava obremenjenosti po zaposlenem delavcu. Gostota potniškega prometa na izbranih mejnih prehodih je zelo različna. Vsi podatki, ki jih bom zdaj podala, temeljijo na statističnih podatkih za leto 1994. Ob analizi teh podatkov o opravljenem delu v carinski izpostavi Dolga vas je ugotovljeno, da je skoraj polovica vseh tovornih vozil prešlo mejo z zvezkom TIR. Carinski organi za tovrstna prevozna sredstva pregledajo carinske oznake in le izjemoma opravljajo tudi pregled tovora.</p>
               <p>Navajamo podatke o številu tovornih motornih vozil ob vstopu in izstopu ter številu zaposlenih delavcev za te omenjene štiri mejne prehode. Mejni prehod Dolga vas je imel v letu 1994 168.131 prehodov motornih vozil in ima 29 zaposlenih. Na mejnem prehodu Središče je bilo prehodov tovornih vozil 188.565 in ima 22 zaposlenih. Mejni prehod Vrtojba, prehodi vozil 201.769 in 33 zaposlenih ter mejnih prehod Sežana terminal 257.216 prehodov in 30 zaposlenih. Glede na omenjene podatke strokovne službe carinske uprave Republike Slovenije ugotavljajo, da je zadovoljivo število glede na obseg prometa in glede števila zaposlenih, tako da ne ugotavljamo, da bi prišlo do problemov na tem mejnem prehodu zaradi premajhnega števila zaposlenih. Problem je, kot ste verjetno vsi seznanjeni, ureditev platoja z dostopne ceste na tem mejnem prehodu, ki bi onemogočalo oziroma bi pospešilo tudi pretočnost tega prehoda, da ne bi prišlo do takih zastojev in ne kadrovska problematika.</p>
               <p>Dodala bi samo še to, da je bila v letu 1994 izdelana detajlna dokumentacija za adaptacijo mejnega objekta omenjenega platoja, tako da upamo, da se bodo te zadeve, seveda tudi ob ustrezni zagotovitvi finančnih sredstev, uredile. Hvala.</p>
            </sp>
            <sp xml:id="SDZ1-Redna-30-1995-03-29.sp89">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želite dopolnilno vprašanje? <stage>(Ne.)</stage> Hvala lepa. Besedo dajem gospodu Janezu Jugu. Prosim.</p>
            </sp>
            <sp xml:id="SDZ1-Redna-30-1995-03-29.sp90">
               <speaker>MAG. JANEZ JUG:</speaker>
               <p>Spoštovani kolegi, spoštovana Vlada, spoštovani gospod podpredsednik. Poslansko vprašanje naslavljam na Vlado Republike Slovenije.</p>
               <p>Potrebno je zakonsko urediti psihološko dejavnost, predvsem z naslednjih razlogov: nejasen profil psihologa ter njegov položaj v razmerju do sorodnih profilov; neenoten je sistem standardov storitev; nejasne so razlike med usmeritvami in usposobljenosti psihologov ter razmejitve in povezave med različnimi oblikami psihološke pomoči; potrebo bo ustanovitvi organizacije, ki bo skrbela za razvoj in nadzor nad strokovnim usposabljanjem psihologov in prispevala strokovne podlage za podzakonske akte s tega področja; potreba po ureditvi enotnega strokovnega nadzora in potreba po prilagoditvi evropskim standardom, kot nam narekujejo kriteriji mednarodnih združenj, kamor je bilo Društvo psihologov Slovenije s temi pogoji že sprejeto 8.7.1993.</p>
               <p>Predlog zakona o psihološki dejavnosti predstavlja popolno novost v pravnem redu Slovenije, saj bi uredil področje, ki še ni bilo nikoli sistemsko urejeno, temveč so ga urejali posamezni področni zakoni, kar pomeni parcialno in neenotno ureditev tega področja. Po vzoru evropskih držav je potrebno področje psihološke dejavnosti enotno urediti ne glede na področje <stage>(šolstva, zdravstva socialno varnost, gospodarstvo, vojska)</stage>. Zakonska ureditev psihološke dejavnosti je nujna zlasti zato, ker ta dejavnost neposredno posega v človekovo osebnost, pri kateri lahko z nepravilno uporabo metod, postopkov in sredstev nastanejo nepoporavljive posledice v človeškem življenju. Ker so se s sprostitvijo zasebne pobude tudi široko odprle možnosti opravljanja psihološke dejavnosti z zasebnim delom, mora zakon določiti tudi zahtevane pogoje in s tem preprečiti izvajanje psiholoških storitev neusposobljenim. Zato mora zakon biti prvenstveno namenjen zaščiti uporabnikov psiholoških storitev, s tem se pa omogoča in zagotavlja tudi ustrezen strokovni razvoj na tem področju.</p>
               <p>Zato sprašujem Vlado Republike Slovenije, kdo in kdaj bo začel urejati področje psiholoških dejavnosti? Istočasno dajem pobudo, da v najkrajšem času predloži Državnemu zboru Republike Slovenije zakon o psiholoških dejavnostih. Hvala lepa.</p>
            </sp>
            <sp xml:id="SDZ1-Redna-30-1995-03-29.sp91">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim Vlado za odgovor. Mislim, da je to namenjeno Ministrstvu za zdravstvo in vam bodo odgovorili pisno. Dopolnilno vprašanje, čeprav ni bilo niti odgovora.</p>
            </sp>
            <sp xml:id="SDZ1-Redna-30-1995-03-29.sp92">
               <speaker>MAG. JANEZ JUG:</speaker>
               <p>To sem naslovil zaradi tega, ker vem, da Vlada tega problema nima v svojem delokrogu. Prej je imelo Ministrstvo za zdravstvo in družino, ko smo to razparcirali na dva dela, se je naenkrat ta pomembna družbena dejavnost izgubila iz procedure oziroma iz nekih opisov. Prav zaradi tega sem naslovil Vladi, kdo bo sedaj to zadevo urejal, ker to je pomembna zadeva, kateri resor bo pokrival. Nisem vedel, komu nasloviti, pa sem kar Vladi naslovil. Toliko v opravičilo. Hvala.</p>
            </sp>
            <sp xml:id="SDZ1-Redna-30-1995-03-29.sp93">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Vlada bo dala pisni odgovor. Prebral bom koliko je še razpravljalcev. Gospod Verzolak, gospod Predan, gospa Primožič, gospod Pučnik, gospa Danica Simšič, Janez Podobnik, Ivan Sisinger, Leo Šešerko, Ciril Pucko, Jadranka Šturm-Kocjan, Miran Potrč, Mihaela Logar, Ivan Oman, Breda Pečan, Žarko Pregelj, Vladimir Topler, Franc Černelič, Mateja Kožuh-Novak. Prosil bi Vlado, ker smo bili dogovorjeni do 12. ure, da to točko potegnemo do 1. ure, da bi jih večji del prišlo na vrsto.</p>
               <p>Besedo dajem gospodu Verzolaku in ponovno pozivam, da so vprašanja kratka in jedrnata.</p>
            </sp>
            <sp xml:id="SDZ1-Redna-30-1995-03-29.sp94">
               <speaker>IVAN VERZOLAK:</speaker>
               <p>Hvala za besedo. Imam poslansko pobudo Ministrstvu za pravosodje, in sicer da v novo sprejetem zakonu o kazenskem postopku spremeni določila, ki pravzaprav ne dovoljujejo pripora za morilce. V novem zakonu o kazenskem postopku je bil na predlog predlagatelja, to je Ministrstva za pravosodje, ob podpori liberalistično naravnanega dela pravne stroke izbrisan zaporni razlog zaradi vznemirjanja javnosti. Predlagana posodobitev oziroma liberalizacija kazenskega postopka je dosegla prav nasproten učinek. Javnost je namreč še bolj vznemirjena. V zadnjem obdobju smo priče številnim umorom. Umor Arnesa iz Velenja, umor Nataše Lužar, ko preiskovalni sodniki, kljub očitnim dejanjem ne odredijo pripora za storilce kaznivega dejanja umora. Ob tem državljani občutijo močno nelagodje oziroma dejstvo, da se med njimi lahko giblje človek, ki lahko v nekem trenutku izgubi nadzor nad samim sabo, se preprosto giblje med nami in kot tak predstavlja grožnjo drugim državljanom. Ob tem želimo še zlasti poudariti, da so bili v obeh primerih umorov storilci državljani z območja nekdanje Jugoslavije, kamor so se ob blagohotni podpori preiskovalnih sodnikov, ki niso odredili njihovega pripora, umaknili na zaslužen v narekovaju "dopust".</p>
               <p>S pobudo želimo spodbuditi Ministrstvo za pravosodje, da v čim krajšem času preuči dosedanjo rešitev v zakonu o kazenskem postopku, ki ne predvideva pripornega razloga zaradi vznemirjanja javnosti in da Državnemu zboru predlaga ustrezno spremembo zakon o kazenskem postopku, s katero bo odstranilo to, po našem mnenju, ponesrečeno rešitev. Hvala.</p>
            </sp>
            <sp xml:id="SDZ1-Redna-30-1995-03-29.sp95">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospa ministrica, prosim za odgovor.</p>
            </sp>
            <sp xml:id="SDZ1-Redna-30-1995-03-29.sp96">
               <speaker>META ZUPANČIČ:</speaker>
               <p>Gospod predsednik, spoštovane poslanke, spoštovani poslanci! Ministrstvo za pravosodje je Vladi Republike Slovenije že poslalo predlog zakona o spremembi zakona o kazenskem postopku, ki dopušča možnost odreditve pripora tudi v primerih, ki so navedeni v poslanski pobudi. Vlada Republike Slovenije je predlog že obravnavala na svoji 134. seji dne 23. marca letošnjega leta. Takrat je določila tudi določilo predloga za prvo obravnavo in ga sklenila poslati v obravnavo in sprejem Državnemu zboru Republike Slovenije. Besedilo predloga zakona o spremembi zakona o kazenskem postopku bo objavljeno v Poročevalcu Državnega zbora Republike Slovenije. Hvala lepa.</p>
            </sp>
            <sp xml:id="SDZ1-Redna-30-1995-03-29.sp97">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Zakon smo pa dobili tudi danes v parlamentarno proceduro. Želite dopolnilno vprašanje? <stage>(Ne.)</stage> Hvala lepa. Gospod Janko Predan ima besedo. Prosim.</p>
            </sp>
            <sp xml:id="SDZ1-Redna-30-1995-03-29.sp98">
               <speaker>JANKO PREDAN:</speaker>
               <p>Spoštovani gospod predsedujoči, spoštovane poslanke in poslanci, spoštovane predstavnice in predstavniki Vlade! Obrazložiti želim poslansko pobudo.</p>
               <p>Pri nas je dokaj dobro poskrbljeno za ljudi, ki so moteni v duševnem in telesnem razvoju. Zanje skrbijo različne invalidske organizacije in različna društva, za ljudi pa, ki duševno zbolijo, teh pa je 0,8% med odraslo populacijo in se po</p>
               <p>zdravljenju vrne v svoje okolje, pa je bilo do zdaj komaj kaj ustrezno poskrbljeno. Največkrat se predčasno invalidsko upokojijo, ali pa ostanejo nezaposleni, osamljeni in pasivni. V tujini so že zdavnaj spoznali, da je pobolnišnična skrb za duševno bolne še kako pomembna, saj omogoča lažje vključevanje v okolje, preprečuje ponovno obolevanje, jih motivira za samostojno življenje, ker se bodo počutili cenjenega in tudi odgovornega za svoja dejanja. Tudi pri nas smo to v zadnjem času že dosegli, saj smo ustanovili nekaj nevladnih neprofitnih organizacij, ki se ukvarjajo s pobolnišnično skrbjo za duševno bolne. Take organizacije so Altra in delno Šent v Ljubljani in Ozara v Mariboru. Pri svojem delu pa se te organizacije srečujejo z neverjetnimi težavami.</p>
               <p>Odnos, zlasti lokalnih oblasti, je do teh organizacij, organizatorjev in tudi s tem duševno bolnih, milo rečeno, nerazumljiv. To se dogaja posebej še v Mariboru. Tam ni bilo rešeno skoraj nič v zvezi s tem vprašanjem in Ozari grozi celo ukinitev. Razvoj takšne organizacije pa ne more biti osnovan le na delu prostovoljcev in podprt s finančnimi sredstvi iz razpisov Ministrstva za delo, družino in socialno politiko in usmiljenjem občasnih donatorjev.</p>
               <p>Zato dajem poslansko pobudo. Vlada Republike Slovenije naj to problematiko prouči, zagotovi trajen vir financiranja tem organizacijam, mestne in druge občine pa naj zagotovijo ustrezne prostore za delo organizacij, ki skrbe za pobolnišnično varstvo duševno bolnih. Hvala.</p>
            </sp>
            <sp xml:id="SDZ1-Redna-30-1995-03-29.sp99">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. To je bila pobuda. Besedo dajem gospe Jani Primožič.</p>
            </sp>
            <sp xml:id="SDZ1-Redna-30-1995-03-29.sp100">
               <speaker>JANA PRIMOŽIČ:</speaker>
               <p>Dober dan, spoštovane poslanke in poslanci, predstavniki Vlade! Moje poslansko vprašanje je namenjeno Vladi oziroma Ministrstvu za finance, in sicer, kako uspešno je Ministrstvo za finance oziroma, davčna uprava Republike Slovenije pri davčni izterjavi oziroma kolikšen delež davkov izterja? Kakšna je ocena davčnih utaj pri nas v časovni dinamiki in pa v primerjavi z drugimi državami? Hvala lepa.</p>
            </sp>
            <sp xml:id="SDZ1-Redna-30-1995-03-29.sp101">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim za odgovor Vlade. Prosil bi, da odgovarjajo ministri, ali pa državni sekretarji, če je minister odsoten. Nadomeščate ministra Gasparija, kajne? Izvolite.</p>
            </sp>
            <sp xml:id="SDZ1-Redna-30-1995-03-29.sp102">
               <speaker>PREDSTAVNIK MINISTRSTVA ZA FINANCE:</speaker>
               <p>Spoštovane poslanke in poslanci! Gospa Jana Primožič je zastavila precej zahtevno vprašanje, ki se nanaša na oceno učinkovitosti pobiranja obveznih dajatev v Republiki Sloveniji. Predlagal bi, da bi sedaj odgovoril v okviru časa, v kolikor pa bi gospa Jana Primožič želela, bi tudi obširno pismeno odgovorili in obdelali to vprašanje širše.</p>
               <p>Kot je poslancem znano opravljata to odmero in izterjavo obveznih dajatev, torej davkov, prispevkov in terjatev v Republiki Sloveniji dve službi. To sta Agencija za plačilni promet, nadziranje in informiranje, ki opravlja nadzor nad pobiranjem davkov pri pravnih osebah in Republiška uprava za javne prihodke, ki je v sestavi Ministrstva za finance.</p>
               <p>Od javnih finančnih prihodkov iz naslova davkov in prispevkov in drugih dajatev, razen carin, pobere okoli 12% Republiška uprava za javne prihodke, medtem ko ostalih 88% pobere Agencija Republike Slovenije za plačilni promet, nadziranje in informiranje. Razlika, izgleda velika razlika, je pač odvisna odvisna od obsega in velikosti dejavnosti davčnih zavezancev.</p>
               <p>V zvezi z odmero, pobiranjem in terjavo davkov od fizičnih oseb navajamo podatke o odmeri obračunov in izterjavi davkov in drugih obveznosti v letu 1994 o stanju na dan 31. december 1994.</p>
               <p>Republiška uprava za javne prihodke je v letu 1994 pobrala 90% obremenitve zavezancev iz naslova prometnega davka. 70.2% obremenitve zavezancev za dohodnino, kjer je vključena le neto odmerna razlika dohodnine in 73.2% obremenitve zavezancev s prispevki za socialno varnost in ostalimi obveznostmi ter 84.9 obremenitve zavezancev s taksami, zamudnimi obrestmi, stroški prisilne izterjave.</p>
               <p>V skupnem znesku je bilo 74.2 milijarde tolarjev obremenitev plačanih in investiranih pa 57.7 milijarde tolarjev, to je 77.8% izterjava. Izpostave Republiške Uprave za javne prihodke so v letu 1994 v postopkih prisilne izterjave davčnih dolgov izvedle naslednje ukrepe: davčnim zavezancem je bilo poslanih 924.811 obvestil o neporavnanih obveznostih. Izpostave so uvedle 88.194 postopkov prisilne izterjave za poravnavo dolga, ki je pač razlika med 74.2 milijona in 75.7 plačanih in izterjanih zneskov.</p>
               <p>Od teh uvedenih postopkov je bilo končanih 57.781 postopkov in dolg je bil poplačan v višini 5.8 milijarde tolarjev. Izpostave republiške uprave so za izterjavo obveznosti, ki jim odmerijo v ta namen, porabile tudi čas za izterjavo denarnih kazni zaradi prometnih prekrškov, sodnik taks in podobno, zato so izdale 156.116 sklepov in izterjale na ta način 897.6 milijona tolarjev dolga.</p>
               <p>Zaradi plačila dolgov so izpostave vložile pri sodiščih 729 zahtevkov za vknjižbo zastavne pravice na nepremičninah davčnih dolžnikov, od teh zahtevkov pa je bilo realiziranih le 176 ali 24% vloženih zahtevkov.</p>
               <p>Pri tem pripominjamo, da gre za izterjavo v primerih, ko ni bila možna izterjava dohodkov iz premičnega premoženja dolžnikov oziroma, da gre v večini primerov za višje zneske dolgov.</p>
               <p>Razlogi za neplačane zapadle davčne obveznosti po stanju na dan 31. december, so predvsem naslednji: nedokončani postopki prisilne izterjave davkov, vključno z nedokončanimi postopki vknjižbe zastavne pravice na nepremičnine, odložena plačila davčnega dolga oziroma dovoljeno obročno plačevanje,</p>
               <p>neuvedeni postopki prisilni izterjave v primerih, ko so se davčni zavezanci pritožili na odmero davkov na prvi stopnji in zaradi določb zakona o davkih občanov, ki opredeljujejo, kateri dohodki oziroma premoženje je izvzeto iz prisilne izterjave.</p>
               <p>Predvsem bi opozorili, da gre pri teh zavezancih s povprečnimi in podpovprečnimi dohodki za obremenitve njihovih dohodkov iz drugih naslovov in s tem posledično nezmožnost plačevanja dolga.</p>
               <p>Nadalje ugotavljamo, da pri zavezancih davka iz dejavnosti kljub blokadam žiro računa ne plačujejo dolgov zaradi tega ker se obveznosti in terjatve poslovnih partnerjev kompenzirajo. Pri teh zavezancih je sposobnost plačevanja dolgov v primerih, ko gre za poslovanje s pravnimi osebami, odvisna tudi od likvidnosti teh oseb.</p>
               <p>Prav tako smo soočeni z večjim številom prisilnih poravnav in uvedenih stečajnih postopkov ter velikega števila subjektov, ki imajo likvidnostne težave, kar ima za posledico dolgove pri davčnih zavezancih - fizičnih osebah.</p>
               <p>Zakon o Agenciji Republike Slovenija za plačilni promet, nadziranje in informiranje določa, da v primerih neplačilne sposobnosti pravnih oseb, to je v 36. členu, določa vrstni red kritja obveznosti. Po določbi tega člena so izvršljivi sklepi, naloge in dokončne odločbe nadzornih organov šele na tretjem mestu, kar pomeni, da imajo določene obveznosti pravnih oseb prednost in ima to za posledico neporavnane obveznosti pravnih oseb do fizičnih oseb, ki so davčni dolžniki.</p>
               <p>Poleg zgoraj navedenih problemov, ki se pojavljajo pri izterjavi davkov, moramo pa poudariti, da so postopki prisilne izterjave davkov zelo dolgotrajni postopki. V letu 1994 je bilo mandatno kaznovanih 1812 zavezancev, od tega 1061 zaradi kršitev zakona o prometnem davku. Poleg navedenega so inšpektorji republiške uprave za javne prihodke ob izvajanju kontrolnih inšpekcijskih pregledov ugotovili 3318 primerov kršitev zakona o prometnem davku s strani pravnih oseb. Te zadeve so bile odstopljene v pristojno reševanje Agenciji Republike Slovenije za plačilni promet, nadziranje in informiranje, vendar posredovane so bile le povratne informacije za 610 primerov, to je manj kot 20%. Po zakonu o prekrških in davčnih zakonih ter drugih predpisih so bili za odločanje o kaznovanju kršitev davčnih predpisov do 31. decembra 1994 pristojni sodniki za prekrške. Izpostave Republiške uprave za javne prihodke so zato sodnikom podale 15133 predlogov za kaznovanje zaradi kršitev določb zakona o prometnem davku ter zaradi kršitev zakona o dohodnini. 10896 je bilo predlogov za kršitve zakona o dohodnini, 3994 predlogov za kaznovanje kršitev določb o prometnem davku. Poleg tega je bilo še drugih kršitev davčnih predpisov 243 predlogov. Poleg mandatnega koncedovanja ter predlogov za kaznovanje sodnikom za prekrške je Republiška uprava za javne prihodke podala 88 ovadb zaradi suma davčne ustave, ki predstavlja po prej veljavnem kazenskem zakonu kaznivo dejanje.</p>
               <p>Ostali podatki, ter ugotovitve, ki se nanašajo na kršitve davčnih predpisov, so bile podane v poročilu o izvajanju davčnega nadzora za leto 1994, ki ga je Republiška uprava za javne prihodke predložila Vladi že na eno izmed januarskih sej in je bilo obravnavano ter tudi predstavljeno javnosti na tiskovni konferenci in predočeno novinarjem. V zvezi z oceno davčnih utaj in komparativne primerjave z drugimi državami pa ugotavljamo, da je za izogibanje plačevanju davka eden najhujših problemov, s katerimi se srečujejo tako države z razvito davčno službo, kot države, ki so v tranziciji...</p>
            </sp>
            <sp xml:id="SDZ1-Redna-30-1995-03-29.sp103">
               <speaker>PODPREDSEDNIK VLADIMIR TOPLER:</speaker>
               <p>Gospod državni sekretar, prosil bi, da bi zaključili s tem zato, ker praviloma naj ne bi govorili več kot 10 minut, sedaj ste pa že ta čas prekoračili in bi prosil, da zaključite.</p>
            </sp>
            <sp xml:id="SDZ1-Redna-30-1995-03-29.sp104">
               <speaker>PREDSTAVNIK MINISTRSTVA ZA FINANCE:</speaker>
               <p>Kot sem že povedal, problematika je zahtevna in zato, v kolikor se poslanka strinja, bi širši odgovor podali pismeno. Hvala.</p>
            </sp>
            <sp xml:id="SDZ1-Redna-30-1995-03-29.sp105">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod državni sekretar. Želite dopolnilno vprašanje? Pisno. Hvala lepa. Besedo dajem gospodu dr. Jožetu Pučniku. Izvolite.</p>
            </sp>
            <sp xml:id="SDZ1-Redna-30-1995-03-29.sp106">
               <speaker>DR. JOŽE PUČNIK:</speaker>
               <p>Spoštovani! Moje vprašanje velja za Ministrstvo za finance. Državni zbor je na januarski seji sprejel predlagano rešitev Vlade Republike Slovenije, s katerim se odloži uporaba drugega odstavka 58. člena zakona o dohodnini za nadaljnje dve leti, in sicer do 31.12.1996.</p>
               <p>Druga stvar. Na isti seji je Državni zbor pri obravnavi predloga zakona o igrah na srečo sprejel vladni predlog, da se močno zmanjša dosedanja progresivna davčna lestvica za plačevanje davka od posebnih iger na srečo, medtem ko se je še junija lani Ministrstvo za finance zavzemalo za povečanje obdavčitve. Na podlagi prvega sklepa imamo torej posledice prve odločitve, torej predloga Vlade, ki ga je Državni zbor tudi sprejel, se pravzaprav še za dve leti podaljšuje možnost špekuliranja fizičnih oseb z nepremičninami. Torej iz tega sledi moje vprašanje in to konkretno, kolikšen bo letni znesek izpadlih proračunskih dohodkov v letih 1995 in 1996 kot posledica te določitve? In morda še nekoliko polemična pripomba, ali je morda zaradi teh sprejetih predlogov Vlade prišlo do kakršnegakoli povečanja delovnih mest kot posledica tako sprejetih sklepov. Hvala lepa.</p>
            </sp>
            <sp xml:id="SDZ1-Redna-30-1995-03-29.sp107">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospa Kolarjeva, državna sekretarka. Prosim.</p>
            </sp>
            <sp xml:id="SDZ1-Redna-30-1995-03-29.sp108">
               <speaker>MILOJKA KOLAR:</speaker>
               <p>Hvala. Bom skušala odgovoriti najprej na prvo vprašanje, kjer je lahko zelo kratek odgovor. V skladu z 58. členom zakona o dohodnini, kjer v drugi alinei govori, da so kapitalski dobički odprodaje vrednostnih papirjev, za katere je veljal moratorij do 31.12.1994 in je res, tako kot je gospod poslanec ugotovil, bil podaljšan moratorij za naslednji dve leti, vendar samo na prodajo vrednostnih papirjev in na te dobičke. Vse ostale alinee in členi so ostali v veljavi. To se pravi tudi tisti, ki govori za prodajo nepremičnin, premičnin in tudi za zamenjavo. Toliko v to, da je moratorij samo na kapitalske dobičke o prodaji vrednostnih papirjev. Ne bi ponavljala razloge, ker smo jih takrat utemeljevali zakaj.</p>
               <p>Na drugo vprašanje pa bi mogoče malo več podatkov in malo kronologije povedala in bi tudi določene podatke gospodu poslancu predstavila. V letu 1994 so zavezanci za davek iz iger na srečo vplačali 2,026 milijarde tolarjev posebnega prometnega davka. Po simulacijah izračunov Ministrstva za finance pa bi morali samo za prvo polletje leta 1994 obračunati in plačati milijardo 858,6 milijonov tolarjev posebnega prometnega davka. Ne bi se vračala na dejstva, ki so vnesena v zakonu o igrah na srečo, ki je bil predlagan in ki se obravnava v tretji obravnavi, ker vprašanje poslanca je bilo, da nekako iz zakona izhaja, da bodo zdaj pa igre na srečo manj obdavčene. To pa ni res, ker so vpeljane koncesijske dajatve, ki skupno obremenitev iger na srečo povečujejo in bom podala zato tudi nekaj podatkov. S sprejetjem rešitve, ki je predlagana v tem zakonu, bi bile najbolj obremenjene igralnice z najugodnejšo lego. Po konkretnih podatkih iz leta 1994 bi koncesijska dajatev zanjo znašala 22,2% oziroma 21,8% skupne realizacije iz naslova iger. Skupno s prometnim davkom od iger na srečo pa bi bile te igralnice obremenjene z 42,4 oziroma 42,1% in najnižja koncesijska dajatev bi znašala torej 6,3 oziroma skupaj s prometnim davkom 26,3%. Tako simulacija za leto 1993 pokaže, da bi prirediteljem ostalo v globalu 5,6% bruto dobička, kar je pa primerljivo tudi z ostalimi gospodarskimi subjekti, ki poslujejo v Sloveniji.</p>
               <p>Glede trditve o znižanju dajatev bi podala še podatke, ki temeljijo na izračunih za leto 1993 in za prvo polletje leta 1994. Po primerjavi veljavne davčne obremenitve, po zakonu o posebnem prometnem davku s predlagano lestvico iz predloga zakona za tretjo obravnavo kaže, da bi prireditelji morali za prvo polletje leta 1994 obračunati in plačati koncesijsko dajatev v višini 1,4 milijarde tolarjev, vplačali pa so 949,7 milijona tolarjev posebnega prometnega davka. Predlagana lestvica bi torej v globalu povišala obračunan in plačan poseben prometni davek za 457,3 milijone ali za 48,2%. S sprejetjem lestvice iz predloga zakona za drugo obravnavo bi zavezanci zavezanci plačali v letu 1993 za 510,2 milijona več davka, kot s sprejetjem lestvice iz tretje obravnave, vendar bi nekatere igralnice v tem primeru ustvarile izgubo v višini 125 milijonov tolarjev. S sprejetjem lestvice iz tretje obravnave bi prireditelji ustvarili 385 milijonov tolarjev bruto dobička in od tega bi obračunali in plačali še 123 milijonov davka iz dobička.</p>
               <p>Poudarjamo tudi, da je Državni zbor v tretji obravnavi sprejel amandma, ki spreminja koncesijsko osnovo v toliko, da francosko ruleto izključuje iz progresivne lestvice in da bo zato realizacija iz te igre obdavčena po enotni 10%-ni stopnji. Vlada je sicer temu amandmaju nasprotovala, saj se na ta način znižuje dajatev za približno 40 do 50 milijonov tolarjev na letnem nivoju. Bistveno prikrajšanje proračunskih sredstev vidimo predvsem v dolgotrajnem procesu sprejemanja zakona. Samo februarski izračun letošnjega leta kaže, da je proračun izgubil 120 milijonov tolarjev. Takrat so namreč igralnice obračunale in plačale 265 milijonov tolarjev posebnega prometnega davka. V kolikor pa bi bil zakon o igrah na srečo že sprejet in bi veljal, bi vplačali v proračun 385 milijonov tolarjev. In če upoštevamo, da bi z novim zakonom postal nadzor nad igrami na srečo bolj učinkovit, bi se po naših ocenah davčna osnova za te namene dvignila od 10 do 20%. In če na tej osnovi izračunamo izgubljene proračunske prilive na letnem nivoju, dobimo od 1,5 do 1,7 milijarde tolarjev.</p>
            </sp>
            <sp xml:id="SDZ1-Redna-30-1995-03-29.sp109">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želite dopolnilno vprašanje? Hvala lepa. Gospa Danica Simšič ima vprašanje. Izvolite.</p>
            </sp>
            <sp xml:id="SDZ1-Redna-30-1995-03-29.sp110">
               <speaker>DANICA SIMŠIČ:</speaker>
               <p>Hvala lepa za besedo. Spoštovani gospod predsedujoči, spoštovane poslanke in poslanci, spoštovane predstavnice in predstavniki Vlade. Najprej želim izraziti protest, in gospod predsedujoči, prosim vas, da mi to odštejete od tistih 180 sekund, kolikor jih imam na voljo. Izražam namreč protest nad odnosom Vlade do parlamenta, kajti danes mineva že tretji dan, odkar je menda Vlada sprejela proračun, pa ga v parlamentu še vedno ni. To seveda kaže na določen odnos Vlade do parlamenta, ki hkrati včeraj, vsaj njen minister, daje izjave po televiziji, da bodo predlagali skrajšan postopek v parlamentu glede dokumenta, ki ga parlament še nima in kaže tudi na to, da želi Vlada ponovno nekatere odgovornosti za to, da bo proračun pozno sprejet, prevrniti na parlament.</p>
               <p>Zdaj pa, če dovolite, k poslanskim pobudam in vprašanjem. Danes mineva natanko mesec in dan, kar sem Vladi zastavila vprašanje, ali je bila pred postopkom vračanja gozdov rimokatoliški cerkvi narejena ekspertiza pravnega stanja. Odgovora seveda še nisem dobila. Tudi pojasnila, zakaj ne, ne. To pač kaže na določen odnos Vlade do tega vprašanja, ki ga očitno ne želi javno razgrniti. Glede na to, da pa upam, da se odgovor vendarle pripravlja, vprašanje dopolnjujem z naslednjo vsebino. Koliko nepremičnin je bilo doslej vrnjenih v nasprotju z 19. členom zakona o denacionalizaciji, kajti v tem členu je v točki 1 zapisano, da nepremičnine ni mogoče vrniti, če služi za opravljanje dejavnosti državnih organov ali iz dejavnosti s področja zdravstva, vzgoje in izobraževanja, kulture oziroma drugih javnih služb.</p>
               <p>Prosim za spisek teh nepremičnin, ki vsaj po poročilih v sredstvih javnega obveščanja ne bo ravno skromen.</p>
               <p>V najkrajšem času pričakujem tudi odgovor na pobudo, ki sem jo dala že pred tednom dni tako Vladi, predsedniku Vlade, Ministrstvu za obrambo in včeraj ponovno ponovila glede deložacij, in sicer, da v skladu s predpisi o izvršilnem postopku, da se tako Vlada kot ministrstvo zavzame za začasno odložitev teh postopkov in da to problematiko ponovno mirno in strpno obravnava tako v okviru ministrstva kot tudi Vlade.</p>
               <p>Pisno želim tudi odgovor na vprašanje, kako si Vlada in v njenem okviru posamezna ministrstva delijo določene privilegije, dodatke k plači, benificirano delovno dobo, službene avtomobile in kar je še takega. Sklep Vlade, ki to delno omogoča, je objavljen v Uradnem listu, interna navodila posameznih ministrov pa ne. Ker pa se, kot pravijo, hudič skriva v podrobnostih, prosim za interna navodila tako predsednika Vlade, če taka navodila obstajajo, kot tudi interna navodila posameznih ministrov. Ta pa zanesljivo obstajajo. Še posebej me zanimajo interna navodila ministra za notranje zadeve.</p>
               <p>Predprejšnji teden sem poslala...</p>
            </sp>
            <sp xml:id="SDZ1-Redna-30-1995-03-29.sp111">
               <speaker>PODPREDSEDNIK VLADIMIR TOPLER:</speaker>
               <p>Gospa Simšič, tudi vam se je iztekel čas in prosim, da končate.</p>
            </sp>
            <sp xml:id="SDZ1-Redna-30-1995-03-29.sp112">
               <speaker>DANICA SIMŠIČ:</speaker>
               <p>...Dobro. Bom zelo kratka.</p>
            </sp>
            <sp xml:id="SDZ1-Redna-30-1995-03-29.sp113">
               <speaker>PODPREDSEDNIK VLADIMIR TOPLER:</speaker>
               <p>Gospa Simšič, ne morem vam dati besede, ker je tudi drugim nisem. Tri minute je in imamo še dovolj prijavljenih. Prosil bi pa Vlado, da poda odgovore na ta vprašanja.</p>
            </sp>
            <sp xml:id="SDZ1-Redna-30-1995-03-29.sp114">
               <speaker>DANICA SIMŠIČ:</speaker>
               <p>Hvala.</p>
            </sp>
            <sp xml:id="SDZ1-Redna-30-1995-03-29.sp115">
               <speaker>PODPREDSEDNIK VLADIMIR TOPLER:</speaker>
               <p>Prosim Vlado za odgovore. Gospa Kolarjeva, državna sekretarka, prosim.</p>
            </sp>
            <sp xml:id="SDZ1-Redna-30-1995-03-29.sp116">
               <speaker>MILOJKA KOLAR:</speaker>
               <p>Dala bi samo kratko pojasnilo na prvo vprašanje v zvezi s proračunom. Kot veste, je bilo v nedeljo zvečer zadnje usklajevanje in proračun na Vladi sprejet. Proračun ima čez 7.000 postavk in tiste zadnje spremembe in dopolnitve, za katere je bilo to soglasje v nedeljo zvečer, morate razumeti, da čisto tehnično operativno to traja kakšen dan, tako da bodo te zadeve v najkrajšem času posredovane v parlament. Hvala.</p>
            </sp>
            <sp xml:id="SDZ1-Redna-30-1995-03-29.sp117">
               <speaker>PODPREDSEDNIK VLADIMIR TOPLER:</speaker>
               <p>Želi še kdo podati odgovore na vprašanja? Gospod minister Pelhan, prosim.</p>
            </sp>
            <sp xml:id="SDZ1-Redna-30-1995-03-29.sp118">
               <speaker>SERGIJ PELHAN:</speaker>
               <p>Gospa Simšičeva je našemu ministrstvu poslala tudi vprašanje glede Prešernove proslave, ker ni mogla pač ta vprašanja postaviti, ji bom dal pisno odgovor, da tudi jaz ne zgubljam časa. Hvala.</p>
            </sp>
            <sp xml:id="SDZ1-Redna-30-1995-03-29.sp119">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Še minister Šter želi odgovoriti na vprašanje.</p>
            </sp>
            <sp xml:id="SDZ1-Redna-30-1995-03-29.sp120">
               <speaker>ANDREJ ŠTER:</speaker>
               <p>Hvala lepa. Skladno s pobudo za to, da bi se poslanka gospa Simšičeva in predpostavljam še kdo lahko seznanil s kriteriji in merili za beneficijo o uporabi službenega avtomobila, imam podatke, da smo s pravilnikom ministrstva seznanili tako Vlado kot tudi Državni zbor. Dodatno bom preveril in če to ni bilo opravljeno, pravilnik posredoval v Državni zbor. Lahko pa povem, da na podlagi pravilnika, ki je stopil v veljavo v začetku letošnjega leta, je obseg tistih, ki imajo službeni avtomobil v osebni uporabi, zmanjšan za več kot tretjino.</p>
            </sp>
            <sp xml:id="SDZ1-Redna-30-1995-03-29.sp121">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Dopolnilno vprašanje gospe Danice Simšič. Prosim.</p>
            </sp>
            <sp xml:id="SDZ1-Redna-30-1995-03-29.sp122">
               <speaker>DANICA SIMŠIČ:</speaker>
               <p>Hvala lepa. Ministrstvo za finance oziroma Vlado sprašujem, kdaj dejansko bo proračun v parlamentu. To me zanima zato, ker se od tistega dne začne odštevati rok 83-ih dni. Hvala.</p>
            </sp>
            <sp xml:id="SDZ1-Redna-30-1995-03-29.sp123">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospa Kolarjeva, prosim.</p>
            </sp>
            <sp xml:id="SDZ1-Redna-30-1995-03-29.sp124">
               <speaker>MILOJKA KOLAR:</speaker>
               <p>Naš proračunski sektor intenzivno dela vse zadnje popravke. Obljubim vam, da vam bom osebno sporočila, ker ne vem, v kateri fazi so s temi popravki, in s tem, da boste lahko obveščeni, kateri dan bo ta zadeva v parlamentu. Vlada je predlagala skrajšani postopek glede na pomembnost proračuna, ker sicer bo v redno proceduro ta proračun sprejet dokaj pozno.</p>
            </sp>
            <sp xml:id="SDZ1-Redna-30-1995-03-29.sp125">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospa Kolarjeva, prosil bi, da to posredujete vodstvu oziroma predsedniku Državnega zbora, ne pa osebno poslanki.</p>
               <p>Besedo dajem gospodu Janezu Podobniku. Ker imamo še veliko prijavljenih, prosim, da se držimo časovnih omejitev in prosim tudi Vlado, da je v odgovorih čim krajša.</p>
               <p>Izvolite, gospod Podobnik.</p>
            </sp>
            <sp xml:id="SDZ1-Redna-30-1995-03-29.sp126">
               <speaker>JANEZ PODOBNIK:</speaker>
               <p>Hvala lepa gospod podpredsednik. Ker smo v časovni stiski, se bom odpovedal dvema najavljenima poslanskima vprašanjema. Najprej bi glede dodatnega vprašanja, ki sem ga na prejšnji seji, glede prodaje donitlaminatov postavil dr. Tajnikarju in mi je ljubeznivo obljubil odgovor, ki ga še nisem prejel, ga prosim, da bi mi čimprej posredoval odgovor na dodatno vprašanje glede prodaje donitlaminatov.</p>
               <p>Na Vlado pa se obračam s poslanskim vprašanjem v zvezi z vzdrževanjem gozdnih cest. Sprašujem jo, kateri in kakšni so bili kriteriji za določitev statusa gozdnih cest v posameznih občinah. Če že ima podatke, kakšen je delež državnega proračuna, delež občin in tudi samih lastnikov pri vzdrževanju gozdnih cest. Na terenu prihaja do velikega nezadovoljstva. Namreč, gozdne ceste imajo gospodarski pomen za izkoriščanje gozdnega bogastva, pa tudi infrastrukturni oziroma narodno-gospodarski pomen, saj povezujejo številne kmetije, zaselke in tako naprej.</p>
               <p>Prav tako dajem Vladi poslansko pobudo. Slovenska javnost se je dobesedno razklala ob vprašanju vojaške parade oziroma mimohoda, pri čemer večna slovenske javnosti nasprotuje tej paradi. Zato ocenjujem, da je potrebno ob praznovanju 50-letnice konca II. svetovne vojne organizirati tiste aktivnosti, ki bi Slovence povezovale in ne delile. Zato dajem Vladi poslansko pobudo, da odpove vojaško parado oziroma mimohod in da namenjena sredstva v ta namen nameni Domu slovenskih paraplegikov v Pineti. Hvala lepa.</p>
            </sp>
            <sp xml:id="SDZ1-Redna-30-1995-03-29.sp127">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim Vlado za odgovor. Gospod minister Osterc, prosim.</p>
            </sp>
            <sp xml:id="SDZ1-Redna-30-1995-03-29.sp128">
               <speaker>DR. JOŽE OSTERC:</speaker>
               <p>Gospod podpredsednik, spoštovane poslanke in poslanci! Kriterij za določitev gozdnih cest je kataster gozdnih cest, ki se je na podlagi pravilnika o gradnji in vzdrževanju gozdnih prometnic vodil na gozdno-gospodarskih območjih. Kataster gozdnih cest je od gozdno-gospodarskih organizacij prevzel Zavod za gozdove Slovenije, ki po določilih zakona o gozdovih pripravlja program vzdrževanja gozdnih cest in spremlja tudi izvajanje programa. V Sloveniji je 12.582 kilometrov gozdnih cest; v zasebnih gozdovih 7.536, v državnih 3.925 kilometrov. V gozdovi, ki so lahko predmet denacionalizacije pa je 1.121 kilometrov takih cest. Prikaz dolžine po občinah je podana v prilogi, ki jo bom oddal. Po analizi je v skupni dolžini gozdnih cest vključenih od 2.000 - 2.500 kilometrov cest, ki v pretežni večini služijo javnemu namenu, v manjšem delu pa gospodarjenju z gozdovi.</p>
               <p>To so ceste, ki bi jih naj po določilih 96. člena zakona o gozdovih prevzele lokalne skupnosti in upravljale z njimi na podlagi zakona o cestah. Do prevzema pa se tudi za njihovo vzdrževanje zagotavljajo sredstva po sistemu, ki ga zagotavlja zakon o gozdovih. Delež vzdrževalnih stroškov, ki odpade na občine in na proračun Republike Slovenije, je določen na podlagi metodologije, ki je sestavni del uredbe o pristojbini za vzdrževanje gozdnih cest. Na podlagi te metodologije je bil za vse gozdne ceste ugotovljen delež njihove rabe za gospodarjenje z gozdovi in delež njihove javne rabe. Na podlagi te razvrstitve je bil izračunan delež pokrivanja vzdrževalnih stroškov, ki v posamezni občini odpade na lastnike gozdov.</p>
               <p>Vas zanima najbrž Cerkno. V Cerknem je 53,2 kilometra takih cest, delež proračuna za vzdrževanje pa 36,72% izračunan na tej osnovi. Razpon deleža, ki ga vzdrževanje gozdnih cest v občini prispeva v proračun Republike Slovenije od 20% do 48,67 in ti deleži so za vse občine, smo tukaj zbrali in bom to lahko dal. Hvala.</p>
            </sp>
            <sp xml:id="SDZ1-Redna-30-1995-03-29.sp129">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Dopolnilno vprašanje, gospod Janez Podobnik, prosim.</p>
            </sp>
            <sp xml:id="SDZ1-Redna-30-1995-03-29.sp130">
               <speaker>JANEZ PODOBNIK:</speaker>
               <p>Hvala lepa doktorju Ostercu za odgovor. Vprašanje nisem postavil zaradi občine Cerkno, ampak zaradi številnih vprašanj, ki so se pojavila na to temo, ko smo se srečevali župani ali pa predsedniki občinskih svetov in predlagam oziroma dajem predlog, da bi ta odgovor poslali vsem slovenskim občinam. Hvala.</p>
            </sp>
            <sp xml:id="SDZ1-Redna-30-1995-03-29.sp131">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo dajem gospodu Sisingerju.</p>
            </sp>
            <sp xml:id="SDZ1-Redna-30-1995-03-29.sp132">
               <speaker>IVAN SISINGER:</speaker>
               <p>Spoštovani predsedujoči, poslanke in poslanci, imam dve vprašanji. Sprašujem Vlado Republike Slovenije, kako bo realizirala odločitev Ustavnega sodišča, s katero je razveljavilo izvolitev 16 predstavnikov upokojencev v Skupščino zavoda za pokojninsko in invalidsko zavarovanje oktobra 1994, katere je izvolil v skladu z 274. členom sistemskega zakona za pokojninsko in invalidsko zavarovanje Državni zbor. Ustavno sodišče je določilo rok 6 mesecev, v katerem mora zakonodajalec, seveda Državni zbor, na predlog Vlade predložiti parlamentu potrebne spremembe, tako da bodo 16 predstavnikov Skupščine zavoda za pokojninsko in invalidsko zavarovanje izvolili upokojenci sami, kakor so opravljali to tudi prejšnja leta, v skladu seveda z veljavnimi zakoni. Poudariti moram, da skupščina, žal, še vedno deluje v stari sestavi, to je zgolj z enoletnim začasnim mandatnim obdobjem in ji je Državni zbor podaljšal ta mandat do konstituiranja nove skupščine. Žal smo pričakovali, da bo to konstituiranje opravljeno spomladi leta 1994. Skupščina še vedno deluje v začasni sestavi, torej že mnogo čez rok, za katerega smo menili, da mora skupščina delovati že v novi sestavi. Zavedati se je treba, da je to zavod, ki vzdržuje 450 tisoč državljanov in državljank Slovenije in še preko 100.000 družinskih članov, ki so vezani na te člane. Pri tem gre za utemeljeno vprašanje in seveda vprašanje odgovornosti Vlade, ki do sedaj ni storila tega, da bi se skupščina lahko konstituirala v skladu z 274. členom zakona in da bi se ustavno sporno vprašanje razrešilo preko Državnega zbora.</p>
               <p>Pri tem vprašanju ne gre za nobene spremembe zakona. Gre za ugotovitev po odločitvi ustavnega sodišča, da je druga alinea o izvolitvi šestnajstih predstavnikov upokojencev v skupščino zavoda s strani Državnega zbora protiustavna in je treba omogočiti, da upokojenci iz svojih vrst to izvolitev opravijo sami.</p>
               <p>Drugo vprašanje. Sprašujem Vlado Republike Slovenije in njen pristojni resorni organ, to je Urad za informiranje, zakaj ni upoštevan kadrovski predlog koordinacijskega odbora upokojenskih organizacij in strank, ki so imenovali neposredno v Svet radio-televizije Slovenije v skladu z veljavnim 16. členom zakona o Radio-televiziji Slovenije gospoda Lada Poharja.</p>
               <p>V Svetu radio-televizije ima še kar naprej mandat gospod Mišo Jezernik in to v imenu upokojencev, čeprav ga ti niso predlagali, niti imenovali kot to zahtevajo določila že omenjenega zakona o Radio-televiziji Slovenije.</p>
               <p>Iz ugotovljenega...</p>
            </sp>
            <sp xml:id="SDZ1-Redna-30-1995-03-29.sp133">
               <speaker>PODPREDSEDNIK VLADIMIR TOPLER:</speaker>
               <p>Gospod Sisinger. Tri minute so pretekle. Prosim, da se držimo, da je za vse enako in prosim Vlado za odgovor.</p>
            </sp>
            <sp xml:id="SDZ1-Redna-30-1995-03-29.sp134">
               <speaker>IVAN SISINGER:</speaker>
               <p>Zahtevam kadrovsko rešitev tega primera.</p>
            </sp>
            <sp xml:id="SDZ1-Redna-30-1995-03-29.sp135">
               <speaker>PODPREDSEDNIK VLADIMIR TOPLER:</speaker>
               <p>Gospod Sisisnger, nimate besede.</p>
               <p>Prosim, gospa ministrica.</p>
            </sp>
            <sp xml:id="SDZ1-Redna-30-1995-03-29.sp136">
               <speaker>RINA KLINAR:</speaker>
               <p>Hvala lepa. Gospod predsedujoči, gospe in gospodje! Čisto na kratko. To bo realizirano s predlaganjem vladnega amandmaja k 274. členu v drugem branju, ki bo v bistvu odpravil to pomanjkljivost. Sedanja določba 319. člena pa v bistvu podaljšuje in omogoča dosedanji mandat. Ker je priprava gradiva za drugo branje v sklepni fazi, pričakujem, da bo to obravnavano na seji Vlade v prihodnjih štirinajstih dneh.</p>
            </sp>
            <sp xml:id="SDZ1-Redna-30-1995-03-29.sp137">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želite dopolnilno vprašanje gospod Sisinger? Prosim.</p>
            </sp>
            <sp xml:id="SDZ1-Redna-30-1995-03-29.sp138">
               <speaker>IVAN SISINGER:</speaker>
               <p>Zahtevam pismeni odgovor na prvo in drugo vprašanje.</p>
            </sp>
            <sp xml:id="SDZ1-Redna-30-1995-03-29.sp139">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Ciril Pucko ima besedo. Prosim tudi za mir v dvorani v zadnjih klopeh. Kolegice in kolegi! Prosim za mir. Gospod Pucko ima besedo in prosim, da zasedete svoja mesta v dvorani.</p>
            </sp>
            <sp xml:id="SDZ1-Redna-30-1995-03-29.sp140">
               <speaker>CIRIL PUCKO:</speaker>
               <p>Hvala lepa. Gospod predsedujoči, spoštovane dame in gospodje! Imam vprašanje za Ministrstvo za obrambo. V razpravi o interpelaciji proti ministru Kacinu je bilo večkrat povedano, kakšne so, da naj ne bi bile ravno prave razmere v slovenski vojski. Da je to približno tako, sem se imel priložnost prepričati 10. marca letošnjega leta, vendar o tem kdaj drugič.</p>
               <p>Osupnilo pa me je naslednje dejstvo. V eni izmed vojašnic obstaja prodajalna pijač, trgovina, kjer posluje privatno podjetje in cene pijač so naslednje: plastenka 1,5 l Cocta, Jupi ali kaj podobnega, 360 tolarjev; 2 l plastenka 480 tolarjev; kava expres s smetano 90 tolarjev. Za primerjavo, cene teh artiklov v normalnih trgovinah, ne za mlade slovenske vojake, so približno naslednje: za pijače plastenke od 140 do 200 tolarjev tukaj v Ljubljani, najdražje, recimo kava na avtocesti Hoče - Arja vas v Tepanjah s smetano 80 tolarjev. Zaradi tega dejstva me zanima naslednje in hočem pisni odgovor, skupaj s prilogami, kdaj je bil objavljen razpis in kje, sestavo razpisne komisije, število prijavljenih na razpis in seveda, odločitev razpisne komisije, da se omenjeno poslovanje znotraj vojašnice preda podjetju "Mačeplast Vrhnika"? Prilagam cenik. Hvala lepa.</p>
            </sp>
            <sp xml:id="SDZ1-Redna-30-1995-03-29.sp141">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi Vlada odgovor. Gospod Bogataj, prosim.</p>
            </sp>
            <sp xml:id="SDZ1-Redna-30-1995-03-29.sp142">
               <speaker>MIRAN BOGATAJ:</speaker>
               <p>Hvala lepa. Glede na to, da gospod poslanec ni napovedal te pobude, ta trenutek niti ni imenoval, katera kasarna oziroma vojašnica je to, mu ta trenutek seveda ne morem odgovoriti, bomo pa zagotovili v najkrajšem času, da dobi pismeni odgovor na vsa tri vprašanja, ki jih je zastavil. Hvala.</p>
            </sp>
            <sp xml:id="SDZ1-Redna-30-1995-03-29.sp143">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želite dopolnilno vprašanje? <stage>(Ne.)</stage> Gospa Jadranka Šturim-Kocjan, prosim.</p>
            </sp>
            <sp xml:id="SDZ1-Redna-30-1995-03-29.sp144">
               <speaker>JADRANKA ŠTURM-KOCJAN:</speaker>
               <p>Hvala za besedo. Spoštovani gospod podpredsednik, spoštovane kolegice in kolegi, spoštovani predstavniki in predstavnice Vlade! Imam dve poslanski pobudi na eno poslansko vprašanje. Najprej poslanska pobuda - direkcija za državne ceste oziroma Družba za avtoceste Republike Slovenije naj v najkrajšem možnem času, najkasneje pa v roku 12 mesecev, pripravi projekt in izvede osvetlitev obalne ceste med ankaranskim križiščem in Žusterno na način, kot je to že urejeno na zahodni ljubljanski obvoznici in nekaterih drugih cestnih odsekih po Sloveniji. Sedanji način razreševanja problematike varnosti na tem cestnem odseku s postavitvijo nekakšnih zaves, je namreč izredno neprimeren, neestetski in daje mestni cesti videz nekakšne začasnosti. Prav tako druga poslanska pobuda v zvezi s cestami na obali. Ministrstvo za promet in zveze naj nemudoma naroči izdelavo lokacijskega načrta za odsek obalne ceste med Žusterno in Izolo. Pri izdelavi tega načrta naj se uporabijo rešitve in izhodišča iz strokovnih študij, ki so bile izdelane v okviru izvedbenega natečaja, ki ga je organiziralo Društvo obalnih arhitektov in urbanistov, financirala pa Skupnost obalnih občin Koper in Republiška uprava za ceste. In pa poslansko vprašanje. Ministra za notranje zadeve, gospoda Andreja Štera prosim, da mi natančno pojasni razloge, vsebino in namen obiska slovenskega metropolita in ljubljanskega nadškofa dr. Alojzija Šuštarja v izobraževalnem centru organov za notranje zadeve v Tacnu 14. marca letos? Hvala lepa.</p>
            </sp>
            <sp xml:id="SDZ1-Redna-30-1995-03-29.sp145">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim za odgovore Vlade. Minister Šter, prosim.</p>
            </sp>
            <sp xml:id="SDZ1-Redna-30-1995-03-29.sp146">
               <speaker>ANDREJ ŠTER:</speaker>
               <p>Hvala lepa. Torej nadškof doktor Šuštar je obiskal Tacenski izobraževalni center na moje povabilo, za kar je izrazil željo sam ob priliki srečanja ob koncu lanskega leta. Obisk je imel namen razjasniti vprašanja glede odprtosti šolskega centra in samega šolskega sistema znotraj Ministrstva za notranje zadeve. Srednja policijska šola ima namreč organiziran internatski način bivanja za večino dijakov in v razgovoru z vodstvom izobraževalnega centra je bila skupna končna ugotovitev, da za Srednjo policijsko šolo obstajajo sprejeti načrti, torej sprejeti učno vzgojni programi in zanje veljajo vsi predpisi za siceršnje srednješolsko izobraževanje sploh, da si šola prizadeva za vključevanje v javnost in da je zainteresirana za stike z okoljem, staršem, z drugimi šolami in z javnostjo. Učencem je omogočena izraba prostega časa po lastni izbiri, seveda v okviru urnika, dnevnega reda in hišnega reda. Med možnosti oziroma pravice učencev nedvomno spada tudi svoboda verskega izražanja, za obisk verskih obredov in razgovore z duhovnikom je omogočeno, torej ta možnost je dana izven prostorov šolskega centra, v centru pa je na običajen način objavljeno obvestilo o tej možnosti.</p>
               <p>In zdaj mi dovolite še eno oceno, da je glede na veliko pozornost, na visoko stopnjo pozornosti, namenjeno temu obisku, da gre, po mojem, tudi za poseg v določen, recimo temu predsodek. Res pa je, da gre bolj za predsodek v javnosti, kot pa za pomisleke in vprašanja v okviru ministrstva. Tudi to priča, za moje pojme, o odprtosti tega sistema in o dejstvu, da je pri predsodkih potrebno in hkrati tudi izredno težko stopiti čez nevidne oziroma neobstoječe ovire. Hvala.</p>
            </sp>
            <sp xml:id="SDZ1-Redna-30-1995-03-29.sp147">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Minister Umek.</p>
            </sp>
            <sp xml:id="SDZ1-Redna-30-1995-03-29.sp148">
               <speaker>IGOR UMEK:</speaker>
               <p>Glede drugega, to je za obalno cesto, smo mi predlog za izdelavo lokacijskega načrta posredovali 31.1.1995, tako da je to že na Ministrstvu o varstvu okolja in urejanju prostora in jaz mislim, da bo gospod Gantar povedal še nekaj besed o tem. Dali smo tudi pobudo, da se upoštevajo rezultati planerske delavnice, ki so jo izvedli doli.</p>
               <p>Kar se pa tiče drugega, to je glede mreže. Ta je bila že izvedena, mislim da lansko leto v jeseni, ob priliki izbora vrstne mreže, ki naj preprečuje prehod pešcev, smo se odločili za postavitev mreže, ki ima poleg osnovne funkcije preprečevanja prehodov pešcev, tudi funkcijo zaščite proti zaslepitvi voznikom s strani nasproti vozečih vozil in po dosedanjih ugotovitvah, vsaj kolikor razpolagamo s podatki, so rezultati ugodni. Strinjamo se tudi z ugotovitvijo, da bi z javno razsvetljavo izboljšali prometno varnost, zato bomo na podlagi podrobne analize prometnih nezgod na zadevnem odseku proučili in določili tiste odseke, ki bi jih bilo nujno potrebno osvetliti in naročili projekte. Izvedba bo pa vsekakor odvisna od razpoložljivih finančnih sredstev. Hvala.</p>
            </sp>
            <sp xml:id="SDZ1-Redna-30-1995-03-29.sp149">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Minister Gantar.</p>
            </sp>
            <sp xml:id="SDZ1-Redna-30-1995-03-29.sp150">
               <speaker>DR. PAVLE GANTAR:</speaker>
               <p>Spoštovani predsedujoči, spoštovane poslanke in poslanci! To nalogo, ki smo jo dobili, bomo lahko realizirali ob dodatnih pogojih, ki zadevajo kadre, prostore in opremo in o tem bomo obvestili tudi Vlado. Brez vsega tega in brez takšnih dodatnih pogojev se bo ta naloga težko realizirala v predvidenem roku. Hvala lepa.</p>
            </sp>
            <sp xml:id="SDZ1-Redna-30-1995-03-29.sp151">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Dopolnilno vprašanje. Gospa Šturmova, prosim.</p>
            </sp>
            <sp xml:id="SDZ1-Redna-30-1995-03-29.sp152">
               <speaker>JADRANKA ŠTURM-KOCJAN:</speaker>
               <p>Hvala lepa. Minister Šter, delno ste mi odgovorili na vprašanje. Mislim, da tisti prvi del, ko govorite, da gre za razjasnitev delovanja te šole, predvsem pa njene odprtosti navzven tako s starši kot z drugimi, mislim, da je to bolj v pristojnosti Ministrstva za šolstvo in šport. Glede na to, da zaenkrat nimamo v šolah dovoljenih verskih obredov in ostalih načinov verskega izražanja, mislim, da so prostori za to drugje. Obvestilo o teh stvareh je na mestu, ampak še vedno ne razumem, kaj je bil glavni namen tega obiska. Zanima me tudi, ali lahko na osnovi tega sklepamo, da bo gospod nadškof obiskal tudi druge šolske institucije, kjer bi želel s podobnim obiskom doseči to, kar ste mi vi povedali. Torej, nisem dobila odgovora, kaj je namen, kaj ste želeli s tem doseči oziroma kaj ste se dogovorili. Hvala.</p>
            </sp>
            <sp xml:id="SDZ1-Redna-30-1995-03-29.sp153">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod minister Šter.</p>
            </sp>
            <sp xml:id="SDZ1-Redna-30-1995-03-29.sp154">
               <speaker>ANDREJ ŠTER:</speaker>
               <p>Torej, naj velja tisto, kar sem povedal na začetku, da je bil obisk na moje povabilo. In glede povabila si pač pridržujem to pravico in izpostavljam tudi dejstvo, da je vsaj dvakrat letno ob zaključku šolanja ali pa izobraževanja pomožnih policistov vabilo dano nenazadnje tudi vam.</p>
               <p>Namen obiska je pa podoben, kot ga je v pogovoru izrazil tudi nadškof, da je na podlagi mednarodnega pakta o državljanskih in političnih pravicah, pakta o ekonomskih socialnih in kulturnih pravicah zaključnega dokumenta Konference o evropski varnosti in sodelovanju za osebe, ki nimajo proste razpolage s svojim časom, potrebno zagotoviti, kako jim je omogočeno izvajanje njihovih pravic, med katere spada tudi pravica izražanja verske pripadnosti.</p>
               <p>Povedal sem in tukaj se najini ugotovitvi lahko skladata, da prostori šolskega centra temu niso namenjeni, niti primerni in da je to vprašanje o skupni ugotovitvi zadovoljivo rešeno z obvestilom, ki je na voljo dijakom.</p>
               <p>Res pa je tudi, da verjetno to področje, ta problem ne zadeva vseh šolskih organizacij, nedvomno pa vse tiste, kjer je prosti čas tistim, ki tam bivajo, omejen oziroma jim je reguliran drugače kot pa to velja za vse ostale.</p>
            </sp>
            <sp xml:id="SDZ1-Redna-30-1995-03-29.sp155">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu ministru Šteru. Besedo dajem gospodu Miranu Potrču, prosim.</p>
            </sp>
            <sp xml:id="SDZ1-Redna-30-1995-03-29.sp156">
               <speaker>MIRAN POTRČ:</speaker>
               <p>Hvala lepa. Lep pozdrav! Poslansko skupino Združene liste in na stranko Združene liste socialnih demokratov se obračajo nekateri nekdanji partizani in člani njihovih družin, da jih nenajavljeno obiskujejo kriminalisti Ministrstva za notranje zadeve ter jih zaslišujejo v zvezi z njihovo dejavnostjo med in neposredno po koncu druge svetovne vojne. Sprašujejo jih še druge stvari v zvezi z narodno osvobodilno vojno, kot da udeležba v narodno osvobodilni vojni ne bi bila častno in narodno zavedno dejanje. Razumljivo je, da to povzroča veliko ogorčenje in nezadovoljstvo pri zaslišanih partizanih pa tudi v delu javnosti.</p>
               <p>Vlado in Ministrstvo za notranje zadeve v zvezi s tem sprašujem: ali je Vlada seznanjena s posebnim projektom ministrstva o preiskavi povojnih pobojev? Ali Vlada in ministrstvo menita, da je glede na porast kriminalitete, posebej nasilnih kaznivih dejanj v Sloveniji, od katerih mnoga ostajajo neraziskana, prav dajati posebno prioriteto raziskovanju dejanji iz pred petdesetih let, zaradi katerih je verjetnost ugotavljanja objektivnih dejstev gotovo zelo vprašljiva in otežena. Ali Vlada in ministrstvo menita, da lahko takšna aktivnost ne glede na formalno pravno podlago namesto k pomeritvi in usmeritvi družbe in države k aktualnim in bodočim nalogam pomeni spodbujanje nestrpnosti in poseganje v medvojne in povojne politične razmere in dogodke, za katere večina slovenskih državljanov meni, naj se ne uporabljajo in zlorabljajo za aktualne politične cilje in interese. Kako je glede na javne izrečene ocene državnega tožilca o narodno osvobodilnem boju in domobranstvu v oddaji "TV intervju" mogoče pričakovati njegovo objektivno in nepristransko ovrednotenje dejanj, ki naj bi raziskovala, in zagotoviti, da bi se obravnavala objektivno in ne bi predstavljala politično motivirane aktivnosti ali pa celo uporabo državne funkcije za politične namene. Ali so vsa dejanja kriminalistov skladna z zakonom in so osebam, ki se jih obiskuje, nesporno zagotovljene vse pravice v skladu z zakonom in ali je ministrstvo zbrane in posamične informacije o opravljenih dejanjih, poleg državnemu tožilcu, pisno ali ustno posredovalo še komu drugemu in komu? Hvala lepa.</p>
            </sp>
            <sp xml:id="SDZ1-Redna-30-1995-03-29.sp157">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Potrču. Gospod minister Šter, prosim.</p>
            </sp>
            <sp xml:id="SDZ1-Redna-30-1995-03-29.sp158">
               <speaker>ANDREJ ŠTER:</speaker>
               <p>Glede na precejšnje število zastavljenih podvprašanj v poslanskem vprašanju bom skuša odgovoriti na del tistega, kar je bilo vključeno v najavi.</p>
               <p>Predpostavljam, da bo delno potrebno tudi oblikovati odgovor v sklopu večjih resorjev na Vladi in zato najavljam tudi pisno oblikovanje celovitega odgovora, v kolikor ne bom ustrezno in zadovoljivo odgovoril v ustnem delu.</p>
               <p>Torej, navesti želim pravno osnovo za preiskovalna dejanska, ki jih kriminalisti opravljajo in sicer: temeljni pravni kat je Haaška deklaracija iz leta 1907. Prvi pravni akt, ki so ga ratificirale tudi oblasti takratne kraljevine Jugoslavije iz leta 1993, je Ženevska konvecija, ki je bila sprejeta leta 1929, ki v 1. členu ureja status vojnih ujetnikov, v tretjem pa govori o prepovedi represalij zoper vojne ujetnike, člen 75 pa govori o tem, da morajo biti ujetniki takoj po sklenitvi miru vrnjeni tja, od koder izhajajo, torej "In his own country" je terminus deklaracije. Na podlagi te deklaracije in v skladu z moskovskim dogovorom je 8.8.1945 bil sprejet londonski sporazum, ki ga je takratna oblast, torej Jugoslavija ratificirala. Ta sporazum vsebuje tudi ustanovno listino o sodiščih zoper vojne zločince.</p>
               <p>Naslednji dokument je Ženevska deklaracija o vojnih zločinih in o vojnih ujetnikih, prezidij takratne Federativne ljudske republike Jugoslavije, jo je ratificiral leta 1950. Na podlagi te deklaracije, ki je v bistvu dopolnjen Haaški dokument, torej prvi, ki sem ga navedel, so bili sestavljeni členi 144 in 145 zveznega kazenskega zakonika, ki govori o problematiki kaznivih dejanj zoper vojne ujetnike, kar je bila večina oseb, vrnjenih iz Koroške. Torej, na ta dva člena se prijavi zoper neznanega storilca, recimo v teharskem primeru, oprl tudi celjski javni tožilec. Postopek je že precej dolg.</p>
               <p>Ta pregled zakonodaje, ki sem ga precej izčrpno navedel, in različnih mednarodnih pogodb govori o zavezanosti, da je na podlagi veljavne zakonodaje treba raziskovati povojne pomore</p>
               <p>kot dejanje zoper človeštvo, ki ne zastara. Do sedaj so organi za notranje zadeve raziskovali vse prijave, katere so prišle od občanov, bodisi na podlagi uvadb ali na podlagi ugledov, ki so jih opravili pri izkopih v hosti na različnih območjih, ali pa od zahtevkov, ki so jih dobili od tožilstva. Skoraj vse prijave do sedaj so namreč prišle na tožilstvo ali na sodišča. Tudi v primeru, ki je verjetno vzpodbudil poslansko vprašanje na Jesenicah, je prišla kazenska ovadba od občana in na podlagi pojasnila državnega tožilca smo začeli z zbiranjem informacij o umorih civilnih prebivalcev na območju sedanje Uprave za notranje zadeve Kranj. Torej, ni mi znano in za obdobje, v katerem sem minister, seveda odgovorno trdim, da nikoli nisem ne zapovedoval in ne preprečeval in tudi ne mislim aktivnosti kriminalistične službe na posameznih primerih, zato na podlagi teh odredb ali kazenskih ovadb občanov moramo zbrati v skladu z zakonom o kazenskem postopku vsa potrebna obvestila. Pri tem, upoštevaje specifičnost postopkov, na katere se glasi poslansko vprašanje, upoštevamo, da so ta opravila strokovno izredno zahtevna in zadevajo izjemno občutljiva vprašanja. Zato pri tem namenoma angažiramo naše delavce, ki imajo potrebne izkušnje in ki se za razgovore, ki so jih opravljali in ki jih opravljajo tudi primerno pripravijo. Navedbe o nekorektnosti me zato presenečajo, ker sam teh podatkov nimam in jih nameravam temeljito preveriti. Seveda pa bi za morebitno odločitev o prenehanju aktivnosti na tem področju bilo potrebno kaj več, kot pa poslansko vprašanje; vaša odločitev na področju kazenske zakonodaje. Hvala.</p>
            </sp>
            <sp xml:id="SDZ1-Redna-30-1995-03-29.sp159">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Šter. Dodatno vprašanje ima gospod Potrč. Prosim.</p>
            </sp>
            <sp xml:id="SDZ1-Redna-30-1995-03-29.sp160">
               <speaker>MIRAN POTRČ:</speaker>
               <p>Hvala lepa. Jaz se gospodu ministru zahvaljujem za poizkus, da na vprašanje odgovori, moj komentar bo pa dvojen. Dobil sem precej temeljit odgovor na vprašanje, ki ga nisem postavil, namreč na pravne podlage, ki jih poznam in tega spraševal nisem. Nisem pa dobil odgovor na konkretna vprašanja, ki sem jih ustno postavil. Verjamem in razumem, da jih je bilo precej, pa tudi hitro sem jih zaradi časa bral, zato bom hvaležen, ko dobim pisen odgovor iz ministrstva in Vlade in takrat bom eventualno postavil dodatna vprašanja. Hvala.</p>
            </sp>
            <sp xml:id="SDZ1-Redna-30-1995-03-29.sp161">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo dajem gospe Mihaeli Logar. Je ni. Gospod Oman ima naslednje poslansko vprašanje. Se odpoveduje. Gospa Breda Pečan, prosim.</p>
            </sp>
            <sp xml:id="SDZ1-Redna-30-1995-03-29.sp162">
               <speaker>BREDA PEČAN:</speaker>
               <p>Hvala. Jaz sem za danes najavila najprej samo eno poslansko vprašanje, vendar smo včeraj poslanci, člani kluba primorskih poslancev imeli sejo in na njej so me kot predsedujočo v tem trimesečnem obdobju kolegi zadolžili, da postavim še eno vprašanje v zvezi s problematiko vidnosti in slišnosti televizijskih in radijskih programov v Sloveniji in v zamejstvu. Zato bom najprej prebrala prvo poslansko vprašanje, ki se nanaša na spremljanje materialnega in finančnega poslovanja rimokatoliške cerkve v Sloveniji, in sicer se glasi takole. Rimsko-katoliška cerkev v Sloveniji razpolaga z ogromnim premoženjem v obliki nepremičnin, razpolaga pa tudi s precejšnjimi finančnimi sredstvi, katerih izvor je različen: darovi, volila in zapuščine vernikov, prihodki iz naslova verske dejavnosti, hkrati pa je rimsko-katoliška cerkev deležna tudi proračunskih sredstev za nekatere dejavnosti: šolstvo, obnova sakralnih objektov iz naslova kulturnih spomenikov in drugo. Hkrati poteka v slovenski državi ureditev spremljanja in nadzora finančnega in materialnega poslovanja vseh pravnih subjektov, od gospodarskih družb, političnih strank, sindikatov, društev, skladov in fondacij. Zdi se mi primerno, da bi na enak način, kot za vse druge pravne subjekte, uredili nadzor in spremljanje finančnega in materialnega poslovanja rimsko-katoliške in drugih cerkva v Sloveniji. Prvi korak pa je prav gotovo informacija o tem, kako je in po katerih predpisih že zdaj poteka finančno in materialno poslovanje rimsko-katoliške cerkve. Še posebej se mi zdi to pomembno zato, ker postaja čedalje pomembnejši dejavnik v financiranju obnove sakralnih objektov tudi država Slovenija. Zato vljudno prosim Ministrstvo za finance, da odgovori na naslednja vprašanja.</p>
               <p>Po katerih predpisih poteka materialno in finančno poslovanje rimsko-katoliške cerkve? Katera institucija opravlja nadzor nad zakonitostjo finančnega in materialnega poslovanja rimsko-katoliške cerkve? Koliko davka in iz katerih naslovov je po letu 1990 plačana rimsko-katoliška cerkev? Kateri instituciji je rimsko-katoliška cerkev dolžna oddati zaključni račun oziroma poročilo o poslovanju? Ali obstajajo kompletna poročila o virih financiranja obnove tistih sakralnih objektov, ki so se delno, ali v celoti financirala iz sredstev proračuna Republike Slovenije od leta 1990 do danes? In še vprašanje. Kako bo davčna služba po uveljavitvi zakona o davčnem postopku in zakona o davčni službi preverjala plačevanje davkov s strani rimsko-katoliške cerkve, če nima nobenih razpoložljivih podatkov o materialnem in finančnem poslovanju rimsko katoliške cerkve.</p>
               <p>To je vprašanje, ki sem ga pripravila po tem, ko sem že v bistvu dobila ustni odgovor na vprašanja, da odgovora na ta vprašanja de facto ni.</p>
               <p>Drugo vprašanje pa je nastalo včeraj popoldne na Klubu primorskih poslancev, ki je obravnaval, kot sem že povedala, problematiko vidnosti in slišnosti televizijskih in radijskih programov Radia-televizije Koper Capodistria in Televizije Slovenija, prvi program, na območju celotne Primorske in v zamejstvu na območju, na katerem živi slovenska manjšina v Italiji.</p>
               <p>Primorci in zamejski Slovenci že nekaj let opažamo, da se postopoma zmanjšuje območje vidnosti televizijskega programa Televizije Koper Capodistria v Sloveniji, slišnost slovenskega in italijanskega radijskega programa Koper pa ima celo vrsto belih lis, močno pa ga prizadeva motenje s strani zasebnih radijskih postaj.</p>
               <p>Klub primorskih poslancev me je zadolžil, da Vladi Republike Slovenije postavim naslednjo vprašanje in pobudo.</p>
            </sp>
            <sp xml:id="SDZ1-Redna-30-1995-03-29.sp163">
               <speaker>PODPREDSEDNIK VLADIMIR TOPLER:</speaker>
               <p>Gospa Pečanova, tudi vam je potekel čas. Žal moram biti enak do vseh.</p>
            </sp>
            <sp xml:id="SDZ1-Redna-30-1995-03-29.sp164">
               <speaker>BREDA PEČAN:</speaker>
               <p>Samo da vprašanje postavim predsedujoči.</p>
            </sp>
            <sp xml:id="SDZ1-Redna-30-1995-03-29.sp165">
               <speaker>PODPREDSEDNIK VLADIMIR TOPLER:</speaker>
               <p>Gospa Pečanova, ne morem vam dati besede, ker je tudi drugim nisem dal. Porabili ste tri minute, kolikor je po poslovniku, moram biti do vseh enak. Predstavili ste pač pobudo in ste se vi odločili in ne morem vam dati besede po poslovniku. Prosim pa Vlado, da odgovori na prvo vprašanje.</p>
            </sp>
            <sp xml:id="SDZ1-Redna-30-1995-03-29.sp166">
               <speaker>BREDA PEČAN:</speaker>
               <p>Kako bo Vlada odgovorila na vprašanje, če ga sploh še postavila nisem.</p>
            </sp>
            <sp xml:id="SDZ1-Redna-30-1995-03-29.sp167">
               <speaker>PODPREDSEDNIK VLADIMIR TOPLER:</speaker>
               <p>Gospa Pečanova, izkoristili ste tri minute in prosim, da zasedete svoje mesto v dvorani. Za vse mora biti enako.</p>
               <p>Želi Vlada podati odgovor? Gospa Kolarjeva, prosim.</p>
            </sp>
            <sp xml:id="SDZ1-Redna-30-1995-03-29.sp168">
               <speaker>MILOJKA KOLAR:</speaker>
               <p>Hvala. Rimsko katoliška cerkev posluje po starem zakonu o verski skupnosti iz leta 1976, ker je cerkev opredeljena kot civilno pravna oseba. Vsa nadaljnja vprašanja, ki jih je postavila gospa poslanka v zvezi z nadzorom in materialno finančnim poslovanjem, so povezana na status te cerkve, ki, kot sem že rekla, posluje še po enem zelo starem zakonu, ki seveda še ni doživel uskladitve tudi s sedaj drugo veljavno zakonodajo in bi reševal pravni status te rimsko katoliške cerkve.</p>
               <p>Vsi drugi odgovori pa so podani tudi že v Poročevalcu številka 9, ker je pred časom tudi gospod poslanec Janez Kopač spraševal podobna vprašanja in lahko najdete odgovore tam notri in mislim, da sedaj ni smiselno, da berem ta odgovor.</p>
               <p>In še odgovor na vprašanje, kako bo nova davčna služba nadzirala to rimsko-katoliško cerkev. Seveda na podlagi materialnih predpisov, ki določajo davčno področje. Hvala.</p>
            </sp>
            <sp xml:id="SDZ1-Redna-30-1995-03-29.sp169">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospa Pečanova, želite dopolnilno vprašanje? Želi Vlada odgovoriti tudi na drugo vprašanje? Dodatno vprašanje, gospa Pečanova, prosim. Imamo pa še nekaj prijavljenih, ki pa bodo žal odpadli zaradi tega, ker bomo sejo sedaj zaključili.</p>
            </sp>
            <sp xml:id="SDZ1-Redna-30-1995-03-29.sp170">
               <speaker>BREDA PEČAN:</speaker>
               <p>Dodatno vprašanje je. Vlado Republike Slovenije sprašujemo, katere ukrepe bo podvzela, da bo zagotovila ohranitev radijskih in televizijskih signalov RTV Koper-Capodistria in TV Slovenija 1 na preostalih frekvencah Kontekove mreže in s tem preprečila popoln umik vidnosti in slišnosti naših televizijskih in radijskih signalov iz sosednje Italije? Klub primorskih poslancev se bo na osnovi odgovora odločil, ali bo uporabil možnost, ki jo poslancem daje drugi odstavek 29. člena in zahteval razpravo o odgovoru Vlade. Hvala.</p>
            </sp>
            <sp xml:id="SDZ1-Redna-30-1995-03-29.sp171">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospe Pečanovi. Prijavljeni so bili še gospod Žaro Pregelj, Vladimir Topler, Franc Černelič, Mateja Kožuh-Novak in gospod Šešerko. Vsem se opravičujem, zato ker niso prišli na dnevni red, kljub temu, da smo spoštovali poslovnik.</p>
               <p>To točko sedaj zaključujem. Sejo nadaljujemo ob 14.00 uri. Najprej z 12, potem 11. in nato z 9. točko dnevnega reda. Vladi Republike Slovenije pa se zahvaljujem za njeno prisotnost in sodelovanje na seji.</p>
            </sp>
            <stage type="time">(Seja je bila prekinjena in se je nadaljevala ob 14.09 uri.)</stage>
            <sp xml:id="SDZ1-Redna-30-1995-03-29.sp172">
               <speaker>PODPREDSEDNIK VLADIMIR TOPLER:</speaker>
               <p>Kolegice in kolegi! Še vedno ugotavljamo prisotnost v dvorani. Ugotavljam, da je navzočih 45 poslank in poslancev. Prosim, da ponovno ugotovimo prisotnost! Še vedno ugotavljamo prisotnost! <stage>(42 prisotnih.)</stage> Prosim, da ponovno ugotovimo prisotnost v dvorani! Ugotavljamo prisotnost, prosim! <stage>(49 prisotnih.)</stage></p>
               <p>Ugotavljam, da je navzočih 49 poslank in poslancev, zbor je sklepčen.</p>
               <p>Prehajamo, kot sem že prej napovedal, na <title>12. TOČKO DNEVNEGA REDA</title>, to je na <title>PREDLOG ZAKONA O SOGLASJU REPUBLIKE SLOVENIJE DARS D.D. ZA NAJETJE KREDITOV PRI EVROPSKI INVESTICIJSKI BANKI B &amp; C - HITRI POSTOPEK</title>.</p>
               <p>Predlog zakona je v obravnavo zboru predložila Vlada Republike Slovenije. Prosim predstavnika Vlade, da poda mnenje. Gospod državni sekretar Marjan Dvornik ima besedo.</p>
            </sp>
            <sp xml:id="SDZ1-Redna-30-1995-03-29.sp173">
               <speaker>MARJAN DVORNIK:</speaker>
               <p>Spoštovani predsedujoči, poslanke in poslanci!</p>
            </sp>
            <sp xml:id="SDZ1-Redna-30-1995-03-29.sp174">
               <speaker>PODPREDSEDNIK VLADIMIR TOPLER:</speaker>
               <p>Kolegice in kolegi! Včeraj smo sprejeli sklep, da je potrebno, da poda Vlada uvodno poročilo in prosim tudi, da ga poslušate. Tako je. Izvolite.</p>
            </sp>
            <sp xml:id="SDZ1-Redna-30-1995-03-29.sp175">
               <speaker>MARJAN DVORNIK:</speaker>
               <p>Pred nami je dokument, ki temelji na 5. členu zakona o Družbi za avtoceste v Republiki Sloveniji, ki v tem členu omogoča najemanje srednjeročnih in dolgoročnih kreditov po predhodnem soglasju Državnega zbora in seveda na osnovi zakona. Ta zakon je danes pred vami. To soglasje velja za tako imenovano drugo in tretjo tranšo kredita "b" in "c" s tem, da je "a" kredit bil že podpisan, v parlamentarni proceduri pa imamo še zakon o ratifikaciji garancijske pogodbe za kredit "a", in ko bo ta garancijska pogodba sprejeta oziroma ratificirana, bo tudi prvi kredit mogoče angažirati in ga črpati. Prvi korak k sprejemanju kredita, pri potrjevanju za sprejem kredita in potrebnih zakonov je seveda soglasje Državnega zbora. Vprašanja, ki so se pojavljala v predhodnih razpravah, so se tikala predvsem dvoma, ali je potrebno ta kredit že v tem obdobju potrjevati in sprejemati. V Poročevalcu številka 51 iz lanskega leta imate na strani 34 gradivo, kjer pojasnjujemo predlog programa Družbe za avtoceste Republike Slovenije za leto 1995 in bi moral ta program biti v Državnem zboru že obravnavan, vsebuje pa dinamiko koriščenja tujih virov. V posebni koloni so tuji viri navedeni pod krediti Evropske investicijske banke in upoštevajo dinamiko in obseg sredstev po protokolu A, B in C. V kolikor to soglasje Družba za avtoceste Republike Slovenije ne dobi, potem ni mogoče zagarantirati dinamike financiranja, niti ni mogoče sprejeti obveze, kakor so zastavljene v programu izgradnje avtocestnega sistema v Republiki Sloveniji.</p>
               <p>Gre za sofinanciranje, oprostite, za kreditiranje dveh večjih odsekov, in sicer Šenjakob - Blagovica, kjer je angažiranih 21,4 milijona ameriških dolarjev in pa za odsek Blagovica - Vransko, kjer angažiramo 14,1 milijon ameriških dolarjev. Ta sredstva se bodo uporabljala tudi za financiranje odsekov, to se pravi nadaljevanje gradnje Arja vas - Vransko, Zadobrova - Tomačevo in Malence - Šentjakob v letih 1995 in 1996. Kredit črpa Družba za avtoceste Republike Slovenije še v letu 1997 in na ta način izpopolnjuje finančno konstrukcijo. Že v diskusiji na Odboru za infrastrukturo smo pojasnili, da v letu 1996 prihaja pri finančni konstrukciji do podkapitaliziranja, se pravi do primanjkljaja virov in v kolikor ta kredit ne bo odobren, potem v letu 1996 ne bo mogoče zapirati finančne konstrukcije, to pa dejansko pomeni, da ne bo mogoče pridobiti gradbenega dovoljenja za odseke, ki so vitalnega pomena na tem avtocestnem sistemu. To je Šentjakob - Blagovica in Blagovica - Vransko. Zato vas pozivam, da to odobritev, to soglasje Družbi za avtoceste Republike Slovenije daste. Hvala lepa.</p>
            </sp>
            <sp xml:id="SDZ1-Redna-30-1995-03-29.sp176">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod državni sekretar. Predlog zakona je obravnaval Odbor za finance in kreditno-monetarno politiko kot matično delovno telo. Želi poročevalec besedo? Gospod Kopač, ali morda želite besedo? <stage>(Ne.)</stage> Želi besedo predstavnik sekretariata? <stage>(Ne želi.)</stage> Želijo besedo predstavniki poslanskih skupin? Besedo dajem poslankam in poslancem. Zaključujem razpravo.</p>
               <p>Prehajamo na drugo obravnavo. Nismo imeli vloženega nobenega amandmaja, zato predlagam, da o vseh členih glasujemo skupaj. Dajem takšen sklep na glasovanje. Ugotovimo sklepčnost! <stage>(43 prisotnih.)</stage></p>
               <p>Prosim, da ponovno ugotovimo prisotnost in prosim sekretarje, da zagotovijo večjo prisotnost v dvorani. Še vedno ugotavljamo prisotnost. Ugotovimo sklepčnost! <stage>(45 prisotnih.)</stage> Prosil bi, da pokličete kolegice in kolege, ki so morda v avli, v dvorano! Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(48 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je sklep sprejet.</p>
               <p>Dajem vse člene na glasovanje. Ugotovimo sklepčnost! <stage>(44 prisotnih.)</stage> Ugotovimo sklepčnost! <stage>(84 prisotnih.)</stage></p>
               <p>Kdo je za? <stage>(43 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da smo vse člene sprejeli.</p>
               <p>V razpravo dajem naslov zakona. Naslov zakona dajem na glasovanje. Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je naslov zakona sprejet.</p>
               <p>Zaključujem drugo obravnavo.</p>
               <p>Ker nismo spremenili nobenega člena, dajem zakon v celoti na glasovanje. Ugotovimo sklepčnost! <stage>(43 prisotnih.)</stage> Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(43 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo zakon sprejeli.</p>
               <p>S tem zaključujem 12. točko dnevnega reda.</p>
               <p>Prehajamo na <title>11. TOČKO DNEVNEGA REDA</title>, to je <title>PREDLOG ZAKONA O GARANCIJI REPUBLIKE SLOVENIJE ZA OBVEZNICE IZ POGODBE O NAJETJU KREDITA EVROPSKE INVESTICIJSKE BANKE ZA PROJEKT GRADNJE SLOVENSKIH AVTOCEST B IN C PO HITREM POSTOPKU</title>.</p>
               <p>Predlog je obravnavo predložila Vlada Republike Slovenije. Želi besedo predstavnik Vlade? Besedo ima predstavnica Vlade Meta Bole, svetovalka Vlade Republike Slovenije v Ministrstvu za finance.</p>
            </sp>
            <sp xml:id="SDZ1-Redna-30-1995-03-29.sp177">
               <speaker>META BOLE:</speaker>
               <p>Gospod predsednik, jaz bi samo dodala, da je to druga garancija iz paketa kredita, ki ga je Slovenija dobila v okviru finančnega protokola. Garancijo za tranšo A je ta parlament že potrdil. Tokrat imamo pač garancijo za drugo tranšo kredita za B kredit.</p>
            </sp>
            <sp xml:id="SDZ1-Redna-30-1995-03-29.sp178">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Predlog zakona je obravnaval Odbor za finance in kreditno-monetarno politiko kot matično telo. Želi poročevalec besedo? <stage>(Ne želi.)</stage> Želi besedo predstavnik sekretariata? <stage>(Ne želi.)</stage> Besedo dajem predstavnikom poslanskih skupin. Besedo dajem poslankam in poslancem.</p>
               <p>Razpravo zaključujem. Predlagam sklep, da glasujemo o vseh členih skupaj, ker ni bil vložen noben amandma.</p>
               <p>Sklep dajem na glasovanje. Ugotovimo sklepčnost! <stage>(45 prisotnih.)</stage> Ugotavljamo prisotnost in prosim, da zasedete svoja mesta in potrdite prisotnost v dvorani! <stage>(49 prisotnih.)</stage></p>
               <p>Kdo je za? <stage>(45 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je sklep sprejet.</p>
               <p>Na glasovanje dajem vse člene. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo vse člene sprejeli.</p>
               <p>V razpravo in na glasovanje dajem naslov zakona. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je naslov zakona sprejet.</p>
               <p>Drugo obravnavo zaključujem in dajem zakon v celoti na glasovanje. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(47 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je zakon sprejet.</p>
               <p>S tem zaključujem 11. točko.</p>
               <p>Prehajamo na <title>9. TOČKO DNEVNEGA REDA</title>, ...tretjo obravnavo. Želi kdo besedo? Gospod Frim, prosim. Čistopis ste prejeli na klop.</p>
            </sp>
            <sp xml:id="SDZ1-Redna-30-1995-03-29.sp179">
               <speaker>STANE FRIM:</speaker>
               <p>Ker smo nekoliko pozno dobili čistopis in imam v pisanju amandmaje, bi prosil za pol ure odmora.</p>
            </sp>
            <sp xml:id="SDZ1-Redna-30-1995-03-29.sp180">
               <speaker>PODPREDSEDNIK VLADIMIR TOPLER:</speaker>
               <p>V imenu poslanske skupine? Kolegice in kolegi! Ali lahko predlagam, da ne bi izgubljali časa; verjetno rabite čas samo za to, da napišete amandmaje in da jih vi napišete, mi pa gremo na drugo točko in potem, ker smo že zdaj na robu sklepčnosti in mislim...</p>
               <p>Zahtevate odmor? Prav, odrejam pol ure odmora.</p>
               <p>Sejo nadaljujemo ob 15.00 uri.</p>
               <p>Še to. Gradivo, čistopis ste prejeli ob 11.30, tako da ste imeli vsi čas, da vidite, ampak v imenu poslanske skupine odrejam pol ure odmora in prosim, da ste točno ob 15.00 uri vsi v dvorani.</p>
            </sp>
            <stage type="time">(Seja je bila prekinjena ob 14.25 uri in se je nadaljevala ob 14.57 uri.)</stage>
            <sp xml:id="SDZ1-Redna-30-1995-03-29.sp181">
               <speaker>PODPREDSEDNIK VLADIMIR TOPLER:</speaker>
               <p>Prosim, če lahko potrdite svojo prisotnost v dvorani! Ugotavljamo prisotnost! <stage>(41 prisotnih.)</stage> Prosim, da ponovno ugotovimo prisotnost! Še vedno ugotavljamo prisotnost v dvorani! Prosim, če lahko potrdite svojo prisotnost! <stage>(54 prisotnih.)</stage></p>
               <p>Želite v imenu poslanske skupine podati po odmoru kakšno pojasnilo, gospod Frim?</p>
            </sp>
            <sp xml:id="SDZ1-Redna-30-1995-03-29.sp182">
               <speaker>STANE FRIM:</speaker>
               <p>Hvala. Vložili smo nekaj amandmajev, ki znižujejo obrestne mere za te garantirane terjatve bank.</p>
            </sp>
            <sp xml:id="SDZ1-Redna-30-1995-03-29.sp183">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo drug besedo? <stage>(Ne.)</stage> Razpravo zaključujem. Prehajamo k odločanju o posameznih amandmajih, pregled za 30. sejo, EPA 1012, imate na klopi. Amandmaje, ki so bili sedaj vloženi naknadno, bom pa prebral.</p>
               <p>Slovenski krščanski demokrati predlagajo: V 2. členu se v prvem in drugem odstavku zamenja R+20% z R+15%. Prosim za malo posluha. Kolegice in kolegi, prosim za malo posluha. V 2. členu se v prvem in drugem odstavku zamenja R+20% z R+15%. To je poslanska skupina Slovenskih krščanskih demokratov. Želi kdo o tem amandmaju besedo? <stage>(Ne.)</stage></p>
               <p>Potem je še drugi amandma. Predlagatelj je poslanska skupina SLS. V tretjem odstavku se številka 100% nadomesti z novo, ki se glasi 80%. Želi kdo o tem amandmaju k 2. členu besedo? <stage>(Ne.)</stage></p>
               <p>Najprej dajem na glasovanje amandma poslanske skupine Slovenskih krščanskih demokratov, ki ga nimate v pregledu. Obrazložitev glasu gospod Jagodnik.</p>
            </sp>
            <sp xml:id="SDZ1-Redna-30-1995-03-29.sp184">
               <speaker>JOŽE JAGODNIK:</speaker>
               <p>Gospod predsedujoči, hvala za besedo. Če sem prav razumel, gre za 2. člen. <stage>(Mi lahko posodite ta amandma, ker ga od kolegov Krščanskih demokratov nisem uspel dobiti.)</stage> Jaz bom glasoval proti temu amandmaju. Namreč ta amandma povzema ta pomemben dokument, to je sporazum bank podpisnic, ki pristopajo k sanaciji TAMA pod pogoji, določenimi v tem zakonu. Mi nimamo vpliva na poslovno obnašanje bank in v tem sporazumu je seveda ta obrestna mera napisana R+20, ki velja za tolarske kredite oziroma uvaja tudi devizno, ki je bistveno drugačna, kot veste. Pravim vam, še enkrat zatrjujem, kot na hitro vidim amandma skupine krščanskih demokratov, ta amandma ni bistven in ga velja zavrniti. Hvala lepa.</p>
            </sp>
            <sp xml:id="SDZ1-Redna-30-1995-03-29.sp185">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Obrazložitev glasu, gospod Frim. Ni razprave, je zaključena. Izvolite.</p>
            </sp>
            <sp xml:id="SDZ1-Redna-30-1995-03-29.sp186">
               <speaker>STANE FRIM:</speaker>
               <p>Spoštovani! Vložili smo ta amandma. Namreč res je, da so banke napisale v sporazumu za poravnavo teh terjatev, ki jih pač jamči država s sprejetjem tega zakona, in sicer R+20. Menimo, da je to visoka obrestna mera in da za takšno jamstvo, torej jamstvo države, ki bo na vsak način plačano oz. poravnano, vemo, kaj bi se zgodilo v primeru stečaja, bi pač banke izgubile dosti večji delež in tam naj bi bilo govora, o R+ bilo kaj, ampak kvečjemu R minus toliko in toliko. Torej smatramo, da višja obrestna mera, torej ta R+20 pomeni v bistvu sanacijo teh bank, ki imajo terjatve v TAM-u in ne sanacijo podjetja. Zato predlagamo manjšo obrestno mero, sicer samo za 5 odstotnih točk, to je R+15. Namreč, že včeraj smo govorili o zakonu, ki poravnava bankam njihove izplačane oziroma izplačane devizne vloge in že tam je bilo govora o obrestni meri, ali bo 3 ali 5%, tukaj pa govorimo o 20% in mislim, da bi bilo zelo načelno dejanje podpreti ta amandma.</p>
            </sp>
            <sp xml:id="SDZ1-Redna-30-1995-03-29.sp187">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Obrazložitev glasu. Gospod Kopše.</p>
            </sp>
            <sp xml:id="SDZ1-Redna-30-1995-03-29.sp188">
               <speaker>JOŽEF KOPŠE:</speaker>
               <p>Glasoval bom proti temu amandmaju predvsem iz tega razloga, ker se lahko zgodi, da bodo banke, ne glede na zakon, ker s tem jih nikjer ne veže, edino odpovedale svojo pomoč TAM-u, ki jo bo nujno potreboval z novimi krediti za potek proizvodnje. To možnost je treba premisliti, preden glasujemo o takem amandmaju, kot ga je predlagala Slovenska krščanska demokracija.</p>
            </sp>
            <sp xml:id="SDZ1-Redna-30-1995-03-29.sp189">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ugotovimo sklepčnost! <stage>(64 prisotnih.)</stage></p>
               <p>Kdo je za? <stage>(30 poslancev.)</stage> Je kdo proti? <stage>(30 poslancev.)</stage></p>
               <p>Ugotavljam, da amandma ni sprejet.</p>
               <p>Imamo še drugi amandma, poslanska skupina Slovenske ljudske stranke. Popolnoma enak amandma pa predlagajo tudi Slovenski krščanski demokrati in so ga prav sedaj vložili.</p>
               <p>Najprej bomo glasovali o amandmaju Slovenske ljudske stranke, ki se glasi: "V tretjem odstavku se številka 100% nadomesti z novo, ki se glasi 80%". Ugotovimo sklepčnost! <stage>(64 prisotnih.)</stage></p>
               <p>Kdo je za? <stage>(32 poslancev.)</stage> Je kdo proti? <stage>(25 poslancev.)</stage></p>
               <p>Ugotavljam, da je amandma sprejet.</p>
               <p>Smo pri 3. členu. Imamo amandma poslanske skupine Slovenske nacionalne desnice in poslanske skupine Slovenske ljudske stranke in amandma, ki ga nimate v pregledu. V 3. členu se za drugo alineo prvega odstavka doda besedilo: "zmanjša za 3 odstotne točke". Predlagatelj Slovenski krščanski demokrati. Želi kdo besedo? Razpravo zaključujem.</p>
               <p>Prehajamo na glasovanje. Najprej dajem amandma poslanske skupine Slovenske nacionalne desnice, ki ga imate v pregledu pod točko 1. Ugotovimo sklepčnost! <stage>(57 prisotnih.)</stage></p>
               <p>Kdo je za? <stage>(4 poslanci.)</stage> Je kdo proti? <stage>(40 poslancev.)</stage></p>
               <p>Ugotavljam, da amandma ni sprejet.</p>
               <p>In drugi amandma. V drugi alinei 3. člena se podpičje na koncu stavka nadomesti z vejico in doda besedilo, ki se glasi: "vendar ne več kot R+11%", poslanska skupina Slovenske ljudske stranke. Gospod Jagodnik, obrazložitev glasu.</p>
            </sp>
            <sp xml:id="SDZ1-Redna-30-1995-03-29.sp190">
               <speaker>JOŽE JAGODNIK:</speaker>
               <p>Spoštovane kolegice in kolegi! Podprl bom ta amandma gospe Lukačeve. Bistveno ne spreminja, pa vendarle je to ugodnejše, celo v korist TAM-a oziroma tistim, ki pač dolgujejo. Torej, jaz ga bom podprl.</p>
            </sp>
            <sp xml:id="SDZ1-Redna-30-1995-03-29.sp191">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ugotovimo sklepčnost! <stage>(65 prisotnih.)</stage></p>
               <p>Kdo je za? <stage>(57 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo amandma sprejeli.</p>
               <p>In tretji amandma Slovenskih krščanskih demokratov. Ugotovimo sklepčnost! <stage>(63 prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(25 poslancev.)</stage></p>
               <p>Ugotavljam, da je amandma sprejet.</p>
               <p>Glasovanje o amandmajih smo končali.</p>
               <p>K 4. členu imamo amandma, predlagatelj Slovenska ljudska stranka. Črta se tretja alinea, ki se glasi: "ali se pobotati z odkupom premoženja pod pogoji, določenimi s sporazumom iz drugega... Gospod Jelinčič, boste dobili. Jaz prosim za mir v dvorani. Jaz berem amandmaje zaradi večje jasnosti in prosim, če ne želite, ne bom bral. Prav, ne bom. Izvolite, gospod Jagodnik, imate proceduralno. Proceduralno, izvolite.</p>
            </sp>
            <sp xml:id="SDZ1-Redna-30-1995-03-29.sp192">
               <speaker>JOŽE JAGODNIK:</speaker>
               <p>Gospod predsednik, vi slabo vodite to glasovanje. Polovica naše poslanske skupine ni vedela, za kaj gre pri tistem amandmaju, ne ve predstavnik Vlade in mislim, da še kdo v tej dvorani. Jaz preprosto ne vem, kaj smo izglasovali v prejšnjem amandmaju, ko smo glasovali o amandmaju Slovenskih krščanskih demokratov, minus 3 indeksne točke.</p>
            </sp>
            <sp xml:id="SDZ1-Redna-30-1995-03-29.sp193">
               <speaker>PODPREDSEDNIK VLADIMIR TOPLER:</speaker>
               <p>Gospod Jagodnik, jaz sem vse amandmaje prebral, pozival sem na razpravo, čakal sem, nihče se ni javil in jaz ne morem, je del odgovornosti tudi na vas, da poslušate. Proceduralno, gospod Kopše.</p>
            </sp>
            <sp xml:id="SDZ1-Redna-30-1995-03-29.sp194">
               <speaker>JOŽEF KOPŠE:</speaker>
               <p>Gospod predsedujoči, vi ste ravno malo prej rekli mojemu kolegu g. Jelinčiču, da berete amandmaje, da bo bolj razumljivo. Tega 3. amandmaja krščanske demokracije niste prebrali, ampak ste rekli pod točko 3. in ste ga dali na glasovanje. S tem protestiram, jaz sem glasoval samo slučajno proti, ker vem, da v tem zakonu krščanska demokracija drugače misli kot jaz in sem avtomatsko glasoval proti.</p>
            </sp>
            <sp xml:id="SDZ1-Redna-30-1995-03-29.sp195">
               <speaker>PODPREDSEDNIK VLADIMIR TOPLER:</speaker>
               <p>Gospod Jožef Kopše, če bi poslušali bi videli, da sem jaz ta amandma prečital in drugič, ko pridete ven, hodite z bolj utemeljenimi protesti. Proceduralno g. Jelinčič.</p>
            </sp>
            <sp xml:id="SDZ1-Redna-30-1995-03-29.sp196">
               <speaker>ZMAGO JELINČIČ:</speaker>
               <p>Hvala lepa. Zaradi tega, kar sta povedala oba razpravljalca, dajem proceduralni predlog, da se glasovanje ponovi.</p>
            </sp>
            <sp xml:id="SDZ1-Redna-30-1995-03-29.sp197">
               <speaker>PODPREDSEDNIK VLADIMIR TOPLER:</speaker>
               <p>Nobenega razloga ni, o tem ne moremo odločati zaradi tega, ker ni razloga po poslovniku. Jaz bom ponovno, smo pri četrtem, izvolite gospod Jelinčič.</p>
            </sp>
            <sp xml:id="SDZ1-Redna-30-1995-03-29.sp198">
               <speaker>ZMAGO JELINČIČ:</speaker>
               <p>Jaz sem se zmotil in prosim gospod predsedujoči, če daste predlog na glasovanje.</p>
            </sp>
            <sp xml:id="SDZ1-Redna-30-1995-03-29.sp199">
               <speaker>PODPREDSEDNIK VLADIMIR TOPLER:</speaker>
               <p>Seveda ga bom dal. Gospod Jelinčič predlaga, da ponovimo glasovanje o 3. amandmaju k 3. členu. Najprej glasujemo o proceduralnem sklepu. Ugotovimo prisotnost, vsi boste dobili besedo, prosim za mir v dvorani. Gospod  Jelinčič je dal proceduralni predlog in o tem predlogu glasujemo. Da ponovimo glasovanje k 3. amandmaju k 3. členu. Ugotovimo sklepčnost! <stage>(37 prisotnih.)</stage> Ugotovimo sklepčnost! <stage>(40 prisotnih.)</stage></p>
               <p>Prosim, da ponovno ugotovimo prisotnost v dvorani. Glasujemo pa o proceduralnem sklepu, da se ponovi glasovanje na zahtevo gospoda Jelinčiča. Ugotovimo sklepčnost! <stage>(40 prisotnih.)</stage></p>
               <p>Ugotavljam, da zbor ni sklepčen. Odrejam 15 min. odmor.</p>
            </sp>
            <stage type="time">(Seja je bila prekinjena ob ... uri in se je nadaljevala ob ... uri.)</stage>
            <sp xml:id="SDZ1-Redna-30-1995-03-29.sp200">
               <speaker>PODPREDSEDNIK VLADIMIR TOPLER:</speaker>
               <p>Kolegice in kolegi, ugotavljamo prisotnost v dvorani. Ugotavljam, da je navzočih 61 poslank in poslancev. Gospod Jelinčič svoj proceduralni sklep umika.</p>
               <p>Mi pa prehajamo k 4. členu, kjer imamo en amandma poslanske skupine Slovenske ljudske stranke. Črta se tretja alinea, ki se glasi: "ali se pobotati z odkupom premoženja pod pogoji, določenimi s sporazumom iz 2. člena tega zakona". Želi kdo besedo? Gospod Jagodnik, prosim.</p>
            </sp>
            <sp xml:id="SDZ1-Redna-30-1995-03-29.sp201">
               <speaker>JOŽE JAGODNIK:</speaker>
               <p>Hvala lepa za besedo. Spoštujem sicer mnenje poslanske skupine Slovenske ljudske stranke, vendar bi rad rekel, da je bilo v zvezi s to alineo v 4. členu že veliko govora, predvsem gre za dilemo, ali preferiramo banke, ali ne. Moja trditev je seveda nasprotna. Ta alinea naj ostane v zakonu. Predlagam torej, da zavrnemo amandma Slovenske ljudske stranke.</p>
            </sp>
            <sp xml:id="SDZ1-Redna-30-1995-03-29.sp202">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Zagožen, prosim.</p>
            </sp>
            <sp xml:id="SDZ1-Redna-30-1995-03-29.sp203">
               <speaker>DR. FRANC ZAGOŽEN:</speaker>
               <p>Spoštovani zbor! Jaz bom podprl ta amandma. Menim, da prvi dve alinei povsem zadostujeta, bankam dajeta izbiro, da dolgove odpišejo, ali jih preoblikujejo v kapitalski delež. Prva varianta je ugodna za TAM. Mislim, da pa druga varianta banke kot solastnice zavezuje, da prispevajo k dobremu gospodarjenju v tako saniranem podjetju. Tretja alinea bi jim omogočala, da se brez odgovornosti izvlečejo. Zato menim, da je bolje, da jo črtamo. Hvala.</p>
            </sp>
            <sp xml:id="SDZ1-Redna-30-1995-03-29.sp204">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Želi besedo predstavnik Vlade, sekretariata? <stage>(Ne želi.)</stage> Razpravo zaključujem.</p>
               <p>Prehajamo na glasovanje. Glasujemo o amandmaju k 4. členu, predlagatelj Slovenska ljudska stranka. Ugotovimo sklepčnost! <stage>(62 prisotnih.)</stage></p>
               <p>Kdo je za? <stage>(29 poslancev.)</stage> Je kdo proti? <stage>(30 poslancev.)</stage></p>
               <p>Ugotavljam, da amandma ni sprejet.</p>
               <p>K 6. členu ni nobenih možnih amandmajev, ker ni bil amandmiran v drugi obravnavi.</p>
               <p>Smo pri 10. členu. Imamo dva amandmaja v pregledu in en amandma, ki ga bom tudi zdaj prebral. Prvi amandma predlaga Slovenska nacionalna desnica: črta se prva alinea prvega odstavka. Drugi predlaga poslanska skupina Slovenske ljudske stranke. V prvi alinei tega člena se podpičje na koncu stavka nadomesti z vejico in doda besedilo, ki se glasi: "vendar ne več kot R+11%". Tretjega predlaga in ga nimate v pregledu, ker je bil vložen tik pred začetkom tretje obravnave. Poslanska skupina Slovenskih krščanskih demokratov: V 10. členu se za prvo alineo doda besedilo: "zmanjšana za 3 odstotne točke." Želi kdo o teh treh amandmajih besedo? Gospod Frim.</p>
            </sp>
            <sp xml:id="SDZ1-Redna-30-1995-03-29.sp205">
               <speaker>STANE FRIM:</speaker>
               <p>Hvala. Predlagam, da se da amandma Slovenskih krščanskih demokratov na glasovanje pred amandmajem Slovenske ljudske stranke. Namreč ta govori, da se obrestna mera, ki velja za prvovrstne komintente bank, ki jo kvartalno ugotavlja Banka Slovenije za dolgoročne kredite, zmanjša za tri odstotne točke. Namreč, utemeljujem ta amandma s tem, da glede na to, da je teh 8 milijard, ki jih nekako kot jamstvo daje država, v popolnem, torej ti krediti bodo v popolnem jamstvu države. To pomeni, da so lahko obrestne mere dosti nižje, kot veljajo za prvovrstne bančne komintente, namreč te so pri nas še vedno zelo visoke. Poleg tega je tudi pri prvovrstnih komintentih nekakšen rizik, ki ga pa dejansko v primeru 100% garancije bank ni in  če gledamo, kakšna je sedaj ta obrestna mera, da je to nekje 12%, trenutno. Če jo zmanjšamo za 3, je to 9%, kar pomeni še zelo lepo obrestno mero ob tem, da velja tudi veliki R. Torej, predlagam, da se da ta amandma prej na glasovanje.</p>
            </sp>
            <sp xml:id="SDZ1-Redna-30-1995-03-29.sp206">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Jagodnik.</p>
            </sp>
            <sp xml:id="SDZ1-Redna-30-1995-03-29.sp207">
               <speaker>JOŽE JAGODNIK:</speaker>
               <p>Hvala za besedo. Poslanec, ki je predlagal tudi ta amandma, je uporabil isti trik, isti prijem in celo isto zvijačo, spoštovani kolegice in kolegi. Prej sem ga prosil, naj mi vendarle da njegove amandmaje. Dal mi jih je, vendar tega tretjega spet ne. Torej je ta njegov skrivnostni amandma prišel sem in ga sedaj ustno razlaga. Seveda pomeni isto nelogičnost in res ne vem, od kod gospodu Frimu, predlagatelju amandmaja, oprostite, taka vehamenca, da ugotavlja te obrestne mere za prihodnje in da jih nekako celo ugiba.</p>
               <p>Gospe in gospodje, to bistveno spreminja ves smisel zakona in moram vas spomniti na zakon o restrukturiranju dolgov, ki ima natančno to določilo - R+9, zakaj torej ne napišete R+9, toda ta zakon do zdaj je ostajal samo mrtva črka na papirju in v primeru obrestnih mer, ki jih znižujete za tri indeksne točke, ki jih spuščate, od tiste, ki jih ugotavlja ustanova, ki ji vendarle v tem zboru verjamemo, torej Banka Slovenije, pomeni seveda velikansko nemotiviranost na trgu finančnega kapitala za banke, ki bi se šle ves posel, za katerega so se poslovno dogovorile, da ga bodo v primeru TAM-a opravile.</p>
               <p>Gospod Frim, milijardo dajte sem, 9% obresti dajte sem, pa 12% obresti dajte sem. Kateri varčevalec katere banke bo pristal, da bo njegova banka tako slabo poslovala, da bo ta denar na prostem trgu dajala za tri indeksne točke manj. Kateri, mi povejte? Predlagam, da ta amandma zavrnemo. Hvala lepa.</p>
            </sp>
            <sp xml:id="SDZ1-Redna-30-1995-03-29.sp208">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Jelinčič.</p>
            </sp>
            <sp xml:id="SDZ1-Redna-30-1995-03-29.sp209">
               <speaker>ZMAGO JELINČIČ:</speaker>
               <p>Hvala lepa. Imam en močan občutek zato, ker Slovenska krščanska demokracija pač ni mogla glasovati proti sprejemu tega zakona zaradi glasov volivcev in zaradi vseh Štajercev, ki vendarle poslušajo in gledajo to razpravo, poskuša na ta način obstruirati zakon in ga pripeljati do tega, da bo v bistvu neizvedljiv. Konec koncev, če znižamo obrestno mero za 3% točke, potem odvrnemo vsako banko od tega, da bi kakršen koli tolar vložile tja notri in v bistvu je to en tak perfiden način, kako se ohrani pred volivci lep obraz, v bistvu se pa zruši vse tisto, zaradi česar smo vložili ta zakon. Mislim, da smo vložili zakon zato, da bomo rešili TAM in dajmo ga rešiti in to se pravi, bodimo enostavno proti temu amandmaju gospoda Frima. Hvala.</p>
            </sp>
            <sp xml:id="SDZ1-Redna-30-1995-03-29.sp210">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Najprej ima repliko gospod Frim, potem gospod Horvat in gospod Rejc, potem pa ima besedo tudi minister.</p>
            </sp>
            <sp xml:id="SDZ1-Redna-30-1995-03-29.sp211">
               <speaker>STANE FRIM:</speaker>
               <p>Hvala. Ne gre za nikakršno zvijačo, kot mi je gospod Jagodnik podtaknil. Gre za osnovno skrb. Namreč vemo, da že sedaj naši obrtniki lahko na primer v tujini dobijo kredite, ki so po 8 ali 9% in dejansko ta naš amandma v bistvu ničesar drugega ne naredi kot te visoke obrestne mere, ki še, žal, vedno veljajo v Sloveniji tudi do prvovrstnih komitentov. Namreč, zavedati se moramo, da v teh obrestnih merah imajo banke kar dosti velik procent rizika. Torej tudi naši prvovrstni komitenti so do neke mere rizični. Tukaj pa poudarjam, da gre za 100% garancijo države in ni boljše ponudbe kot ta in če je obrestna mera nekoliko nižja, ne vidim, zakaj banka ne bi vložila v to obliko naložbe. Hvala.</p>
            </sp>
            <sp xml:id="SDZ1-Redna-30-1995-03-29.sp212">
               <speaker>PODPREDSEDNIK VLADIMIR TOPLER:</speaker>
               <p>Hvala. Boste dobil. Gospod Feri Horvat.</p>
            </sp>
            <sp xml:id="SDZ1-Redna-30-1995-03-29.sp213">
               <speaker>FRANC (FERI) HORVAT:</speaker>
               <p>Hvala za besedo, gospod podpredsednik! Spoštovane kolegice in kolegi, da ne bi zadeve še bolj zapletli, kot smo jo zapletli v 3. členu, predlagam, da zavrnemo tako amandma pod točko 1., ki je brez smisla in tudi amandma pod točko 3 in da sprejmemo amandmaje SLS, ker edino to je konsistentno s tem, kar smo sprejeli v 3. členu. V 3. členu se je zgodila pri glasovanju napaka in morali bomo ugotoviti na koncu nekonsistentnost, kajti k osnovnemu tekstu, ki je v predlogu zakona, sta bila dana dva amandmaja, ki drug drugega izključujeta. Sprejeli smo najprej pod 2. točko amandma SLS, R+11, ker je bilo to sprejeto, nima pravega smisla ta drugi amandma, ki je bil tudi sprejet. To bomo morali ugotoviti in potem popraviti. Ker smisel bi imel, tudi SKD-jev ima svojo logiko, podobno, ampak potem, če ne bi drugega sprejeli pa bi potem imelo smisel, da bi bil ta sprejet in da ne bi istega ponovili pri tem, predlagam tako, da sprejmemo amandma pod številko 2. samo.</p>
            </sp>
            <sp xml:id="SDZ1-Redna-30-1995-03-29.sp214">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Rejc, prosim.</p>
            </sp>
            <sp xml:id="SDZ1-Redna-30-1995-03-29.sp215">
               <speaker>IZIDOR REJC:</speaker>
               <p>Spoštovani podpredsednik, gospe in gospodje! Mislim, da je zadnja razprava po svoje nepravična. Prvič, nihče še ni mogel glasovati o zakonu. To stvar bomo šele sedaj, ko bomo to dokončali te amandmaje. Torej, ni govora o tem, kako SKD ali pa bo ali ne bo. To se bomo že odločili, je še čas pred nami.Drugič smo se gotovo izjemno zavzeli, da bi bila ta sanacija taka kot se spodobi. Se pravi odgovorno. Sedaj pa vi pravite, da pač štednje prebivalcev itd., da to ne prenese. Še premnogi drugi pologi so mnogo nižji v tej ljudi državi. Od tolarskih, od bencinskega tolarja do proračunskih sredstev, ki so mnogo nižji pri bankah in mislim, ti pologi so in omogočajo marsikatero bolj ugodno obrestno mero.</p>
               <p>In tretjič, ali rešujemo TAM ali kaj rešujemo? Jaz mislim, da rešujemo TAM. Če ne rešujemo TAM-a, potem bi bil stečaj. Če bi bil stečaj, potem bi bila za banke to katastrofa. Torej, če to damo na tehtnico, potem mislim, da moramo reševati TAM in z vso obzirnostjo in možnostmi TAM-u dati, ne da bo zaplezal spet v nove težave, ampak da se bo v bistvu izvlekel iz teh težav, seveda s trdim in resnim sanacijskim programom. Hvala.</p>
            </sp>
            <sp xml:id="SDZ1-Redna-30-1995-03-29.sp216">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Jelinčič.</p>
            </sp>
            <sp xml:id="SDZ1-Redna-30-1995-03-29.sp217">
               <speaker>ZMAGO JELINČIČ:</speaker>
               <p>Gospodu Frimu bi rekel, da je res, da slovenski obrtniki jemljejo kredite v tujini po 8% obrestni meri, vendar morajo oni na ta kredit dati hipotekarno pokritje za 200, 300 ali več odstotkov, kar pa bistveno spremeni zadevo. Hvala.</p>
            </sp>
            <sp xml:id="SDZ1-Redna-30-1995-03-29.sp218">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod minister Tajnikar. Repliko imate gospod Kopše? Se opravičujem, izvolite.</p>
            </sp>
            <sp xml:id="SDZ1-Redna-30-1995-03-29.sp219">
               <speaker>JOŽEF KOPŠE:</speaker>
               <p>Za kolega Frima me čudi, da navaja podjetja, da bi jemala kredite zunaj, ker ve, kakšne težave ima zaradi tega Banka Slovenije. On to dobro pozna in dobro ve in nesmiselna je ta njegova razprava.</p>
               <p>Drugo pa bi gospodu Rejcu repliciral. Proračunski pologi so mnogo nižje obrestovani, to je res. Samo ste pozabili povedati, gospod Rejc, da so izredno kratke dobe na bankah. Hvala.</p>
            </sp>
            <sp xml:id="SDZ1-Redna-30-1995-03-29.sp220">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Frim ima repliko.</p>
            </sp>
            <sp xml:id="SDZ1-Redna-30-1995-03-29.sp221">
               <speaker>STANE FRIM:</speaker>
               <p>Hvala. Gospod Jelinčič govori o hipotekah, ki jih morajo naša podjetja zastaviti. Tukaj pa ima banka, ki bo šla v ta posel, ki je še vedno zelo donosen, govorim o teh 8 milijardah, še zadaj državno garancijo, to pomeni 100% poplačilo v primeru, ko podjetje ne bi moglo plačati. To pomeni, da je to mešanje hrušk in klobas.</p>
               <p>Pa še potem repliko. Nisem spodbujal naše podjetnike, da hodijo ven, ampak moja želja je, da se tukaj obresti, torej bančne obresti znižajo, da bodo ugodne za vse, ne pa na tak način, da bankam vse obresti poplačamo, ne glede na to, kakšne so. Hvala lepa.</p>
            </sp>
            <sp xml:id="SDZ1-Redna-30-1995-03-29.sp222">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod minister Tajnikar ima besedo.</p>
            </sp>
            <sp xml:id="SDZ1-Redna-30-1995-03-29.sp223">
               <speaker>DR. MAKS TAJNIKAR:</speaker>
               <p>Gospod predsedujoči, spoštovane poslanke in spoštovani poslanci! Jaz bi rekel o teh treh amandmajih tole. Zagotovo nima nobenega smisla, da črtamo to prvo alineo, saj smo ravno na zadnji razpravi veliko govorili o tem, ali naj na tak ali drugačen način limitiramo obrestno mero, po kateri bi se dajali ti krediti.</p>
               <p>Mi smo se tudi na Vladi strinjali, da moramo to obrestno mero na nek način uravnavati.</p>
               <p>Strinjam se z amandmajem, ki ga je vložila poslanska skupina Slovenske ljudske stranke, zato ker na ta način zavarujemo TAM in tudi državo pred nenormalno visokimi obrestnimi merami, ki bi lahko nastale v prihodnosti. Prva alinea namreč samo pravi, da naj velja obrestna mera, ki velja za prve vrste komintente bank. Ne pomeni pa, da bi morala preseči tudi tisto, ki smo jo imeli v razpravi. To je bila R+11, ki je za mene normalna obrestna mera in s tem limitiramo obrestno mero navzgor.</p>
               <p>Moram reči, da se ne bi na noben način strinjal s tem, da sprejmemo amandma, ki ga je predlagala poslanska skupina Slovenskih krščanskih demokratov. Prvič, moram reči, da je tak amandma v nasprotju s tistim, ki so ga vložili Slovenska ljudska stranka kakor je gospod Feri Horvat prej omenil, in če sem onega podpiral, potem tega ne morem podpirati.</p>
               <p>Drugič bi vas prosil nekaj. Mislim, da se v tem trenutku pogovarjamo o TAM-u in tudi Državni zbor je imel priložnost, da se pogovarja o sanaciji bančnega sistema in uspehih te sanacije bančnega sistema. Lepo bi vas prosil, da nikar ne izkoriščamo TAM za to, da bi sanirali slovenski bančni sistem in da bi slovenski bančni sistem silili v nekaj, kar ni sposoben izpeljati in kar sanacija slovenskega bančnega sistema zaenkrat še ni dala. Take nizke obrestne mere ni mogoče sprejemati in uveljavljati. Ko sem rekel, tako nizke obrestne mere, moram povedati nekaj, kar mislim, da v tej razpravi ni bilo jasno povedano. Namreč v tej alinei piše obrestna mera za prvovrstne komintente bank. To je najnižja obrestna mera, ki je sploh možna v slovenskem bančnem sistemu. In TAM šele s tem zakonom postane prvovrstni komintent bank. Ne postane nič boljši od prvovrstnih komintentov bank in nič slabši. S prejšnjim sklepom, se opravičujem, ker moram komentirati to, k 3. členu, kjer smo znižali poroštvo od 100 na 80% ni več TAM prvovrstni komintent pri bankah. Prosil bi, da to tudi upoštevate. Lahko se nam zgodi, da mi lahko tudi sprejemamo zakone, dopolnila, ki jih banke potem ne bodo sprejele. Banke so tudi po naši zakonodaji samostojne pravne osebe in se lahko odločajo za to, kakor je njim prav. Te številke, ki jih tukaj imamo, so nastale na nek način iz govorov, iz pogajanj, ki smo jih imeli z bankami.</p>
               <p>V tujini se dobijo krediti. Vendar moramo se zavedati, da mi tu govorimo o spletu sedmih bank, ki financirajo v tem trenutku TAM. To so slovenske banke in so pač take kot imamo slovenske banke, in ne tuje banke. Tako da ni mogoče nadomeščati teh sedmih bank z tujimi bankami. Seveda to, kako se dobi za malega obrtnika v tujini kredit, tudi tu jaz znam svoj del zgodbe povedati, ki po mojem skoraj da ne spada v ta spoštovani zbor. To ne moremo potem uporabljati pri financiranju TAM-a.</p>
               <p>Še nekaj naj rečem. Jaz mislim, da se čestokrat pozablja na nekaj zelo pomembnega. Ni res, da banke ne prevzemajo pri tem nobenih stroškov. Prav v prvem delu, vi veste, da je zakon sestavljen le iz dveh delov, gre za sanacijo terjatev do sedaj, ki so že zapadle in gre seveda za poroštvo na nove posle. In tam, ko smo mi govorili o saniranju terjatev, ki so že zapadle, tam banke prevzemajo seveda relativno resno odgovornost. Tako da ne moremo reči, da nimajo nobenih stroškov s sanacijo TAM-a. In ravno včeraj smo imeli precej obširno razpravo o tem, kako bo z dobavitelji. Tudi dobavitelji spadajo seveda v to skupino, skupino, ki jo bo moral reševati TAM skupaj z bankami sam in ne seveda s pomočjo državnih poroštev, ker smo rekli, da to skoraj da ni izvedljivo. Tako da bi prosil za objektivnost pri tej stvari in zato, če še enkrat ponovim, da bo dovolj jasno, vsaj z naše strani, s strani ministrstva ne podpiramo prvega amandmaja SND-ja, podpiramo amandma poslanske skupine SLS in ne podpiramo amandmaja Slovenskih krščanskih demokratov. Hvala lepa.</p>
            </sp>
            <sp xml:id="SDZ1-Redna-30-1995-03-29.sp224">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Gospod Rejc.</p>
            </sp>
            <sp xml:id="SDZ1-Redna-30-1995-03-29.sp225">
               <speaker>IZIDOR REJC:</speaker>
               <p>Spoštovani podpredsednik! Kakorkoli obračamo to resnico, je resnica ta. Mi s tem, ko gremo v ta sanacijski načrt, ko pristanemo na sanacijo te velike firme v Mariboru, gremo istočasno tudi v sanacijo bank. To naj nam bo jasno. Ker če tega ne bi bilo, potem se ve, da je tu katastrofa na obeh straneh. Glede tega pa, kako podjetja najemajo kredite, bom pa rekel, da je gotovo res, da en evropski podjetnik, ki je tudi doma v Sloveniji in seveda trguje z Evropo in Ameriko, se s takimi bančnimi krediti ne more krmiti, ker bi sicer propadel. To je pa vsa resnica. Kako pa mi saniramo banke, to je pa druga zgodba. Jaz pravim, zelo neuspešno. Še vedno je R, še vedno ne vem kaj, se ne moremo odtrgati od tega jugoslovanskega načina in mislim, da je sanacija bank izjemno neuspešna zgodba, ker če bi na tem gradili podjetništvo, potem seveda našega podjetništva uspešnega ne more biti. Torej sanacija TAM-a je hkrati tudi sanacija bank in mislim, da je treba tako eno in drugo vzeti kot resnico. Drugo je pa stvar, ali se pri tem paketu nekdo bolje privleče skozi, ali ne. Jaz pa trdim, da TAM ne sme iti v prihodnje v potapljanje na račun obresti, ampak mora iti svojim uspehom naproti, da bo nekako z neko normalno obrestno mero živel. Hvala.</p>
            </sp>
            <sp xml:id="SDZ1-Redna-30-1995-03-29.sp226">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod minister.</p>
            </sp>
            <sp xml:id="SDZ1-Redna-30-1995-03-29.sp227">
               <speaker>DR. MAKS TAJNIKAR:</speaker>
               <p>Spoštovani! Sanacija TAM-a ni sanacija bank. Slovenske banke - sedem bank; Krekova banka, Nova kreditna banka Maribor, Nova Ljubljanska banka, Pomurska banka, Pro banka, SKB banka in UBK banka imajo hipoteke na premoženje, ki obstaja v TAM-u. Če gre TAM v stečaj, seveda nobena od teh bank ne gre v sanacijo, ne potrebuje sanacijskega postopka in seveda zato reševanje TAM-a ni preprečevanje sanacijskih postopkov v teh bankah. Dve banki: Ljubljanska banka in Mariborska banka sta pa že tako ali tako v sanaciji.</p>
            </sp>
            <sp xml:id="SDZ1-Redna-30-1995-03-29.sp228">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Rejc, izvolite.</p>
            </sp>
            <sp xml:id="SDZ1-Redna-30-1995-03-29.sp229">
               <speaker>IZIDOR REJC:</speaker>
               <p>Žal mi je, ampak sanacija in reševanje je eno in isto.</p>
            </sp>
            <sp xml:id="SDZ1-Redna-30-1995-03-29.sp230">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? <stage>(Nihče.)</stage> Želi kdo obrazložiti glas? <stage>(Ne.)</stage> Najprej bomo glasovali o prvem amandmaju poslanske skupine Slovenske nacionalne desnice; "Črta se prva alinea prvega odstavka." Ugotovimo sklepčnost! <stage>(65 prisotnih.)</stage></p>
               <p>Kdo je za? <stage>(3 poslanci.)</stage> Je kdo proti? <stage>(51 poslancev.)</stage></p>
               <p>Ugotavljam, da amandma ni sprejet.</p>
               <p>Gospod Frim je predlagal, da bi prej glasovali o amandmaju Slovenskih krščanskih demokratov, vendar tega ne morem narediti. Amandmaja sta enaka. Ni eden bolj oddaljen od drugega in je bil kasneje vložen, zato zdaj dajem na glasovanje amandma poslanske skupine Slovenske ljudske stranke; "V prvi alinei tega člena se podpičje na koncu stavka nadomesti z vejico in doda besedilo, ki se glasi: vendar ne več kot R+11 procentov." Ugotovimo sklepčnost! <stage>(67 prisotnih.)</stage></p>
               <p>Kdo je za? <stage>(60 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo amandma sprejeli.</p>
               <p>Še amandma Slovenskih krščanskih demokratov.</p>
               <p>Gospod Baškovič prosim, če bi pojasnili, ali je amandma brezpredmeten, zato ker smo že sprejeli dopolnilo, da vidimo, če je sploh možno, da o njem glasujemo.</p>
            </sp>
            <sp xml:id="SDZ1-Redna-30-1995-03-29.sp231">
               <speaker>MILAN BAŠKOVIČ:</speaker>
               <p>Če sem že pozvan h tej proceduri, bi vendarle opozoril na to: položaj je enak, kot je bil v 3. členu. Namreč, po svoje tako tolmačim: ta dva amandmaja oba dodajata besedilo. Se pravi, na osnovno besedilo, ki ga imamo, se doda varianta A, se doda varianta B. Obe ne moreta živeti. Če smo sprejeli, na primer, varianto A, je B s tem popolnoma izključena, ker potem imamo paralelno dva dodatka, kjer ne veš, kateri je zgoraj, kateri je spodaj, kateri je prvi, kateri je drugi, razpade stavek v dve rešitvi in je nelogičen. To je bilo pri igrah na srečo; je bila takšna situacija, ko ne bi smela nastopiti in tukaj je enako. Kot po navadi rečemo: ti in ti amandmaji izključujejo tega in tega in po moje gre za to. Če smo se opredelili za takšen dodatek besedila, ki je rešil limit ne more biti še enkrat o limitu enake vrste govora, ki ima pa drugo mero. Če pa o tem še enkrat glasujemo, imamo potem dva limita z dvojno mero in smo tam. Najmanj kar je, če bi se to zgodilo, imamo potem amandma za usklajevanje, ki pa po moje, se že tukaj lahko izključi, bi se moral izključiti. To je moje mnenje. Hvala lepa.</p>
            </sp>
            <sp xml:id="SDZ1-Redna-30-1995-03-29.sp232">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ugotavljam, da je amandma brezpredmeten.</p>
            </sp>
            <sp xml:id="SDZ1-Redna-30-1995-03-29.sp233">
               <speaker>MILAN BAŠKOVIČ:</speaker>
               <p>Situacija bi bila drugačna, če bi formulirali amandma na amandma. To se pa dela, ampak potem je pa treba logično zvezo med njima najti. To je pa zopet drugo vprašanje. Če bi amandma na oni amandma, potem gremo po tej poti. Če sta pa oba enake kvalitete se pa po mojem izključujeta. Hvala.</p>
            </sp>
            <sp xml:id="SDZ1-Redna-30-1995-03-29.sp234">
               <speaker>PODPREDSEDNIK VLADIMIR TOPLER:</speaker>
               <p>Gospod Zagožen, prosim.</p>
            </sp>
            <sp xml:id="SDZ1-Redna-30-1995-03-29.sp235">
               <speaker>DR. FRANC ZAGOŽEN:</speaker>
               <p>Spoštovani zbor! Ta obrazložitev ne drži v nobenem primeru. Amandma na amandma bi pomenil, da se en amandma odpravlja in se uveljavlja drugi. Oba je mogoče izglasovati, res pa je, da je potem potrebna neka redakcija. Tako da se stavek uredi tako, da je logičen. Sicer se pa vsebinsko ne izključujeta, ampak se dopolnjujeta, tako da ni nobenega razloga, ne vsebinskega, ne proceduralnega, da o amandmaju ne bi glasovali. Drug problem je, kako se boste odločili. To pa je vaša stvar. Ampak mislim, da ne bi zaradi take obrazložitve gospoda Baškoviča, ki smo jo pravkar slišali in ki je v celoti napačna, pravniško in vsebinsko, da bi zaradi tega kršili poslovnik in ne bi glasovali o nekem amandmaju, ki je bil popolnoma pravilno vložen in je o njem pač v skladu s poslovnikom treba glasovati. Hvala.</p>
            </sp>
            <sp xml:id="SDZ1-Redna-30-1995-03-29.sp236">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Lenič.</p>
            </sp>
            <sp xml:id="SDZ1-Redna-30-1995-03-29.sp237">
               <speaker>JOŽE LENIČ:</speaker>
               <p>Gospod podpredsednik, spoštovane dame in gospodje! Tudi jaz ne vidim nekonsistentnosti pri teh dveh amandmajih. Ta dva amandmaja sta nealternativna, ampak čisto komplementarna. Ker eden govori o absolutni vrednosti R+11, drugi pa govori o relativni vrednosti, zmanjšano za tri indeksne točke, kar bi recimo hipotetično pomenilo, če bi bilo za najboljše komintente 15%, bi bilo po verziji Krščanske demokracije to sicer res 12%, ampak naletimo na drugi limit Slovenske ljudske stranke in to je lahko samo R+11. Če je pa manj kot 15 hipotetično za prvovrstne komintente, se pa obesimo na amandma Krščanske demokracije. To pomeni, če bi bilo 12, 13, 14, recimo, R+11 ne pride v poštev. Tukaj ni nikakršne nekonsistentnosti. Seveda se pa da to pravno raztegovati tako ali drugače, glede na očala, ki jih nadeneš oziroma glede na tisto, kar zagovarjaš.</p>
            </sp>
            <sp xml:id="SDZ1-Redna-30-1995-03-29.sp238">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Baškovič, prosim.</p>
            </sp>
            <sp xml:id="SDZ1-Redna-30-1995-03-29.sp239">
               <speaker>MILAN BAŠKOVIČ:</speaker>
               <p>Ne bi bil rad tečen, ampak poglejmo samo en argument še. Kot sem že prej rekel, oba amandmaja se začenjata takole: V tem in tem členu se za to alineo doda besedilo. To govori ta amandma, oni pa tudi pravi, da se pika nadomesti z vejico in doda besedilo. Oba na tisti prvi "štikelc" original, enakovredno postavljata v isto pozicijo dve dopolnitvi.</p>
               <p>Sedaj, ali bom jaz ali kdorkoli potem enega dal pred drugega in kaj se od česa odšteva, ja to si je tukaj nemogoče zamisliti. Saj gre za zmanjšanje 3 odstotne točke, od tega naprej, kot prvi sprejet eventualno. Če bi ga tako razumeli, potem damo vejico, pa dodamo tega drugega kot amandma na amandma, če je bil tako formuliran, potem bi pa rekel, vendar ne toliko in toliko. Ali če dam pa obratno, je zmanjšan, vendar ne več kot 3+11, potem pa dodamo tega okrog zmanjšanega za 3 odstotne točke. Kdo pa je to zaporedje sploh postavljal? To je nekaj za mene nedojemljivega. Če bi bilo pa tako, da bi pa ta, ki je bil kasneje vložen rekel, na amandma prvi dodajam še ta dodatek, pa bi bilo potem mogoče skonstruirati neko logiko tistega, ki je predlagal in bi ga moralo to najprej že zanimati.</p>
               <p>Sedaj pa res imamo na to osnovno rešitev kar naenkrat z istim uvodom dve rešitvi. To poudarjam. Nista kumulirani, ampak hkrati stojita. Mislim, če nisem to dovolj nazorno povedal, jaz ne vem kaj, ampak take situaciji ne bi smele nastati, ker bi se morale že izključiti. Tisti, ki je prvi izglasovan, je že konec drugega. To smo že parkrat imeli. Je konzumiran, razen če bi bil kot amandma na amandma itd. Mislim, to je samo moja logika, nič drugega. Se pa ne zavzemam za nobeno. Meni je končno vseeno. Hvala lepa.</p>
            </sp>
            <sp xml:id="SDZ1-Redna-30-1995-03-29.sp240">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Seveda o tem odločam jaz. Amandmaja ne bom dal na glasovanje zaradi tega, ker je bil amandma vložen na besedilo. Slovenski krščanski demokrati so ga vložili in so celo želeli, da se o njem glasuje pred amandmajem Slovenske ljudske stranke. To pomeni, da je bil amandma vložen na tisto besedilo in na tisto alineo in amandma je umaknjen. O njem ne bomo več razpravljali. Rekel sem, da amandmaja zaradi mnenja sekretariata ne morem dati na glasovanje, ker je brezpredmeten. Imate proceduralno gospod Frim? Izvolite.</p>
            </sp>
            <sp xml:id="SDZ1-Redna-30-1995-03-29.sp241">
               <speaker>STANE FRIM:</speaker>
               <p>Bistvo je rešitev, da se da pač vejica.</p>
            </sp>
            <sp xml:id="SDZ1-Redna-30-1995-03-29.sp242">
               <speaker>PODPREDSEDNIK VLADIMIR TOPLER:</speaker>
               <p>Gospod Frim, prej bi vložili tak amandma, pa bi ga dal, sedaj ga pa ne morete več.</p>
            </sp>
            <sp xml:id="SDZ1-Redna-30-1995-03-29.sp243">
               <speaker>STANE FRIM:</speaker>
               <p>Sem zahteval, da ga daste naprej, ker ga niste, ga pa lahko sedaj. Predlagam, da se da na glasovanje in se potem, ker itak bomo morali, tako kot pri prvem, še pri tem potem enako popraviti in dodati vejico in je stvar rešena.</p>
            </sp>
            <sp xml:id="SDZ1-Redna-30-1995-03-29.sp244">
               <speaker>PODPREDSEDNIK VLADIMIR TOPLER:</speaker>
               <p>Gospod Frim. Ne moremo tako po domače delati. Prosim, gospod Zagožen.</p>
            </sp>
            <sp xml:id="SDZ1-Redna-30-1995-03-29.sp245">
               <speaker>STANE FRIM:</speaker>
               <p>Že pri 3. členu, ne vem, če ta trditev drži, potem ste po domače delali pri 3. členu.</p>
            </sp>
            <sp xml:id="SDZ1-Redna-30-1995-03-29.sp246">
               <speaker>PODPREDSEDNIK VLADIMIR TOPLER:</speaker>
               <p>Tako je gospod Frim. Sprejemam vso krivdo na sebe, nisem bil od nobenega ne in sekretariata ne, ko sem naredil napako. To imate pa prav. Izvolite gospod Zagožen.</p>
            </sp>
            <sp xml:id="SDZ1-Redna-30-1995-03-29.sp247">
               <speaker>STANE FRIM:</speaker>
               <p>Vztrajam, da se to da na glasovanje.</p>
            </sp>
            <sp xml:id="SDZ1-Redna-30-1995-03-29.sp248">
               <speaker>DR. FRANC ZAGOŽEN:</speaker>
               <p>Spoštovani zbor! Trdim, da gospod Baškovič zavestno zavaja zbor, ali pa ni v stanju razumeti zelo enostavne stvari. Amandma namreč ni bil umaknjen. Če ga predsedujoči ne bo dal na glasovanje, v tem primeru seveda zahtevam, da Državni zbor o tem odloči, ker edino on lahko  odloči drugače, kot v poslovniku piše. Po poslovniku je o tem amandmaju pač treba glasovati, potem pa iz obeh, če bi slučajno bil izglasovan, narediti eno uskladitev in odpraviti tisto, da ne bodo črke ena čez drugo, ampak druga za drugo oziroma oba amandmaja, ki se dopolnjujeta, če bo izglasovan, zapisana v tej obliki, da je besedilo logično in razumljivo in to je vse.</p>
               <p>Torej, ne strinjam se s tem, da bi predsedujoči amandmaja ne dal na glasovanje. Mislim, da je to v tem primeru kršenje poslovnika in če hoče tako ravnati, potem pač zahtevam, da o tem odloči Državni zbor. Hvala.</p>
            </sp>
            <sp xml:id="SDZ1-Redna-30-1995-03-29.sp249">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospa Pečanova.</p>
            </sp>
            <sp xml:id="SDZ1-Redna-30-1995-03-29.sp250">
               <speaker>BREDA PEČAN:</speaker>
               <p>Najprej bi namesto predsedujočega, ker mislim, da bi, gospod predsedujoči, morali intervenirati. Takšnih žalitev in takšnih pljuvanj, bom rekla po domače, z besedami kot si jih privošči doktor Zagožen, mislim, da v tej dvorani ne bi smeli več dovoliti. To je višek vsega, kako si nekateri ljudje v tej dvorani dovolijo, da ljudi, ki nimajo možnosti, da bi se branili, kar naprej žalijo in ponižujejo. To je eno.</p>
               <p>Drugo kar je, bi pa šla k amandmaju, obema amandmajema, ki smo ju sprejeli k 3. členu in k tekstu, ki nam grozi, če bomo sprejeli ta amandma, kjer vztrajajo Krščanski demokrati, da bi o njem glasovali. Namreč, brez vejice ali z vejico gospod Frim, pomenita ta dva amandmaja skupaj 8% in čisto nič drugega, se pravi ali največ 8%. Jasno je, da ne glede na to, ali bomo sprejeli ta drugi amandma, ali ga ne bomo sprejeli, bo treba uskladitveni postopek izvesti. Ne zaradi tega, ker sem tako rekla, ampak mislim, ker bo drugače to zelo čudno zvenelo, da imamo napisano 11 minus 3, ker potem pač izgleda, da ne znamo izračunati, da je to osem, pa bodo morali to bankirji izračunati, pa TAM-ovci, bomo prišli do tega, da se bo moral Državni zbor pri uskladitvenem postopku vprašati, kakšen je bil njegov namen ko je glasoval za 11% in ko je glasoval za zmanjšanje za 3 odstotne točke. Ali je bil njegov namen maksimalno 8% obrestna mera in s tem znova ogrozitev sporazuma, ki so ga banke upnice sklenile, ker mislim, da mi moramo razmišljati o tem, da ta zakon sam po sebi nič ne pomeni, če banke upnice ne pristopijo oziroma ne ostanejo v sporazumu. Kakšen smisel ima zakon, ki nima za seboj bank upnic? Mi vemo, da mi zakon bank upnic ne moremo prisiliti v nekaj, ampak da morajo prostovoljno v to sanacijo vstopiti tudi one. ...<stage>(Pripombe iz klopi.)</stage>...</p>
            </sp>
            <sp xml:id="SDZ1-Redna-30-1995-03-29.sp251">
               <speaker>PODPREDSEDNIK VLADIMIR TOPLER:</speaker>
               <p>Mir v dvorani.</p>
            </sp>
            <sp xml:id="SDZ1-Redna-30-1995-03-29.sp252">
               <speaker>BREDA PEČAN:</speaker>
               <p>V tem primeru ne, zaradi tega, ker v tem primeru zakon samo prevzema obveznosti države pri tem, da daje garancije za tisto za kar pač država skrbi, da bo TAM lahko se izvlekel iz težav in zaradi tega vas sprašujem: ali ima smisel glasovati o amandmaju, ki bo povzročil, da tako kot se moramo zdaj odločati o tem, ali smo mislili osem, ali smo mislili enajst, ali smo mislili tri manj. Hvala.</p>
            </sp>
            <sp xml:id="SDZ1-Redna-30-1995-03-29.sp253">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Školč ima besedo. Boste dobili vsi, imam vse zapisano.</p>
            </sp>
            <sp xml:id="SDZ1-Redna-30-1995-03-29.sp254">
               <speaker>JOŽEF ŠKOLČ:</speaker>
               <p>Hvala lepa. Mene so izzvali kolegi iz klopi Krščanskih demokratov, da posežem na nek način v proceduro in se mi zdi to korektno. Moje mnenje je, da gospod Topler seveda ravna prav, ko noče tega dati na glasovanje in da ni dolžan tega dati na glasovanje. Je pa seveda možno o njegovih postopkih presojati in v tem primeru se seveda lahko zahteva, da se njegovo ravnanje preveri z odločitvijo zbora. Pri odločanju Državnega zbora je potrebno imeti tudi nekaj zdrave pameti in se pravi, da mora na koncu Državni zbor pravzaprav vedeti, kaj je hotel odločiti, da se ne bo zgodilo to, kar se je zgodilo pred slabo uro, ker poslanci, kar je na nek način žalostno, pravijo, da ne vedo, o čem so odločili. To pomeni marsikaj. Jaz ne bi rad o tem govoril. Zato je vsaka odločitev pač kvalificirana in na koncu, kot se temu v ljudskem žargonu reče zakon in zato je zelo važna volja in zato pač, ko prihaja tekst na neko mesto, na isto mesto ne moreta priti dva teksta. O tem je pač govoril gospod Baškovič in menim, da svojo službo zelo korektno opravlja. In če govorimo, jaz ne vem, kaj natančno hoče gospod Frim s svojim amandmajem, ampak, če on hoče v vsakem primeru minus 3, potem je ta zadeva precej nelogična. Kaj pa če bi bilo tam recimo 2 po 1, namesto 11 minus 3, bi imeli minus 1 itn. Jaz menim, da se tega tako ne da delati. Amandmaje se vlaga na tekst, ki ga imajo vsi pred sabo in vsi morajo natančno vedeti, kaj so odločili. Jaz sem pa trdno prepričan, da gospod Frim takrat, ko je vlagal amandmaje, ni vedel, da bo sprejet nek drug in da bo od tega minus 3. V to sem trdno prepričan. Če je to vedel, potem ima neke sposobnosti, o katerih je zelo težko tukaj razpravljati, vsaj jaz o tem ne znam razpravljati in menim, da je po tej strani seveda treba uporabiti zdravo pamet in ohraniti način odločanja in proceduro in če kdo gospodu Toplerju ugovarja, jaz sem izrecno povedal, da mu ne ugovarjam, potem bi predlagal, da enostavno zahteva, da se preveri njegova odločitev, ali pa, da sam predlaga te stvari in da gremo naprej. Ni pa možno v bistvu se zaplesti v zelo podobno situacijo, kot jo imamo z igrami na srečo, ko je Državni zbor odločil dve stvari, o katerih se pa zdaj noče naprej odločati. Sprejel je dve zadevi, ki sta si v nasprotju in zdaj izgleda, kot da je nekdo tretji hudoben, ker ne predlaga točno neke rešitve, predlaga pa uskladitveni amandma in s tem odločanjem se peljemo v podobno situacijo in menim, da je korektno, da je bila preprečena in bi tudi seveda prosil, da se tako pelje te stvari naprej. Drugače bomo imeli dva zakona, ki jih ne bo mogoče uskladiti. In ljudje, ki sedijo na balkonu ali pa kje drugje, zelo težko razumejo, da sedi tukaj notri 60 ljudi, v nekem trenutku, ko jim pa ne ustreza, jih je pa 30. In to so situacije, ki v to peljejo, zato menim, da je treba ohraniti mirno kri in sam sem tudi med tistimi, ki so nezadovoljni, da na tak način pač posegamo v gospodarstvo TAM-a in še kam drugam, ampak na dnevni red smo pa uvrstili to sami, nihče nas ni z bičem prisilil. Hvala lepa.</p>
            </sp>
            <sp xml:id="SDZ1-Redna-30-1995-03-29.sp255">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Zagožen.</p>
            </sp>
            <sp xml:id="SDZ1-Redna-30-1995-03-29.sp256">
               <speaker>DR. FRANC ZAGOŽEN:</speaker>
               <p>Spoštovani zbor! Gospod predsednik, gospod Školč, ima pravico, da intervenira in da apelira na zdravo pamet. Tudi jaz bi apeliral na zdravo pamet. Gospod Lenič je zelo lepo na primeru razložil, kaj sprejem obeh dveh amandmajev pomeni. Samo to lahko pomeni in nič drugega. Gospa Pečanova, v nobenem primeru ne R+8, razen seveda, če bi bile tiste obresti, ki jih Banka Slovenije določa za najboljše komintente, slučajno R+11. Potem pride do R+8. Če bi bilo R+10 ali R+9, lahko pride tudi na R+7 ali pa R+6. Lahko pa tudi na R+10, ne more pa več kot R+11. V tem je vsa logika teh dveh amandmajev. In ker sta bila vložena neodvisno, zato pa imamo tako proceduro, uskladitev in četrto glasovanje. To je vse.</p>
               <p>Moram pa kljub temu, ker me je gospa Pečanova okrcala zaradi mojega stališča do nastopa gospoda Baškoviča, reagirati. To ni bilo prvič, da se poskuša Državni zbor zavesti k neki odločitvi na podlagi neke formalne razlage, ki ni točna. To ni bilo prvič in Državni zbor se mora pred tem pač braniti. Obžalujem, če sem morda bil tudi žaljiv in se v tem primeru opravičujem. Ne morem se strinjati, da Državni zbor to dopušča.</p>
               <p>Še vedno vztrajam pri tem. Jaz se do amandmaja sploh še nisem opredelil. Tudi tukaj se ne bom, ker mislim, da ne razpravljamo o tem, ampak o proceduri. Še vedno vztrajam pri tem, da je edina prava procedura, da o tem amandmaju glasujemo. V nasprotnem primeru bomo pač kršili poslovnik. Če predsedujoči vztraja na drugačni razlagi poslovnika, potem bo moral dati odločitev zboru. Hvala.</p>
            </sp>
            <sp xml:id="SDZ1-Redna-30-1995-03-29.sp257">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Predlagam, da najprej glasujemo o tistem, kar je predlagal tudi gospod Školč, ker sem mislil tudi sam predlagati. Pri tem pa moram povedati, da je za mene bolj obvezujoče mnenje sekretariata kot pa mnenje gospoda Zagožna, čeprav vas spoštujem. Želite še vsi, ki ste imeli replike, besedo? Gospod Kopše. Ne, najprej je bil gospod Kopše, potem ste vi, gospod Pregelj, gospod Horvat in gospod Frim.</p>
            </sp>
            <sp xml:id="SDZ1-Redna-30-1995-03-29.sp258">
               <speaker>JOŽEF KOPŠE:</speaker>
               <p>Predsedujoči, kolegice in kolegi! Mislim, da je ta zaplet nepotreben in da so se kolegi med seboj žalili, tako gospa Pečan gospoda dr. Zagožna, ker je po moje problem nekje drugje; v današnjem delu zbora. In ta amandma, ki je sedaj problem razprave, je bil vložen po odmoru. Amandma, ki je bil izglasovan, je bil vložen pred odmorom. Gospod Baškovič je čisto točno povedal. V primeru, da je bil amandma, ki je bil že znan in napisan, bi drug amandma gospoda Frima ali mislim krščanske demokracije, moral nositi naslov amandma na amandma. V takem primeru bi po mojem predsedujoči moral zavrniti amandma, ki nima tega naslova in ta spor, ki ga obravnava cela javnost, ne bi bil potreben. Gospod Frim je sam potrdil s svojimi besedami za tem odrom to stvar, kjer je zahteval in normalno je, da se amandma na amandma izglasuje. In je zahteval, da se prej glasuje o njegovem amandmaju, ali o amandmaju SKD ravno zaradi tega, ker je menil, da je to amandma na amandma. Predsedujoči ni na žalost tega upošteval ali kompletno to predsedstvo in zaradi tega je prišlo do tega spora. Nima nobenega smisla, da se kolegi med seboj žalijo zaradi tega, ker je pač bila ena mala napaka v delovanju tega zbora, ki nam pa jemlje eno uro časa.</p>
            </sp>
            <sp xml:id="SDZ1-Redna-30-1995-03-29.sp259">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Kopše, da vam obrazložim. Jaz in vsi smo prejeli na klop amandma. Nismo prejeli amandmaja na amandma. Hvala lepa. Besedo dajem gospodu Preglju.</p>
            </sp>
            <sp xml:id="SDZ1-Redna-30-1995-03-29.sp260">
               <speaker>ŽARKO PREGELJ:</speaker>
               <p>Spoštovani! Dovolite mi, da pojasnim svoje videnje tega problema. Zavedati se moramo, da sta bila oba amandmaja vložena vzporedno, mislim vzporedno v tehničnem smislu. Oba sta dodajala besedilo, kot je tudi že gospod Baškovič ugotovil, toda to besedilo ni v nasprotju, direktno ni v nasprotju. V kolikor bi sprejeli oba amandmaja, bi imeli lahko dve rešitvi, odvisno pač, po kakšnem vrstnem redu bi glasovali. Prva rešitev zveni takole. Bom povedal zgolj bistvo.</p>
               <p>Obrestna mera zmanjšana za 3%, vendar ne več kot R+11%. To razlago je gospod Lenič podal.</p>
               <p>Druga možnost je, v kolikor bi sedaj izglasovali še ta amandma, ki ga predlaga SKD, potem bi se glasila rešitev takole: "Obrestna mera, vendar ne več kot R+11% zmanjšana za 3%". Tu pa se da res izračunati, je enako R+8%. Se pravi, rešitvi sta različni, odvisno kako nanizamo ti dve odločitvi.</p>
               <p>Dejstvo je, da je pri hitrem postopku tako dogajanje vedno možno zato, ker se pač lahko amandmaji dajo ustno, zato ker tudi amandma, ki je sicer potem dan pisno, očitno ni vedno tako razumljiv, da pride tudi na klop poslancev. Formalno sicer amandma mora biti pred poslanci na mizi. Toda, to ne določa 204. člen, ampak 190. člen in očitno predsedujoči večkrat zaradi hitrejšega dela in ker meni, da je verjetno amandma dovolj enostaven, ga zgolj prebere, ne prekine seje zato, da bi se razmnožil. Vem, ni obvezno to narediti, ampak verjetno bi bilo prav, da bi se to vedno dogajalo. Tako, da je do tega nesporazuma prišlo že pri glasovanju k 3. členu, tako tudi k temu in poudarjam, korektno bi bilo od sekretariata, da bi jasno povedal, kakšna je potem posledica. Se pravi, da bi prebral rešitev, ki bi nastala in vidimo, da nastopita dve različni vsebinski rešitvi. To je dejstvo in verjetno bi moral predlagatelj tega zadnjega amandmaja, ki je prišel, pojasniti, kaj si zares želi. Ali želi prvo rešitev, to je taka, kot jo je gospod Lenič razlagal, ali želi drugo rešitev. Hvala lepa.</p>
            </sp>
            <sp xml:id="SDZ1-Redna-30-1995-03-29.sp261">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Pregelj. Seveda bom jaz prebral tudi, kaj piše v poslovniku. Pri hitrem zakonodajnem postopku je mogoče predlagati amandmaje v ustni obliki. Pred glasovanjem je treba ustno vloženi amandma v pisni obliki predložiti predsedujočemu Državnega zbora. Slovenski krščanski demokrati, ki so tako kot drugi ob pol dvanajsti uri dobili čistopis zakona, so zahtevali odmor, so vložili amandmaje k meni in nihče v zboru ni zahteval, da jih je potrebno razmnožiti. Gospod Feri Horvat, prosim.</p>
            </sp>
            <sp xml:id="SDZ1-Redna-30-1995-03-29.sp262">
               <speaker>FRANC (FERI) HORVAT:</speaker>
               <p>Hvala za besedo, gospod podpredsednik. Tudi če bi s formalno pravnega vidika bilo možno sedaj združiti oziroma sešteti, da poenostavim oba amandmaja, oba sprejeti, trdim, da je to napaka in da vsebinsko in strokovno to ni prav. Tudi nisem prepričan, da so predlagatelji, ker sta oba amandmaja nastajala vzporedno, vsak ima svojo logiko, imeli predlagatelji tudi ta namen. Tako da ne mi zameriti, ampak ker poznam predlagatelje, ki so strokovno dovolj podkovani, da zdaj vztrajati na tem, da je oba treba sešteti, malo podvomim tudi v iskren namen, ker, da ne bi silili zdaj mi v eno tako rešitev, zakonsko, da zakon ne bi bil izvedljiv, ker je vprašanje, če bodo banke potem pristale na to in bodo potem pripravljene tudi ob poroštvu države dati kredite.</p>
               <p>In zdaj, da ta vsebinski vidik oziroma ta prigovor utemeljim. Poglejte, mi tu sploh ne upoštevamo mnenje Banke Slovenije, ki ga je na izrecno zaprosila Odbora za gospodarstvo dala in je prav na ta primer opozorila. Da se ne more z zakonom, ki ga je predložila Vlada v 10. členu, siliti banke v netržno obnašanje, da dajejo pod ugodnejšimi pogoji za primer TAM-a kredite, kot jih dajejo sicer na osnovi poroštev države. Mi imamo pri poroštvih države predpisana pravila igre, pod kakšnimi pogoji banke morajo dajati kredite; pod obrestnimi merami, ki veljajo za prvovrstne komitente. In to je to, kar piše v osnovni dikciji tega člena v drugi alinei. Dodatno je bila dana z amandmajem Slovenske ljudske stranke še dodatna omejitev, R+11 lahko največ, se pravi, če bi obrestna mera naraščala, banke ne morejo čez 11 dvigniti realno obrestno mero. Tu je logika in smisel tega amandmaja, zato tudi mislim, da je prav, da smo ga podprli in ga sprejeli.</p>
               <p>Zdaj dodatno še na to reči minus 3%, s tem dejansko silimo banke, da bi v primeru TAM-a naredile izjemo v odnosu na vsa podjetja, kjer je država s svojimi poroštvi soudeležena. To pa mislim, da ni prav in ne ravnamo strokovno prav in ekonomsko prav. In na to tudi opozarja Banka Slovenije. Zato mislim, da tudi s tega vidika ne kaže sprejeti tega dodatnega amandmaja.</p>
            </sp>
            <sp xml:id="SDZ1-Redna-30-1995-03-29.sp263">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Še gospod Frim, potem bom pa dal na glasovanje, ker zdaj razpravljamo o proceduri, ker sploh ni razprave.</p>
            </sp>
            <sp xml:id="SDZ1-Redna-30-1995-03-29.sp264">
               <speaker>STANE FRIM:</speaker>
               <p>Torej neusklajenost, če jo želimo že pri tretjem ugotavljati, ali pa potem tu, ko bomo glasovali o tem amandmaju, mislim, da se da zelo elegantno rešiti. Namreč jasno je, da ne more iti razlaga v tej smeri, da je pač napisan amandma R+11 - 3, kar pomeni potem, če gledamo računsko, R+8, ampak, da je možna ta druga razlaga, ki je v primeru sprejetja obeh amandmajev samo v tem zaporedju, da je ta naš amandma takoj za tem besedilom, torej ta obrestna mera zmanjšana za 3 odstotne točke in se nato nadaljuje besedilo, ki je bilo sprejeto, torej amandma Ljudske stranke, vendar ne več kot R+11%. Mislim, da je ne glede ob sprejemu tega amandmaja v uskladitvi možno samo to besedilo. To je pa v bistvu to, kot je že prej Lenič povedal, mislim, da ni potrebno, da še enkrat navajam ta izračun.</p>
            </sp>
            <sp xml:id="SDZ1-Redna-30-1995-03-29.sp265">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Nekajkrat sem že povedal, da amandmaja ne bom dal na glasovanje. Gospod Zagožen je temu ugovarjal in na glasovanje dajem sklep oziroma ali je procedura, ki jo vodim in da amandma ne dam na glasovanje, skladna z poslovnikom in dajem temu, kar je gospod Zagožen ugovarjal, sklep na glasovanje.</p>
               <p>Glasujemo o sklepu, ali je moja procedura pravilna ali ne. Ugotovimo sklepčnost! <stage>(59 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(18 poslancev.)</stage></p>
               <p>Ugotavljam, da je sklep sprejet.</p>
               <p>Prehajamo k 14. členu. Imamo amandma, ki ga imate v pregledu; "Besedilo 14. člena, prej 13.a člen se spremeni tako, da se glasi: če je Republika Slovenija dana poroštva iz 2. in 8. člena tega zakona prisiljena poravnati, ima ob stečaju prednostno pravico pri poplačilu terjatev oziroma, da terjatev  preoblikuje v svoj kapitalski delež." Predlagatelj skupina poslancev s prvopodpisanim gospodom Ferijem Horvatom.</p>
               <p>Želi kdo besedo o amandmaju? Še enkrat sprašujem, ali želi kdo besedo? <stage>(Ne.)</stage></p>
               <p>Amandma, ki sem ga prebral k 14. členu, dajem na glasovanje. Ugotovimo prisotnost. Ugotovimo sklepčnost! <stage>(64 prisotnih.)</stage></p>
               <p>Kdo je za? <stage>(56 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da smo amandma sprejeli.</p>
               <p>K 15. členu imamo dva amandmaja. Prvega predlaga poslanska skupina Demokratske stranke; "V upravni odbor oziroma nadzorni svet TAM Maribor d.d. se imenuje tudi en predstavnik dobaviteljev, kooperantov, obrtnikov, ki imajo terjatve do družbe TAM d.d. Preostalo besedilo ostane nespremenjeno."</p>
               <p>Drugi amandma. Predlagatelj skupina poslancev s prvim podpisanim Ferijem Horvatom; "drugi odstavek 15. člena, prej 14. člena se spremeni tako, da se glasi: Če predstavnik Vlade pri odločanju v upravnem odboru oziroma v nadzornem svetu nasprotuje odločitvi, za katero meni, da ni v skladu s sanacijskim programom iz drugega odstavka 1. člena tega zakona, se izvršitev takšne odločitve zadrži, predstavnik Vlade pa je o tem dolžan obvestiti Vlado. Upravni odbor oziroma nadzorno svet ne more o zadevi iz prejšnjega odstavka ponovno odločati dokler ne dobi stališča Vlade."</p>
               <p>Želi kdo o teh dveh amandmajih besedo? Gospod Tone Peršak, prosim.</p>
            </sp>
            <sp xml:id="SDZ1-Redna-30-1995-03-29.sp266">
               <speaker>ANTON PERŠAK:</speaker>
               <p>Spoštovani! Rad bi samo pojasnil zakaj sem danes vložil ta amandma k temu členu, o katerem včeraj iz podobnih razlogov, kot je prej tekla debata nismo mogli glasovati in tako je bilo pojasnjeno. Včeraj smo govorili o tem, da gre za dolg TAM-a kooperantom, dobaviteljem za 3,5 milijarde tolarjev. Gre gotovo za skupino ljudi oziroma podjetnikov, obrtnikov, ki imajo zelo velik interes za to, da bi TAM v prihodnje dobro delal in prosperiral. Zato se mi zdi smiselno in ker vem, da se ti kooperanti tudi organizirajo, da se že organizirajo, da bi imeli predstavnike tudi v prihodnjem nadzornem odboru oziroma svetu. Razloga sta pa dva. Prvič zato, da bodo lahko kot zainteresirana stranka vplivali na to, kakšne odločitve bo TAM sprejemal in drugič zato, da bodo mogoče delali tudi tisti, ki pač ne bodo poplačani manj težav tam, manj težav v tistem smislu, kot sem že včeraj o njih govoril, zaradi tega, ker jim je pač TAM dolžan in jim ne plačuje, ne dobavljajo za več ali manj izgotovljene avtobuse ali pa tovornjake in potem ti avtobusi ali pa tovornjaki tako rekoč pripravljeni za prodajo, brez ene ali dveh luči ali česa podobnega stojijo na dvoriščih in čakajo.</p>
               <p>Mislim, da rešitev ni skregana z logiko, niti ni nespametna in predlagam, da jo podprete, pa veliko manj stane, kot pa tista, ki je bila včeraj zavrnjena.</p>
            </sp>
            <sp xml:id="SDZ1-Redna-30-1995-03-29.sp267">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Kopše.</p>
            </sp>
            <sp xml:id="SDZ1-Redna-30-1995-03-29.sp268">
               <speaker>JOŽEF KOPŠE:</speaker>
               <p>Gospe in gospodje! Gospod predsedujoči! Jaz sem proti temu amandmaju in bom glasoval proti predvsem iz enega razloga, gospod Peršak. Verjamem v vaše namene in dobro voljo. Vendar, če bi v tem primeru eden od dobaviteljev, ali pa od skupine dobaviteljev imenovanih članov upravnega odbora sedel v upravnem odboru, je velika možnost, da si bo v nadaljevanju proizvodnje poskušal zagotoviti delež za te iste dobavitelje, ki so do sedaj dobavljali. Tako bi bil v prednosti pred vsemi drugimi eventualnimi možnimi dobavitelji, kar je pa popolnoma nemogoče. Hvala lepa.</p>
            </sp>
            <sp xml:id="SDZ1-Redna-30-1995-03-29.sp269">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Lenič.</p>
            </sp>
            <sp xml:id="SDZ1-Redna-30-1995-03-29.sp270">
               <speaker>JOŽE LENIČ:</speaker>
               <p>Gospod podpredsednik, spoštovani parlamentarci! Jaz bom glasoval proti temu amandmaju. Mi smo iz tega TAM-a že tako naredili neko zelo popačeno družbo in tudi ta amandma je odklon od sistemske zakonodaje. Zakon o gospodarskih družbah nam pove, kdo imenuje nadzorni svet v delniško družbo in to jih imenuje skupščina delniške družbe in ne moremo tu z nekim zakonom, ki je na nek način popolni "lex specialis" ali kako se že temu reče, te zadeve popolnoma popačiti in narediti zadeve popolnoma netransparentne. Mi smo prvi odklon naredili že, ko smo imenovali predstavnika Vlade in sedaj delamo drugi odklon. Ampak tisti prvi odklon je bil upravičen, kajti država v TAM daje veliko denarja, medtem ko mislim, da dobavitelji tudi z razlogov, o katerih je govoril gospod Kopše in teh mojih, ki so sistemske narave, absolutno ne morejo že po sami logiki stvari biti notri. Seveda jih lahko skupščina imenuje, če to želi, ne pa tega zapovedovati z zakonom. Hvala lepa.</p>
            </sp>
            <sp xml:id="SDZ1-Redna-30-1995-03-29.sp271">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod minister ima besedo.</p>
            </sp>
            <sp xml:id="SDZ1-Redna-30-1995-03-29.sp272">
               <speaker>DR. MAKS TAJNIKAR:</speaker>
               <p>Jaz bi rad samo to rekel, da sem včeraj odgovarjal na problem dobaviteljev, ki je pomemben. Upam, da sem vsaj nekaj razjasnil ali pa nekaj povedal. Zdi se mi pa, da je problem upravljanja, kjer pravzaprav se izraža lastninska funkcija, nekaj drugega. Zagotovo dobavitelji lahko dobijo lastninsko funkcijo, in to na zelo preprost način. Svoje terjatve spremenijo v trajni delež TAM-a in bodo postali lastniki. Ker imajo več kot 20% vseh terjatev dobavitelji in če konventirajo dobavitelji svoje terjatve v trajni delež, bodo imeli večji delež v lastnini TAM-a, kot ima v tem trenutku država. Ko bo nova otvoritvena bilanca narejena za TAM, bodo postali zelo pomembni lastniki TAM-a. Če imajo to voljo, da postanejo lastniki TAM-a, bodo na ta način tudi dobili. Mogoče nas bodo celo tukaj v parlamentu razrešili del svojih problemov.</p>
               <p>Hkrati pa bi vas rad opozoril na to, da je sistem, v katerem dobavitelji upravljajo s podjetjem, sistem, ki smo ga nekoč v preteklosti imeli in ga je ta Državni zbor ukinil.</p>
            </sp>
            <sp xml:id="SDZ1-Redna-30-1995-03-29.sp273">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Prosim za pozornost. Na glasovanje dajem najprej amandma poslanske skupine Demokratske stranke. "V upravni odbor oziroma nadzorni svet Maribor d.d. se imenuje tudi en predstavnik dobaviteljev, kooperantov, obrtnikov, ki imajo terjatve do družbe TAM d.d." Preostalo besedilo ostane nespremenjeno. Ugotovimo sklepčnost! <stage>(61 prisotnih.)</stage></p>
               <p>Kdo je za? <stage>(11 poslancev.)</stage> Je kdo proti? <stage>(35 poslancev.)</stage></p>
               <p>Ugotavljam, da amandma ni sprejet.</p>
               <p>Drugi amandma skupine poslancev s prvopodpisanim Ferijem Horvatom. Drugi odstavek 15. člena se spremeni tako, da se glasi: "Če predstavnik Vlade pri odločanju v upravnem odboru oziroma v nadzornem svetu nasprotuje odločitvi, za katero meni, da ni v skladu s sanacijskim programom iz drugega odstavka 1. člena tega zakona, se izvršitev take odločitve zadrži. Predstavnik Vlade pa je o tem dolžan obvestiti Vlado. Upravni odbor oziroma nadzorni svet ne more o zadevi iz prejšnjega odstavka ponovno odločati, dokler ne dobi stališča Vlade". Ugotovimo sklepčnost! <stage>(62 prisotnih.)</stage></p>
               <p>Kdo je za? <stage>(54 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo amandma sprejeli.</p>
               <p>S tem smo končali amandmaje. Sprašujem sekretariat, ali je potrebno zakon pred dokončnim odločanjem uskladiti? Prosim, gospod Baškovič. Prosim pa, da tudi ne odhajate iz dvorane.</p>
            </sp>
            <sp xml:id="SDZ1-Redna-30-1995-03-29.sp274">
               <speaker>MILAN BAŠKOVIČ:</speaker>
               <p>Zgodila se je pač neusklajenost v drugi alinei 3. člena. To je tisti znani spopad dveh amandmajev. To ostaja sedaj vsak sebi in je treba tukaj z amandmajem ali Vlada ali predlagatelj oziroma ali matičnega odbora to neskladnost urediti po členu 198. tretji odstavek. Hvala lepa.</p>
            </sp>
            <sp xml:id="SDZ1-Redna-30-1995-03-29.sp275">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Baškoviču. Gospod minister, prosim. Izvolite.</p>
            </sp>
            <sp xml:id="SDZ1-Redna-30-1995-03-29.sp276">
               <speaker>DR. MAKS TAJNIKAR:</speaker>
               <p>Spoštovani! Zaradi tega, kar je bilo nedavno tega rečeno, bi v imenu Vlade Republike Slovenije in v skladu s tem, kar smo do sedaj zagovarjali, torej dal uskladitveni amandma k 3. členu, ker menim, da naj bi se besedilo druge alinee spremenilo tako, da se glasi; torej govorim o alinei: "da se uporablja od dneva uveljavitve tega zakona obrestna mera, ki velja za prvovrstne komitente bank, ki jo kvartalno ugotavlja Banka Slovenije za dolgoročne kredite, vendar ne več kot R+11%". Mislim, da sem v dosedanji razpravi že povedal, zakaj zagovarjamo takšen uskladitveni amandma. Hvala.</p>
            </sp>
            <sp xml:id="SDZ1-Redna-30-1995-03-29.sp277">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi kdo o uskladitvenem amandmaju besedo? Gospod Frim, prosim.</p>
            </sp>
            <sp xml:id="SDZ1-Redna-30-1995-03-29.sp278">
               <speaker>STANE FRIM:</speaker>
               <p>Moj predlog je, ker sta bili obe besedili sprejeti, torej gre tako, da za besedilom gre najprej zmanjšanje za 3 odstotne točke, vendar ne več kot R+11%.</p>
            </sp>
            <sp xml:id="SDZ1-Redna-30-1995-03-29.sp279">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Vi seveda ne morete vložiti amandmaja, ker niste za to kvalificiran predlagatelj. Prosim, gospod Pregelj. Razpravljamo o uskladitvenem amandmaju.</p>
            </sp>
            <sp xml:id="SDZ1-Redna-30-1995-03-29.sp280">
               <speaker>ŽARKO PREGELJ:</speaker>
               <p>Spoštovani! Opozoril bi vas, da to ni uskladitveni amandma. Namreč, tukaj je potreben zgolj redakcijski amandma, kajti namen uskladitvenega amandmaja je usklajevati določila posameznih členov med seboj. Namen uskladitvenih amandmajev je usklajevati posledice sprejetih amandmajev v različnih členih, ne pa v istem členu na isti stavek, kjer gre zgolj za redakcijo. Ugotovili smo pri enaki razpravi, da gre v resnici za pravilno razumevanje, drug problem je, če se pa Vlada ali pa večina, ali pa pol večine, kakor koli želite, z vsebino tako sprejetega amandmaja ne strinja.</p>
               <p>V resnici v tej fazi se vsebina ne sme spreminjati in dejansko je edino  možen amandma tak, kot ga predlaga gospod Frim, s tem da omogočite, da to gospod Frim lahko naredi, in sicer, da lahko naredi v okviru matičnega delovnega telesa. Zato bi bilo prav, da se zdaj sestane matično delovno telo in oblikuje tak, zgolj redakcijski amandma.</p>
            </sp>
            <sp xml:id="SDZ1-Redna-30-1995-03-29.sp281">
               <speaker>PODPREDSEDNIK VLADIMIR TOPLER:</speaker>
               <p>Gospod Pregelj, z vašo proceduralno razpravo se seveda ne strinjam. Sekretariat me je opozoril, da je porušena medsebojna skladnost določb zakona. Vlada je vložila uskladitveni amandma, žal ga gospod Frim ne more.</p>
               <p>Gospod Zagožen. Ste predlagali, ampak imamo že amandma Vlade, ki je vložen in o njem razpravljamo. Izvolite, gospod Zagožen.</p>
            </sp>
            <sp xml:id="SDZ1-Redna-30-1995-03-29.sp282">
               <speaker>DR. FRANC ZAGOŽEN:</speaker>
               <p>Spoštovani zbor! Verjetno ne bom mogel preprečiti tega, kar večina namerava, ampak kljub temu moram pa protestirati zaradi tega, ker se procedura zlorablja zato, da bi dosegli neko vsebinsko spremembo.</p>
               <p>Proceduralno je pravilno edino to, kar je gospod Pregelj zdaj razložil in nič drugega ni mogoče. Če se hočemo držati procedure, je seveda mogoče po tem, ko bo zakon v veljavi, predlagati spremembo zakona, če se kdo s tem ne strinja, vsebinsko je pa zakon izglasovan in ga ni mogoče več spreminjati, razen s kršenjem procedure. Če bo to storjeno celo na predlog predsedujočega, potem pač protestiram, ker mislim, da v tem primeru ne moremo več računati s tem, da je delo Državnega zbora korektno in demokratično, kadar zavestno krši na predlog predsedujočega in po volji večine proceduro, ki jo je sam sprejel kot svojo ustavo. Hvala.</p>
            </sp>
            <sp xml:id="SDZ1-Redna-30-1995-03-29.sp283">
               <speaker>PODPREDSEDNIK VLADIMIR TOPLER:</speaker>
               <p>Gospod Zagožen, jaz vam izjavljam, da nikoli nisem zavestno kršil procedure in prosim, da pojasnite, kaj je bilo kršeno z moje strani. Izvolite.</p>
            </sp>
            <sp xml:id="SDZ1-Redna-30-1995-03-29.sp284">
               <speaker>DR. FRANC ZAGOŽEN:</speaker>
               <p>Kršeno je to, da ne upoštevate procedure, po kateri bi prišli do amandmaja, ki vsebinsko izglasovanih določb zakona ne bi spreminjal, ampak bi samo uskladil tisto, kar je neusklajeno, to je pa dejansko samo redakcija besedila in nič drugega. To, kar je predlagatelj predlagal, minister za gospodarstvo, ni uskladitveni amandma, ker spreminja vsebino sprejetih določb zakona in to se v tej fazi ne more storiti. To se lahko stori samo s spremembo zakona. Zdaj je pa po poslovniku mogoč samo redakcijski popravek. Besedilo je vsebinsko skladno, logično in izglasovano. Mislim, da sem bil dovolj jasen.</p>
            </sp>
            <sp xml:id="SDZ1-Redna-30-1995-03-29.sp285">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Potrč se je že prej javil k besedi, potem pa gospod Pregelj. Prosim, da razpravljate o uskladitvenem amandmaju, ki je bil vložen skladno s poslovnikom.</p>
            </sp>
            <sp xml:id="SDZ1-Redna-30-1995-03-29.sp286">
               <speaker>MIRAN POTRČ:</speaker>
               <p>Jaz bi samo povedal, da bi prosil, kadar se ugovarja predsedujočemu na konkretno kršitev, da se res, razen na pamet, pač prebere določba, pa pove o čem.</p>
               <p>Gospod Zagožen, poglejte, drugi odstavek 48. člena poslovnika: Če Sekretariat za zakonodajo in pravne zadeve ugotovi, da je s sprejetimi amandmaji porušena medsebojna skladnost določb zakona, opozori na to predsednika. Sekretariat je to ugotovil. Opozoril je predsednika in ugotovil je, da je medsebojna skladnost določb zakona porušena. Tu ne piše, da mora biti medsebojna skladnost med tremi členi, ali pa med prvim in petim, ampak medsebojna skladnost. Lahko tudi v istem stavku ali istem odstavku in nam se je to v isti alinei zgodilo in ta prvi predpogoj je izpolnjen. In naprej, v takem primeru lahko predlagatelj zakona, na prvem mestu je Vlada, kadar sama ni predlagatelj, na drugem mestu, ali matično delovno telo predlaga uskladitveni amandma. In če je prišlo do neskladnosti, potem je treba uskladitveni amandma predlagati in jaz spoštujem vsako politično mnenje, vsako željo po različni rešitvi, ampak res ne spoštujem, kadar se poizkuša skozi proceduro, obratno, kot vi trdite, gospod Zagožen, z vaše strani zlorabljati ta zbor, da ne bi mogel dokončne odločitve sprejeti. Vse je bilo do konca korektno in jaz prosim, da dajmo še zdaj do konca to korektno speljati in prosim tudi predsedujočega, da ta uskladitveni amandma da na glasovanje. Hvala.</p>
            </sp>
            <sp xml:id="SDZ1-Redna-30-1995-03-29.sp287">
               <speaker>PODPREDSEDNIK VLADIMIR TOPLER:</speaker>
               <p>Saj to tudi počnem. Izvolite, gospod Zagožen. Gospod Pregelj je bil prej, se opravičujem.</p>
            </sp>
            <sp xml:id="SDZ1-Redna-30-1995-03-29.sp288">
               <speaker>ŽARKO PREGELJ:</speaker>
               <p>Spoštovani! Res je, da gre v tem primeru, za hitri postopek, ima pač predlagatelj določeno prednost, saj lahko tako reagira, medtem ko se mora matični odbor sestati. Dajmo biti prosim, pošteni in ugotovimo, da ne gre kar tako za neko zadevo in da bo ta amandma v resnici čisto vsebinski amandma. Glede na to, da v kolikor bi se sestal matični odbor, bi lahko to tako predlagatelj kot matični odbor, ki je za to verjetno najbolj usposobljen, ugotovili kaj je čisto zares smiselno in kaj bi bilo v redu, potem bi bilo verjetno prav, da bi v tem primeru amandma pripravil matični odbor. Formalno je sicer lahko ta amandma vložen, toda prosim predsedujočega, mogoče sem preslišal, verjetno menite, da je bila zaključena procedura v zvezi z vlaganjem takrat, ko je gospod Tajnikar prebral amandma. To je sicer v hitrem postopku popolnoma možno, toda kljub vsemu le za zadevo, o kateri se že celo popoldne pletemo. Tako bom rekel - želim videti mnenje sekretariata. Slišal sem ga sicer, zelo na hitro je bilo povedano s strani gospoda Baškoviča. Želel bi ga imeti pisno na mizi, da bom točno vedel, na kaj je opozoril, kateri sta tisti dve določbi, ki nista v skladu in dajem zdaj proceduralni predlog, da dobimo pisno mnenje sekretariata poslanci na mizo.</p>
            </sp>
            <sp xml:id="SDZ1-Redna-30-1995-03-29.sp289">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Na glasovanje dajem predlog gospoda Preglja, da dobimo pisno mnenje sekretariata, kar po poslovniku ni potrebno, ampak gospod Pregelj je predlagal in dajem na glasovanje. Na glasovanje dajem predlog, da pred odločanjem o uskladitvenem amandmaju dobimo pisno mnenje sekretariata in ugotavljamo prisotnost v dvorani. Ugotovimo sklepčnost! <stage>(56 prisotnih.)</stage></p>
               <p>Kdo je za predlog gospoda Preglja? <stage>(27 poslancev.)</stage> Je kdo proti? <stage>(37 poslancev.)</stage></p>
               <p>Ugotavljam, da predlog ni sprejet. Besedo dajem gospodu Zagožnu.</p>
            </sp>
            <sp xml:id="SDZ1-Redna-30-1995-03-29.sp290">
               <speaker>DR. FRANC ZAGOŽEN:</speaker>
               <p>Spoštovani zbor! Jaz sem že prej rekel, da se vsebinsko sploh ne opredeljujem do tistega, jaz sem tudi čisto zadovoljen z zakonom, ki bo imel R plus 11% kot omejitev in bom glasoval tudi za tak zakon. Dejansko protestiram samo zaradi procedure, ker se krši in vi gospod Potrč kot predsednik Komisije za poslovnik to zelo dobro veste. Najbrž ni kar takole dovolj, da dobimo od sekretarja za zakonodajo izjavo, da je nek člen neusklajen, če vsi vemo, da to ni. Tu ni nobene neskladnosti in je potrebna samo redakcija. To pa je tudi vse. Zaradi tega protestiram, ker se dejansko tako mirno in z večino odloča, da se krši procedura.</p>
               <p>Normalno bi bilo to, kar je predlagal gospod Pregelj, da se sestane odbor in predlagatelj naj potem predloži amandma, ampak takšnega, da vsebine ne bodo spreminjali, ker vsebinsko je izglasovano in vsebinskega neskladja ni in mislim, da to res zdaj lahko že vsi vemo, ker je bilo že nekajkrat ponovljeno določilo, kako bi se glasilo, če se oba amandmaja, tako kot sta bila izglasovana, tudi dejansko objavita v Uradnem listu. Hvala.</p>
            </sp>
            <sp xml:id="SDZ1-Redna-30-1995-03-29.sp291">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Gospod Kopač. Razpravljamo o uskladitvenem amandmaju.</p>
            </sp>
            <sp xml:id="SDZ1-Redna-30-1995-03-29.sp292">
               <speaker>JANEZ KOPAČ:</speaker>
               <p>Hvala lepa. Menim, da je ta uskladitveni amandma vložen sicer popolnoma v skladu s proceduro, lahko bi imel štiri variante. Ena varianta bi bila, da postavi Frimov tekst pred tekst Slovenske ljudske stranke; druga varianta uskladitvenega amandmaja bi bila, da ga postavi za ta tekst. Vsebinsko je to različna odločitev ne glede na to, kar je rekel moj kolega Lenič in za njegov nastop sem delno sam sokriv; tretja varianta bi bila, da črta R+11, torej tekst Slovenske ljudske stranke; četrta varianta pa je, da črta zmanjšanje za 3% točke, torej tekst Frima in to je Vlada v tem primeru naredila. To se pravi: uskladitveni amandmaji bi lahko bili štirje, mislim, med štirimi variantami je možno izbirati tekst uskladitvenega amandmaja. Gre za vsebinsko neskladje, to je dejstvo. Vendar, tega uskladitvenega amandmaja, ki ga je predlagala Vlada, ne podpiram in bom glasoval proti. Menim pa, da je sicer pravilno vložen.</p>
               <p>Glasoval bom pa proti zato, ker se 3. člen nanaša na reprogramiranje obveznosti oziroma na reprogramiranje kreditov oziroma reprogramiranje obveznosti za nazaj. Torej, gre za dajanje poroštev, ki jih bodo dobile banke, ki so že dale svoje kredite v TAM.</p>
               <p>Menim, da je ta zakon, zakon, ki poskuša sanirati TAM in je od naših odločitev odvisno kolikšno težo te sanacije bo nosila država, kolikšno težo pa drugi v to zapleteni. Menim, da je v interesu bank odpisnic sporazuma iz 2. člena zelo močno to, da ta zakon sprejme in menim tudi, da je potem seveda možno v tem 3. členu govoriti ali pa določati pogoje, ki so za banke neugodne, kajti na neki način, grdo rečeno, so prisiljene vanje.</p>
               <p>Ko smo govorili o 10. členu sem sam podpiral varianto R+11, torej brez odbitka 3% točk, kajti v tistem primeru pa je država oziroma poslovodstvo TAM-a odvisno od bank. Tam se torej ne kaže igrati. Ko pa govorimo o stvareh za nazaj, kajti ta zakon ima nekaj, kar velja za nazaj, pa nekaj, kar velja za naprej. Kar velja za naprej, naj bi veljalo od očiščene ničle naprej. Da bomo do očiščene ničle prišli, bo sicer zelo drago, vendar pa ta strošek za nazaj lahko opredelimo tako ali drugače. Seveda bo tudi poslovanje v naprej verjetno lažje, če bi se opredelili za dražjo sanacijo za nazaj, vendar osebno temu uskladitvenemu amandmaju nasprotujem. Hvala lepa.</p>
            </sp>
            <sp xml:id="SDZ1-Redna-30-1995-03-29.sp293">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Zagožen.</p>
            </sp>
            <sp xml:id="SDZ1-Redna-30-1995-03-29.sp294">
               <speaker>DR. FRANC ZAGOŽEN:</speaker>
               <p>Spoštovani zbor! Zahvaljujem se gospodu Kopaču, ker mi je s tem, ko je pokazal, da bi bili možni štirje uskladitveni amandmaji, dal iztočnico, da ponudim še petega, namreč po tej popolnoma isti logiki. Dve določili smo sprejeli, R+11 ali R+ obresti, ki jih določi Banka Slovenije -3%. Torej dva sklepa. Sedaj jih lahko kombiniramo v dveh zaporedjih. Najprej R+11 plus onega drugega. Najprej onega drugega in potem R+11. To sta dve varianti, ki jih je navedel.</p>
               <p>Potem lahko tretjo, da sprejmemo R+11, torej enega ignoriramo. Ali četrto, da sprejmemo -3% ali po isti logiki peto, da ne sprejmemo nobenega. Da zavrnemo oboje, kar smo že izglasovali. Če lahko eno ali drugo, zakaj ne bi tudi oboje. Vidite, da ni logike. Samo, gospod Kopač, jaz se popolnoma strinjam s tem, kar ste povedali. Samo, po tej logiki usklajevanja je možno tudi tako usklajevanje, da zavrnemo obe določili, ki smo jih že izglasovali in ravno ta logika je bila uporabljena, ko se hoče dokazati, da je s proceduro vse v redu, pa ni. Ta procedura se dejansko zlorablja za to, da bi vsebinsko spremenili nekaj, kar smo že določili. Zato ima gospod Kopač popolnoma prav. Tudi vsebinsko se z njim strinjam. Mislim pa, da je treba iti do kraja in videti, da taka logika usklajevanja pa pride sama s seboj v nasprotje, ker potem lahko Vlada da tudi tak uskladitveni amandma, da se črtajo vse določbe zakona, ki smo ga izglasovali.</p>
            </sp>
            <sp xml:id="SDZ1-Redna-30-1995-03-29.sp295">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Zagožen, dovolite, da tudi seje sklicujem na logiko in zdravo pamet in vas opozorim, da ste prav vi predlagali tale amandma R+11, vaša poslanska skupina. In ni bil izglasovan in Vlada</p>
               <p>predlaga popolnoma enako rešitev, kot ste jo predlagali vi, gospod Zagožen. Želi še kdo besedo? Gospod Školč, prosim.</p>
            </sp>
            <sp xml:id="SDZ1-Redna-30-1995-03-29.sp296">
               <speaker>JOŽEF ŠKOLČ:</speaker>
               <p>Hvala lepa. Jaz bom uskladitveni amandma podprl, čeravno bi bil možen mogoče še kakšen drug. Bojim se, da to kar je tukaj govora, da so možni štirje, pet ali sedem, da enostavno ni res. Na koncu, ko pride do neskladja je možno glasovati samo o enem uskladitvenem amandmaju in pač pooblaščen predlagatelj enega predlaga. Zakaj je tega zbral je njegova stvar. Predvidevam, da ga je zbral zaradi tega, ker verjame, da je to tista rešitev, ki še omogoča, da se s to sanacijo uspe.</p>
               <p>Seveda bi lahko predlagali tudi drugega. Zlorabil bom to, da tukaj stojim in se hkrati predsedujočemu naprej opravičujem. Ni pa res, da bi bila kršena procedura v točki usklajevanja in da to, kar je sedaj narejeno ni možno. To enostavno ni res, zato ni nobenih dokazov in se bojim, da se mi tukaj poskušamo sedaj čez te proceduralne zaplete zadevo zavleči v šesti dan. To je seveda možno, tudi glede na to, da je ura že pet. Ampak, jaz bi vseeno prosil, da mi s tem uskladitvenim amandmajem, da ga pač ali podpremo ali zavrnemo in vidimo potem, kaj se bo zgodilo. Ampak odločiti se je treba o tistih stvareh, ki so v proceduri, ne o tistih, ki bi si želeli, da so v proceduri in po tej strani je popolnoma irelevantno razpravljati, kaj vse bi še lahko bilo. Lahko se pač govori za ali proti tej uskladitvi. Jaz se opredeljujem pač za in s tem seveda zavezujem Vlado, da bo naredila to, kar se zdi večini v tem zboru neverjetno, da bo uspela s sanacijo TAM-a.</p>
            </sp>
            <sp xml:id="SDZ1-Redna-30-1995-03-29.sp297">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Frim.</p>
            </sp>
            <sp xml:id="SDZ1-Redna-30-1995-03-29.sp298">
               <speaker>STANE FRIM:</speaker>
               <p>Hvala. Predlagam, da se na hitro sestane matično delovno telo in se izjasni o amandmaju in takoj potem glasujemo. Mislim, da se to lahko zgodi v desetih minutah. Hvala.</p>
            </sp>
            <sp xml:id="SDZ1-Redna-30-1995-03-29.sp299">
               <speaker>PODPREDSEDNIK VLADIMIR TOPLER:</speaker>
               <p>Gospod Frim, dovolite, da vas samo opozorim. Mi imamo sedaj uskladitveni amandma. V kolikor ne bo sprejet, bom tako ali tako jaz sam predlagal, da se sestane matično delovno telo in predlaga nov uskladitveni amandma. Gospod Černelič, prosim. Prosil pa bi, če so razprava čim krajše, da bomo lahko to točko danes tudi zaključili.</p>
            </sp>
            <sp xml:id="SDZ1-Redna-30-1995-03-29.sp300">
               <speaker>FRANC ČERNELIČ:</speaker>
               <p>Hvala lepa, gospod predsedujoči. Zahtevam, da se gradivo razmnoži. Hvala lepa.</p>
            </sp>
            <sp xml:id="SDZ1-Redna-30-1995-03-29.sp301">
               <speaker>PODPREDSEDNIK VLADIMIR TOPLER:</speaker>
               <p>Se razmnožuje, gospod Černelič. Želi še kdo besedo? Razpravo zaključujem.</p>
               <p>Na glasovanje dajem uskladitveni amandma. Besedilo druge alinee se spremeni tako, da se glasi, alinea: "da se uporablja od dneva uveljavitve tega zakona obrestna mera, ki velja za prvovrstne komintente bank, ki jo kvartalno ugotavlja Banka Slovenije za dolgoročne kredite, vendar ne več kot R+11%". Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(11 poslancev.)</stage></p>
               <p>Ugotavljam, da je uskladitveni amandma sprejet.</p>
               <p>Želi kdo še, preden glasujemo o zakonu v celoti, obrazložiti svoj glas? <stage>(Ne.)</stage></p>
               <p>Zakon v celoti dajem na glasovanje. Ugotovimo sklepčnost! <stage>(60 prisotnih.)</stage></p>
               <p>Kdo je za? <stage>(49 poslancev.)</stage> Je kdo proti? <stage>(3 poslanci.)</stage></p>
               <p>Ugotavljam, da je zakon sprejet.</p>
               <p>Prosim vse, da še ostanete v dvorani, imamo še nekaj sklepov, da zaključimo to točko. Lepo prosim, bomo zelo hitro, vsaj upam.</p>
               <p>Odbor za gospodarstvo predlaga: "Državni zbor nalaga Vladi Republike Slovenije, da pri izvajanju zakona o ukrepih za sanacijo gospodarskega položaja TAM Maribor d.d. in njegovih odvisnih družb ter Avtomontaže AM BUS d.o.o. Ljubljana zagotovi novo kadrovsko zasedbo in organizacijo podjetij TAM Maribor d.d. in Avtomontaže AM BUS d.o.o. Ljubljana, ki bo omogočila učinkovito sanacijo in gospodarno porabo sredstev po tem zakonu." Želi kdo besedo o sklepu odbora? Ugotovimo sklepčnost! <stage>(57 prisotnih.)</stage></p>
               <p>Kdo je za? <stage>(50 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je sklep sprejet.</p>
               <p>Drugi sklep predlaga gospod Ivo Verzolak: "Državni zbor nalaga Vladi, da preveri posojila, ki jih je TAM Maribor d.d.  najemal na sivem trgu pri zasebnem podjetju Interkontrakt d.o.o. Maribor in o tem poroča Državnemu zboru. Želi kdo besedo k temu sklepu? <stage>(Ne.)</stage> Ugotovimo sklepčnost! <stage>(53 prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(7 poslancev.)</stage></p>
               <p>Ugotavljam, da je sklep sprejet.</p>
               <p>Tretji sklep predlaga Ivo Verzolak: Državni zbor nalaga Vladi, da preveri politiko o odprodaji deviznih terjatev TAM-a družbi Interkontrakt d.o.o. Maribor in družbi Denora iz Dublina, Irska. Želi kdo besedo? <stage>(Ne.)</stage> Ugotovimo sklepčnost! <stage>(54 prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je sklep sprejet.</p>
               <p>Gospod Ivo Verzolak predlaga: Državni zbor nalaga Vladi Republike Slovenije, da ob sprejemu predloga zakona poda natančno specifikacijo neizplačanih administrativnih prepovedi v znesku 158 milijonov SIT, ki jih je vključila v okvir obveznosti, izhajajoč iz ukrepov za sanacijo sistema TAM. Želi kdo besedo? <stage>(Ne.)</stage> Ugotovimo sklepčnost! <stage>(53 prisotnih.)</stage></p>
               <p>Kdo je za? <stage>(25 poslancev.)</stage> Je kdo proti? <stage>(14 poslancev.)</stage></p>
               <p>Ugotavljam, da je sklep sprejet.</p>
               <p>Gospod Feri Horvat predlaga: Državni zbor zadolžuje Vlado Republike Slovenije, da čimprej pripravi in posreduje informacije o problematiki izvajanja zakona o prisilni poravnavi, stečaju in likvidaciji. Po potrebi naj predloži tudi spremembe in dopolnitve zakonodaje, ki ureja to področje, s katerimi bi zagotovila hitrejše in učinkovitejše izvajanje stečajnih postopkov. Želi kdo besedo? <stage>(Ne.)</stage></p>
               <p>Dajem sklep na glasovanje. Obrazložitev glasu gospod Henigman. Prosim.</p>
            </sp>
            <sp xml:id="SDZ1-Redna-30-1995-03-29.sp302">
               <speaker>BENJAMIN HENIGMAN:</speaker>
               <p>Predlagam, da postavimo rok. Ne čimprej, ampak v roku treh mesecev Vlada pripravi poročilo in da predloži spremembe zakona, če se predlagatelj strinja.</p>
            </sp>
            <sp xml:id="SDZ1-Redna-30-1995-03-29.sp303">
               <speaker>PODPREDSEDNIK VLADIMIR TOPLER:</speaker>
               <p>Gospod Feri Horvat, se strinjate s tem? Čeprav je res, da je bila razprava že zaključena, ampak glede na to, da se strinja tudi predlagatelj, dajem takšen sklep, ki ga omejuje časovno na tri mesece, na glasovanje. Ugotovimo sklepčnost! <stage>(58 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo sklep sprejeli. S tem zaključujem to točko dnevnega reda in tudi današnji del zasedanja. Sejo nadaljujemo jutri ob 10.00 uri.</p>
            </sp>
            <stage type="time">(SEJA JE BILA BILA PREKINJENA 29. MARCA 1995 OB 17.02 URI IN</stage>
         </div>
      </body>
   </text>
</TEI>
