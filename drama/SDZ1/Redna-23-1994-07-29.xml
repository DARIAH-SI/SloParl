<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
  <teiHeader>
      <fileDesc>
         <titleStmt>
            <title>Title</title>
         </titleStmt>
         <publicationStmt>
            <p>Publication Information</p>
         </publicationStmt>
         <sourceDesc>
            <bibl>
               <idno type="custom" subtype="session">8A39FE5CA69B179BC1257832004838EF</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=I&amp;type=sz&amp;uid=8A39FE5CA69B179BC1257832004838EF</idno>
            </bibl>
         </sourceDesc>
         <sourceDesc>
            <p>Information about the source</p>
         </sourceDesc>
      </fileDesc>
  </teiHeader>
  <text>
      <body>
         <div>
               <stage>SE JE NADALJEVALA 29. JULIJA 1994 OB 10.15 URI.)</stage>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Današnje zasedanje bomo pričeli z včeraj prekinjeno 16.b  točko 23. seje Državnega zbora, s splošno razpravo o predlogu zakona o dopolnitvi zakona o banki Slovenije.</p>
                  <p>Zasedanje bomo nadaljevali s prekinjeno 14. izredno sejo Državnega zbora, to je s projektom lokalne samouprave.</p>
                  <p>Nato bomo prešli na obravnavo 40. točke dnevnega reda seje, to je na predlog zakona o političnih strankah.</p>
                  <p>Prehajamo na <title>16.B TOČKO DNEVNEGA REDA</title>.</p>
                  <p>Včeraj sta bila za razpravo prijavljena še gospod Miran Potrč in  Metka-Karner Lukač, repliki pa sta imela še gospod Marijan Poljšak in Zoran Thaler. Sprašujem, če želita imeti oba poslanca repliki danes. Gospod Poljšak, gospod Thaler? Replike včeraj. Prosim, gospod Poljšak.</p>
               </sp>
               <sp>
                  <speaker>MARIJAN POLJŠAK:</speaker>
                  <p>Pozdravljeni! Seveda je razlika v repliki, ki jo daš 12 ur kasneje ali še več, 14 ur kasneje. To se pravi, glejte, glede problematike Papirnice v Radečah. Imel sem repliko na gospoda Rejca in gospoda Thalerja. Nihče od tistih, ki recimo nasprotujejo temu zakonu o Banki Slovenije, ni rekel, da ni problema, da problem ne obstaja. Torej, načelno bi sklepal, da skoraj nihče ne nasprotuje temu, da problem obstaja. Če problem obstaja, je treba najti rešitev. Predlagana rešitev s tem zakonom o Banki Slovenije oziroma spremembah, to je ena rešitev. Recimo, gospod Hvalica je povedal, na neki seji je povedal, da vedno obstajata najmanj dve rešitvi za vsako stvar. In tudi za ta problem obstajata dve rešitvi. Se pravi, to je ena rešitev. Podprl bom to rešitev. Mogoče ni bil najboljši strokovni tim, ki je na tem delal. Recimo, včeraj sem slišal za drugo varianto rešitve: da gre tisti dolg, ko ga ima Papirnica, v javni dolg in s tem omogočimo, da pač obstaja naprej tako kot je oziroma da gre na boljše v rokah sedanjih upravljalcev in kasnejših lastnikov, da ne pride v tuje roke.</p>
                  <p>Včeraj sem mislil repliko dati tako: recimo tudi jaz vem, da so, tudi če bi bil zainteresiran ali pa tisti skromni tim, kakor prijatelji, ki jih poznam, strokovni, bi znal dati drugačen predlog. Sedaj pa gremo naprej. Tu ste močne stranke, ne vem, kaj mislijo recimo LDS, ali kaj mislijo tudi, Krščanski demokrati ali pa Združena lista, ali pa tudi druge stranke so tudi močne, to se pravi strokovno močne stranke. Vi lahko predlagate v treh urah drug zakon. Vi ga izpišete, čez noč izpišete zakon. Se pravi, ne se sprenavedati. Tisti, ki ima voljo in tisti, ki ima več moči, da problem rešuje, naj da drug predlog. Se predlaga nek drug zakon, sklep ali karkoli, odlok ali karkoli. Se pravi, problem je. Nima smisla, lahko se kregamo zato, da je bolj veselo in bolj primerno. To ja, ampak do neke mere, da si ne krademo preveč časa, ampak konkretno. Ker to je isti problem, kakor so bili vsi drugi. Prepričan sem, kakor se debatira, ko je prišlo v tuje roke, so bile zraven podkupnine. Prav sigurno in se borimo proti korupciji. Pa kaj se bomo sprenevedali, če je stvar dokazana, potem korupcija je, če je. In če bi mi prišli na oblast, bi jo odkrili. Koliko ljudi bi šlo pred sodišče in koliko bi jih sedelo za to. S tem se delamo norca iz slovenskega naroda.</p>
                  <p>Se pravi tisti, ki resno misli - jaz menim vsakega, ki je sposoben - in sedaj začnem pri veliki stranki in grem k majhnim - ponuditi drug predlog, ki ravno tako rešuje ta problem. Če ne da drugega predloga, se spreneveda ali pa naj glasuje za tak predlog, ki je pač tak, kakor je. Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Ali ima repliko od včeraj gospod Thaler? Gospod Rejc, vi imate tudi repliko na gospoda Poljšaka?</p>
               </sp>
               <sp>
                  <speaker>ZORAN THALER:</speaker>
                  <p>Hvala lepa gospod predsedujoči! Rad bi v odgovor na očitke, da mi ni mar Papirnice Radeče odgovoril to, da o tem nisem govoril. Govorim o Banki Slovenije. To je predlog zakona o spremembi zakona o Banki Slovenije. In mene skrbi digniteta Banke Slovenije in nivo zakona, ki govori o naši centralni banki, ki nam mora biti sveta ustanova. Za Radeče sem pripravljen podpreti predlog sklepa (mislim, da je v pripravi), ki bo naložil Vladi, da ta problem reši, vendar ne tako, da kontaminira dober zakona o Banki Slovenije.</p>
                  <p>Če malo karikiram. Zakaj ne bi dali po tej logiki papirnice v Radečah pod SDK? SDK porabi ogromno papirja in je tudi firma, ki ima profit. Dalo bi se še veliko takih primerov našteti. To je, skratka, napačna pot reševanja problema, ki dejansko obstaja - in predlog sklepa, ki je v pripravi, mislim, da je veliko boljši. Izrazil sem skrb, da se institucija, ki mora biti najresnejša v državi, na tak način nekako devalvira. To je tako, kot bi v zakonu o Ustavnem sodišču navajali kakšne  posamične primere reševanja česarkoli. Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Repliko ima gospod Rejc.</p>
               </sp>
               <sp>
                  <speaker>IZIDOR REJC:</speaker>
                  <p>Spoštovani podpredsednik, gospe in gospodje! Repliciram gospodu Marjanu Poljšku. Namreč, ne gre za to, da bi zdaj šli pisat nek drugi ali kakršenkoli zakon. Samo sem povedal, in tudi komisija, ki smo jo imeli, je nedvoumno izrazila, da so pota reševanja in da ta pot reševanja gotovo ni prava. In gotovo je treba gledati tudi na to, da to ni edini primer v Sloveniji, ki ga je treba rešiti, ampak mislim, da se da pot reševanja nakazati v smeri hitrejšega lastninjenja in skladno z željo delavcev, ki so tam in ki povedo, koliko bi lastninili, koliko ne bodo lastninili, se pa ve, po kakšni poti se to lahko razdeli. Tako da bi lahko tudi Vlada in mislim, da Vlada ne more ob vsem tem razglabljanju in o vsem tem govorjenju biti nepristranska, češ, to ni naš problem.</p>
                  <p>Skratka, Vlada je dolžna, da to zadevo reši. So pota, so možnosti v zakonih in seveda potrebna je samo dobra volja. Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Gospod Kopše ima repliko.</p>
               </sp>
               <sp>
                  <speaker>JOŽEF KOPŠE:</speaker>
                  <p>Dober dan kolegice in kolegi! Gospod Rejc neprestano govori o komisiji. Včeraj sem povedal, kaj se je dogajalo na tej komisiji. Moram še nekaj drugega reči. Mnogokrat so komisije nesklepčne, ali pa slabo sklepčne, ali se išče in se prekinjajo in se iščejo poslanci za glasovanje po celem parlamentu. Takrat sta bila dva glasova, dva člana najavljena in nista bila obveščena in je bilo izglasovano, tako kot je bilo izglasovano. Rezultat te komisije bi bil drugačen, če bi ta dva člana bila poklicana na komisijo.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Prosil bi, da ne odpiramo razprave o tem, kaj se je dogajalo. Prosim, gospod Rejc.</p>
               </sp>
               <sp>
                  <speaker>IZIDOR REJC:</speaker>
                  <p>Kako in kateri poslanec ima za pomembno neko točko ali zakon ali sejo katerega odbora ali komisije, sam odloča. Gospod Jože in gospod Marjan sta prišla po 10.00 uri, ko se je uradno že začel Državni zbor. Mi smo to glasovanje že končali. Pa tudi glasovanje je bilo šest proti tri; če bi bila ta dva zraven, bi bilo še zmeraj šest proti pet. Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Replika na repliko gospod Kopše.</p>
               </sp>
               <sp>
                  <speaker>JOŽEF KOPŠE:</speaker>
                  <p>Gospod Rejc, vi dobro veste, da to ne drži. Mi smo se najavili pravi čas, mi smo bili v sosednji sobi, bila je zelo pomembna seja, smo bili odločeni za to stvar, drugo pa ne. Kdo pa pravi, da bi bilo šest proti pet. Dva glasova, dve obrazložitvi glasov bi verjetno še lahko kakšno stvar spremenila na tej komisiji, kar se mnogokrat tudi zgodi.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Repliko ima gospa Pečan. Prosim, da se ne bi sedaj vračali na delo odbora. Prosim, gospa Pečan.</p>
               </sp>
               <sp>
                  <speaker>BREDA PEČAN:</speaker>
                  <p>Hvala lepa. Gospodu Rejcu bi samo to rekla, da se strinjam s tem, da poslanci odločamo sami o tem, kaj je pomembno in kaj ni pomembno. Tukaj bi morala kljub temu, da nismo zmeraj popolnoma enakega mnenja s kolegom Poljšakom in Kopšetom, povedati, da je njuna odsotnost bila opravičena zaradi tega, ker sta bila na drugi seji in sta zaprosila, da ju pokličemo takrat, ko bomo odločali. Ampak, tudi vi marsikdaj govorite stvari, ki niso pomembne, ampak povedala bom nekaj drugega. Glasovali smo o sklepu, ki se ni glasil tako, kakor je bil v gradivu predstavljen. Bila sem na seji, posebej sem vprašala predsednika gospoda Rejca, ali glasujemo (da, sem protestirala zaradi načina oblikovanja sklepa, ampak to ni toliko pomembno) v zvezi s hitrim postopkom ali v zvezi s tem, da podpremo, da se zakon sprejme. Posebej je bilo odgovorjeno - glasujemo samo o hitrem postopku; kar se je meni sicer zdelo nelogično. Vendar zaradi tega, ker je bilo tako ali tako v zadnjih trenutkih oziroma že po začetku, uradnem začetku seje Državnega zbora, sem zato posebej vprašala in posebej je bilo odgovorjeno: glasujemo samo o hitrem postopku.</p>
                  <p>Se pravi, da nismo zavrnili zakona, nismo predlagali Državnemu zboru, da zakona ne sprejmete, ampak samo, da ga ne obravnava po hitrem postopku.</p>
                  <p>V poročilu in v sklepu pa je zapisano, ki ga predlaga komisija Državnemu zboru, drugače. Moram to povedati zaradi tega, ker se mi zdi, da to ni ne po proceduri, niti ne fair; to ni način, če nekaj izglasuje komisija, pa je potem na zboru drugače predstavljeno. Takšna je moja replika.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Replika, gospod Jelinčič, prosim.</p>
               </sp>
               <sp>
                  <speaker>ZMAGO JELINČIČ:</speaker>
                  <p>Hvala lepa. Še ene besede so bile izrečene, da gre za napačno pot reševanja. Tudi na Vladi ne sodijo vsi, da gre za napačno pot reševanja, kajti Ministrstvo za obrambo je dalo pozitiven signal za sprejetje tega zakona. Dejstvo pa je, ker to ne gre v kontekst nekaterim, v tem primeru niti ta dokument ni bil predložen, niti se o tem tukaj nič ne govori. Če tako pomembno ministrstvo sodi, da je rešitev pravilna, potem dajmo malo drugače o tem sklepati, ne pa eks katedra govoriti: to ne sme biti, to ne more biti. Zaradi tega, ker gre tukaj za osebne interese.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. K razpravi je prijavljen gospod Potrč, za njim gospa Metka Karner-Lukač, gospod Kopač in gospod Lenič. Besedo dajem gospodu Potrču.</p>
               </sp>
               <sp>
                  <speaker>MIRAN POTRČ:</speaker>
                  <p>Hvala lepa. Predlog zakona bom podprl. Za to imam dva razloga. Prvi je, da sem prepričan, da proizvodnja in kvaliteta proizvodnje v Papirnici Radeče zaslužita tudi pozornost Državnega zbora in zaslužita njegovo prizadevanje, da bi večino te proizvodnje bilo možno ohraniti. Ta moment je iz mnogih razlogov - najmanj pa je na strani krivde zaposlenih - v papirnici situacija takšna, da odlašanje tega vprašanja še za dalj časa lahko pomeni, da bo proizvodnja propadla. Sam sem imel priliko biti pred približno 4 meseci v tej proizvodnji (jo tehnološko po programu manj razumem, ampak po izdelkih, ki jih pa razumem) in trdno sem prepričan, da obstojajo razlogi, da o ohranitvi te proizvodnje v Državnem zboru razpravljamo in  da se za njo pozitivno odločimo.</p>
                  <p>Drug moj razlog - tudi sam nisem prepričan, da je pot reševanja, po kateri smo se odločili, edino možna ali najboljša. Prepričan sem pa, da smo bili dolžni nekaj storiti, ker razprava o tem, ali reševati ali ne, teče že nekaj mesecev in če se bo odlagala še nekaj mesecev, se bomo lahko odločili, da saniramo nekaj, česar več ne bo. In najdena je bila, tudi na podlagi razprav in na podlagi izjav nekaterih predstavnikov banke - ali so bile te izjave prav razumljene ali ne, pustim ob strani - pač neka možnost. Sem za to, da se za to možnost pozitivno odločim kot za pritisk, da bi se iskale tudi eventuelno drugačne rešitve. Prepričan sem, da med nami, ki zagovarjamo sprejem tega zakona, ni nikogar, ki bi septembra ne rekel, da sprejema tudi drugačno rešitev, ki ne bo sprememba zakona o Banki Slovenije, ampak nekaj drugega, če bo cilj dosežen. Da bi ta pritisk izvršili, zato sem za to, da glasujemo za ta zakon.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Besedo dajem gospe Metki Karner-Lukač.</p>
               </sp>
               <sp>
                  <speaker>METKA KARNER-LUKAČ:</speaker>
                  <p>Spoštovani zbor! Predlog zakona bom podprla. Imam več razlogov in me nikakor ne prepriča ne mnenje Banke Slovenije, ne mnenje Vlade, ki govorita o tem, da ta proizvodnja ni strateškega pomena. Lahko bi postavila vprašanje, kaj pa je za nas še strateškega pomena? Za mene je strateškega pomena vse tisto, ki ima neko prihodnost, ki ima neko prosperiteto, da preživi in da daje dohodek.</p>
                  <p>Res je, da je vse manj poslovanja z gotovino - plačilni promet se modernizira - vendar ne poznam centralne banke, ki ne bi izdajala svojega denarja, in mislim, da take centralne banke nikoli ne bo. Povezanost proizvajalca banknotnih papirjev s centralno banko se mi zdi še kako smiselna, predvsem pa nujna iz narodno-gospodarskega vidika. Gre za proizvajalca, smo že slišali, ki ima izredno visoko tehnologijo, ki je na svetovni ravni. To je proizvajalec, takih imamo samo pet v svetu, da so bila ogromna sredstva vložena v to podjetje in sedaj prepuščamo to podjetje, da lahko tudi propade, če hoče. Nič nas ne zanima, kaj se bo z usodo tega podjetja dogajalo.</p>
                  <p>Nekateri menite,  da bi se moralo to reševati po neki normalni poti. Tudi jaz menim, da bi se moralo reševati po normalni poti, vendar pri nas, v tem parlamentu normalne poti ni več. To vprašanje, če bi se reševalo po normalni poti, bi se moralo že davno učinkovito rešiti. Že eno leto in več, v aprilu smo imeli prvo razpravo o slovenski papirni industriji. Sprejeli smo sklepe, sprejel jih je ta zbor, in tudi Odbor za gospodarstvo stalno sprejema neke sklepe, vendar se zadeva z mrtve točke ne premakne. To, kar sem tukaj že slišala, da fantastično deluje nek papirniški lobi, bom rekla, da mnogo manj uspešno kot tobačni, če je že tema taka, spet drugi, ki govorite, da je prav, da se to vprašanje reši, vendar pa ste za nek drugačen način reševanja. Predlagajte! To je zelo enostavno povedati: "Jaz sem pa za nekaj drugega", ampak dajte predlagati, za kaj ste, za kateri tisti učinkoviti način, ki bo pomagal tovarni papirja Radeče, da v kritičnih trenutkih preživi in da leta 1995 začne normalno poslovati z dobičkom. Prosim predlagajte. Saj smo mi tudi za to, ne misliti, da nismo.</p>
                  <p>Nadalje, še veliko sem slišala v tem tednu, recimo o neki primitivni proizvodnji, o kontaminaciji Banke Slovenije, če slučajno vzame 30 ali pa 50% lastninski delež Papirnice Radeče, pa mislim, da ste, oprostite, to so nepojemljive in nezaslišane...</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Samo malo. Kolegice in kolegi! Prosim za malo več miru in reda v dvorani. Prosim, da zasedete svoja mesta, in da ste malo bolj tiho. Izvolite naprej.</p>
               </sp>
               <sp>
                  <speaker>METKA KARNER-LUKAČ:</speaker>
                  <p>Hvala. To lahko govori samo tisti, ki mu ustvarjene nove vrednosti nič ne pomeni in mu nič ne pove, ker mu to nikoli ni bilo potrebno početi, in tisti, ki mu ni bilo potrebno mesečno zagotoviti sredstev za plače in za obratna sredstva. Samo tisti to lahko reče, drug pa ne.</p>
                  <p>Hitri postopek zavračate (še komisija ga je zavrnila) istočasno pa potrjujemo recimo sprejem zakona po hitrem postopku takšnih zakonov, ki bi pa res lahko šli po normalnem, in ne bi povzročili nobene gospodarske škode, če gredo po normalnem postopku. Vidite, tokrat je pa drugače. Tokrat je pa samo hitri postopek, ki lahko Papirnico Radeče reši. Pa še nekaj bi dodala k vsemu temu. Ko že govorite o tem, da si je pravzaprav skupina poslancev sploh dovolila potresti ta sveti zakon o Banki Slovenije, bom rekla, da je to edini možni način, da se sploh kaj ukrene. Pa tudi to ni kar tako nastalo, kajti pred seboj imam dopis Banke Slovenije, ki ga razumem kot direktno napotilo na to dejanje. In sicer, je dopisovanje med Ministrom za gospodarske zadeve in Maksom Tajnikarjem in pa...</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Kolegice in kolegi! Prosim za mir v dvorani.</p>
               </sp>
               <sp>
                  <speaker>METKA KARNER-LUKAČ:</speaker>
                  <p>...guvernerjem centralne banke. Takole pravi. "Da banka ne more kreditirati podjetij, niti sodelovati v njihovem lastninjenju, ker ima drugo dejavnost in bi moral Banki Slovenije s svojo zakonodajno voljo omogočiti to slovenske parlament in le ta bi lahko Banki Slovenije naložil, da razen dejanskih stroškov izdelave bankovcev v smislu določil 78. člena zakona o Banki Slovenije iz svojih prihodkov poravnava tudi ostale s tem v zvezi posredno ali neposredno nastale stroške". Torej, indirektno napotilo in mislim, da so predlagatelji pravilno razumeli in da so pravilno ravnali. Torej, vsa odločitev je na slovenskem parlamentu.</p>
                  <p>In še druga stvar. Pred seboj imam tudi mnenje Sekretariata za zakonodajo in pravne zadeve, ki pa pravi takole: "Na podlagi 83. člena pa je presežek prihodkov nad odhodki te banke prihodek proračuna Slovenije. Iz teh določb jasno izhaja, da se Banka Slovenije ne more kapitalsko povezovati z drugimi nefinančnimi organizacijami". Oprostite, tudi takrat bo še vedno razlika med prihodki in odhodki ostala proračunu. Res pa je, da ne vemo, kolikšna bo. Torej, bo to dodatni odhodek, morda bo pa v 95. letu dodatni prihodek.</p>
                  <p>In še nekaj: Ta sekretariat istočasno govori o tem, da niso podani tehtni razlogi za njegovo obravnavo in sprejem po hitrem postopku. Povejte nam že enkrat, kakšni so ti kriteriji, da bomo poslanci vedeli, kateri so vaši objektivni kriteriji v sekretariatu, da gre zakon po hitrem postopku ali ne. Za mene je gospodarska škoda, ki nastaja, še kako pomemben razlog, da zakon obravnavamo po hitrem postopku in  ga tudi sprejmemo. Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa gospe Metki Karner-Lukač.</p>
                  <p>Imamo dve repliki. Prvo ima gospa Pozsončeva in drugo gospod - vi imate razpravo, gospa Pozsončeva. Gospod Lipoglavšek ima tudi razpravo. Torej dajem naprej razpravo gospodu Kopaču.</p>
                  <p>Lepo prosim, kolegice in kolegi za malo več miru v dvorani!</p>
               </sp>
               <sp>
                  <speaker>JANEZ KOPAČ:</speaker>
                  <p>Hvala za besedo. Zakon o spremembi zakona o Banki Slovenije je, kot so že dosedanje razprave pokazale, zelo nenavaden. Osebno ne dvomim v dober namen predlagateljev in mislim, da tudi nihče ni podvomil. Vendar, kot je bilo že večkrat rečeno, gre v tem zakonu za nekaj čudno nenavadnih rešitev.</p>
                  <p>Najprej gre za rešitev v obliki podržavljanja. To je pač nedvoumno - kar se vsaj meni osebno zdi sporno.</p>
                  <p>Drugič. Gre za poseg v neodvisnost institucije, katere neodvisnost je pa res najširšega nacionalnega pomena.</p>
                  <p>Tretjič. Gre za uvajanje konflikta interesov, kajti skrb guvernerja oziroma skrb Banke Slovenije oziroma skrb centralne banke je skrb za stabilno domačo valuto oziroma za stabilni tolar. Po novem - torej, kot predvideva ta zakon - naj bi imel guverner dve skrbi: eno je skrb za stabilni tolar, drugo je skrb za pokrivanje izgub oziroma za rentabilno poslovanje pairnice Radeče.</p>
                  <p>Ni treba posebej ponavljati, da je bila to praksa odvisnih centralnih bank, kakršna je bila na primer Narodna banka Jugoslavije v svojem odnosu do Zveznega izvršnega sveta. Skrb Narodne banke Jugoslavije ni bila izključno skrb za stabilno domačo valuto takratno, ampak je bila poleg tega skrb za subvencioniranje posameznih gospodarskih panog.</p>
                  <p>Sprašujem se, zakaj ne bi po tej logiki - in dovolite mi, da si privoščim to karikaturo - torej, po logiki tega zakona, Banka Slovenije postala tudi morda večinski lastnik podjetja, na primer, Stol Kamnik, ki jim morda dobavlja pisarniško pohištvo, če bi seveda to podjetje imelo težave, ali pa večinski lastnik morda podjetja Kolinska, če, ne vem sicer, ali jim ali ne, morda dobavlja hrano v menzo Banke Slovenije. Ne bi rad bil žaljiv, samo želim karikirati logiko, ki izhaja iz tega zakona.</p>
                  <p>Še enkrat: ne dvomim v dober namen tega zakona. Morda je intervencija države v Papirnico Radeče potrebna in koristna, toda način, ki ga predvideva ta zakon, je nemogoč, da ne rečem, smešen.</p>
                  <p>Predlagam zavrnitev tega zakona. Predlagam pa tudi sprejem sklepa Odbora za finance, ki vam je bil predložen oziroma je bil predložen matični komisiji, matičnemu delovnemu telesu, s katerim se zadolžuje Vlado, na kakšen način naj to stvar uredi (in to gre za september), če so potrebne zakonske spremembe. Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Imamo tri replike. Prvo repliko ima gospa Pečan, drugo gospa Lukač in tretjo gospod Horvat. Razpravo imate, gospod Horvat?</p>
               </sp>
               <sp>
                  <speaker>BREDA PEČAN:</speaker>
                  <p>Hvala lepa. Gospodu Kopaču bi replicirala na, morda bom bolj groba, vsaj dve izhodišči, ki jih je uporabil kot argument v svoji razpravi. Rekla bi, da so ceneni argumenti. Predstavnik Banke Slovenije je včeraj nekaj podobnega govoril. Mislim, da je primerjava dobavitelja pohištva z dobaviteljem banknotnega papirja in drugih papirjev za vrednostne papirje  cenena. Enako velja, da je prav gotovo, da je ceneno govoriti o tem, da dobavitelji hrane za delavsko restavracijo v Banki Slovenije imajo enako pozicijo pri poslovnih odnosih, ali pa pri interesu Banke Slovenije za lastniški delež v nekem podjetju. Skoraj ni možno komentirati tega.</p>
                  <p>Rekla bi tudi to, da skrb guvernerja banke za dobiček v tem podjetju, trditev, da bi dobil dodatno skrb, je zgrešena. Lastnik podjetja ima interes, da njegovo podjetje oziroma podjetje, v katerem ima lastniški delež, daje dobiček. Skrb za to, da to podjetje daje dobiček, pa ima upravljalec podjetja: managment in upravni odbor, ne pa lastnik; lastnik ima samo interes. Tukaj je osnovna razlika v pojmovanju odnosa lastnika do lastnine in uprave podjetja do lastnika, ki mu mora zagotoviti dobiček.</p>
                  <p>Edino, kar bi Banka Slovenije morala narediti, bi kot lastnik morala poskrbeti za to, da začne to podjetje, ki bi bilo delno v njeni lasti, neobremenjeno poslovati in dajati dobiček, ki bi banki prinesel samo korist. O tem govoriti, da je način reševanja nenavaden, s tem se lahko strinjam. Mislim pa, da je to eden od elementov, ki sodi v monetarno politiko banke, ki sodi v dejavnost banke in da zato v bistvu ta nenavadna rešitev ni popolnoma edinstvena na celem svetu in zaradi tega ne vem, zakaj se je ne bi tudi mi na takšen način lotili. Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa gospe Pečanovi. Besedo dajem gospe Lukačevi, ki ima repliko.</p>
               </sp>
               <sp>
                  <speaker>METKA KARNER-LUKAČ:</speaker>
                  <p>Replika gospodu Kopaču. Gospod Kopač, vi ste žaljivi, vaša razprava je bila, posebno ta prispodoba, ki ste jo uporabili, res globoko pod ravnijo parlamentarne razprave. Namreč, za kaj gre. Banka Slovenije tudi stole rabi itd., ampak to rabimo vsi, banknotnih papirjev pa ne rabimo vsi, banknotnih papirjev ne rabi vsaka trgovina - Bog ne daj, da bi jih rabila - in v tem je razlika. Tudi način trženja banknotnih papirjev je specifičen. Gospod guverner je sam povedal, da je nekaj poslov zagotovil Papirnici Radeče. Torej je zelo pomemben ta pristop do centralnih bank, ki ga tovarna sama nima, gospod guverner in Banka Slovenije pa ta pristop ima oziroma bi ga morala imeti in ne bi smelo biti tukaj takih težav.</p>
                  <p>Kar se tiče tega, da bi imel guverner še dodatne skrbi okrog poslovanja tega podjetja - gospa Pečanova je že povedala, da poslovanje podjetja vodi management. Je pa to tudi res, da bi se lahko pogovarjali, če je sploh potrebno 51% lastniški delež prenesti na Banko Slovenijo. V tem trenutku je važno samo nekaj, da se zgodi, da čimprej dobi podjetje to finančno injekcijo, da lahko začne poslovati in s tem prinašati narodno-gospodarsko korist.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Gospod Jelinčič. Ali je replika na repliko? Se opravičujem, gospod Jelinčič, gospod Kopač ima prednost. Prosim pa, da se držite, da so replike kratke in jedrnate.</p>
               </sp>
               <sp>
                  <speaker>JANEZ KOPAČ:</speaker>
                  <p>Hvala lepa. Mislim, da sem bil že v svojem prejšnjem nastopu dovolj jasen. Govoril sem o konfliktu interesov in naj karikiram še ta konflikt interesov s približno podobnim stavkom, kot ga je na seji Odbora za finance izrekel gospod guverner. Če bo guvernerjeva skrb skrb za rentabilno poslovanje Papirnice Radeče, potem se utegne zgoditi - gre res za karikaturo - da bo njegov interes ta, da bo ta papirnica proizvajala čimveč tega papirja in da jih bo Banka Slovenija čimveč tudi porabila, kar pomeni seveda njegov interes bo interes za inflacijo. Način mešanja teh dveh zadev ne gre skupaj v tem zakonu. Če večina ljudi v tem parlamentu meni, da mora Papirnica Radeče biti državna, naj bo pač državna, ne pa od Banke Slovenije. To ne gre skupaj. Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Repliko ima gospod Jelinčič.</p>
               </sp>
               <sp>
                  <speaker>ZMAGO JELINČIČ:</speaker>
                  <p>Gospodu Kopaču je humor slabša stran, zato mene tista njegova karikatura zdajle ni prepričala, kakor me ni prepričala tudi tista primerjava s stoli. Konec koncev, gospod Kopač, vemo, da se stoli nabavijo kjerkoli in jih lahko izdeluje kdorkoli. Nabaviti papir za tiskanje bankovcev se ne da kjerkoli. To je strogo omejena zadeva in tudi ni vsak dober. In če hočemo nabavljati dober papir in imeti izdelovalca dobrega papirja, kakršna papirnica Radeče zdaj je, jo moramo obdržati.</p>
                  <p>Gospod Kopač, vaše teorije o ekonomiji točno kažejo, da nikoli niste delal v proizvodnji in da je ta zadeva v bistvu ekonomija iz knjig, vemo pa da papir prenese karkoli. Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Besedo ima gospod Lenič. Ali je replika, gospod Školč? Opravičujem se gospod Lenič, gospod Školč ima repliko.</p>
               </sp>
               <sp>
                  <speaker>JOŽEF ŠKOLČ:</speaker>
                  <p>Hvala lepa. Menim, da je precej neproduktivno prerekati se o tem, kdo je za to, da papirnica Radeče obstoji in kdo je proti, ker tudi v teh diskusijah nasprotnikov tega zakona ne vidim. Menim, da je rešitev, ki so jo predlagali, precej neproduktivna - da ne bi uporabil kakšnega termina, ki bi potem spet koga razburil zaradi slabe prispodobe.</p>
                  <p>Treba je vedeti, da je Banka Slovenije institucija, kot je Državni zbor institucija, kot je Vlada institucija in da ne naštevam naprej, in kot je SDK institucija. Tisto, kar je tukaj predlagano, na nek način obnavlja te reproverige, se pravi: če Banka Slovenije dela denar, to je zelo naivno pojmovanje, potem mora imeti papir, mora imeti svojo tiskarno. Vi veste, da se naš denar tiska izven države, pa zaradi tega ni nobenih problemov.</p>
                  <p>Menim, da zato, kar govori predvsem gospod Jelinčič o nacionalnem interesu itn., gre podpreti nek sklep, ki bi državo prisilil, da postane večinski lastnik te papirnice, ne pa da neko dejavnost, zaradi tega, ker se proizvaja papir za denar, obeša na institucijo, ki lahko papir, roko na srce, preko države dobi tudi marsikje drugje in ni res, da bi bila ta papirnica tista, ki edina zna papir narediti. Ker, če bi to bilo res, potem problemov, ki jih sedaj ima, ne bi imela.</p>
                  <p>Skratka, moj predlog je, da sprejmemo nek sklep, ki bo garantiral državno lastništvo, če je to smiselno, nad tem, ne pa da vzpostavljamo reproverige okrog Banke Slovenije, drugič okrog SDk, tretjič okrog kakšne druge institucije. Mislim, da je to precej slaba rešitev. Nasprotujemo temu, da bi spreminjali, da se razumemo, zakon o Banki Slovenije, ne pa temu, da bi reševali papirnico v Radečah. Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Imamo dve repliki. Prvo gospod Kopše in drugo gospod Jelinčič.</p>
               </sp>
               <sp>
                  <speaker>JOŽEF KOPŠE:</speaker>
                  <p>Gospodu Školču se lahko samo zahvaljujem kot pristaš tega zakona, da je poizkušal biti realen. Vendarle nekatere stvari nekateri malo boljše razumemo, predvsem kar se tiče tega papirja za denar. Teh tovarn ni veliko v svetu. Te tovarne, ki proizvajajo papir, in ki ga kvalitetno proizvajajo, so redke predvsem zaradi tega, ker je treba imeti tehnologijo, znanje in pa seveda opremo za te stvari. In konkurenca je večino poizkusov v svetu enostavno zradirala, bom rekel čisto enostavno, zaradi tega. In tudi ta nacionalni interes, ki ga naša stranka in tudi drugi vidimo v tem: to so redke stvari, ki jih je treba ohraniti, ki jih je treba ohraniti za vsako ceno (več je predlogov rešitev tega ohranjanja) in ki naj bodo v nacionalni lasti.</p>
                  <p>To ni pogosto. Če imamo šest tovarn v svetu nekega proizvoda, ne moremo drugače govoriti kot o rariteti. Samo rariteta je to. In predlog, zakaj Banka Slovenije? Tu je že bilo do zdaj kake trikrat, štirikrat povedano in vam še enkrat ponovim, to za gospoda Školča posebej: Banka Slovenije zato, ker ima zveze z drugimi finančnimi institucijami iz svoje vrste, z nacionalnimi bankami, zato ker je že do sedaj nekaj poslov opravljala za Papirnico Radeče. Moram pa še nekaj povedati, da se ne tiska samo denar na teh papirjih. Na tem papirju se bodo tiskale tudi vse te famozne delnice, ki jih bomo na osnovi certifikatov dobili, imamo borzo. Mi prehajamo na drug sistem gospodarstva. Vrednostni papirji bodo postali normalen način. Že domača poraba bo v tem primeru izredno narasla - in tu je interes teh tujcev, da kupijo, prvič za svetovno proizvodnjo, drugič pa, da bodo pokrivali slovenski trg, ki bo to nujno potreboval in še ostale države, ki so šle po isti poti kot Slovenija, ki bodo prav tako spreminjale način lastnine in vsega ostalega. Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Gospod Jelinčič repliko umika. Gospod Feri Horvat želi predlagati novo rešitev, vendar imamo še nekaj drugih razpravljavcev. Ali ti razpravljavci nasprotujejo, da dam besedo prej Feriju Horvatu? (Ne.) Prosim, gospod Feri Horvat, da bomo potem lahko tudi v razpravi to rešitev obravnavali.</p>
               </sp>
               <sp>
                  <speaker>FRANC (FERI) HORVAT:</speaker>
                  <p>Hvala za besedo, gospod podpredsednik. Spoštovane kolegice in kolegi. Poizkušal bom produktivno prispevati k tej razpravi, kajti včasih, ko predolgo razpravljamo in repliciramo, se lahko zgodi, da bo kakšno podjetje šlo medtem k vragu. Odbor za gospodarstvo se je dosti ukvarjal tudi s tem problemom v sklopu obravnave problematike papirne industrije. Nazadnje je obravnaval to problematiko 20. julija in ker tega poročila niste dobili, mi dovolite, da vas na kratko seznanim z vsebino sklepov (samo tistih, ki se nanašajo na Papirnico Radeče), potem bi pa še predlagal sklepe kot možno, alternativno ali nadomestno rešitev. Boljše, da imamo več rešitev, da se potem lahko odločimo, kaj je najprimerneje.</p>
                  <p>Najprej je odbor ugotovil, da podjetje Radeče Papir  zagotavlja dejansko proizvode visoke kakovosti, da razpolaga z ustreznim znanjem in ima reference na trgu, saj sodi med največje in najbolj opremljene proizvajalce banknotnega in drugega zaščitenega papirja in odbor meni, da je proizvodnja tega podjetja pomembna za Slovenijo. Odbor podpira aktivnosti Vlade in Banke Slovenije za zagotovitev stabilne in ekonomske upravičene proizvodnje v podjetju ter aktivnosti za zagotovitev trga. Proučiti je potrebno možnosti vključitve Vlade in Banke Slovenije v lastninjenje podjetja. Vlada Republike Slovenije naj preuči možnost subvencioniranja obresti na kredite podjetja Radeče Papir. Odbor priporoča Ministrstvu za delo, družino in socialne zadeve, da finančno podpre prestrukturiranje podjetja. To so vse ukrepi, ki jih Vlada lahko v okviru obstoječe politike, obstoječe zakonodaje in obstoječega proračuna lahko podvzema. Očitno pa je, (to so pokazale dosedanje razprave), da to ni zadosti tako v pogledu možnosti Vlade kot tudi v pogledu razpoložljivih sredstev. Zato je dejstvo, da je potrebno nekaj ukreniti, tako zaradi časa kot tudi zaradi denarja, in zato je na mestu, da Državni zbor to zadevo obravnava in da sprejme neko stališče oziroma odločitev, bodisi v obliki zakona, takega kot je predložen, ali drugačnega, ali v obliki nekih drugih ukrepov; kajti škoda bi nastajala, če bi ta negotovost trajala naprej in bi se res lahko zgodilo, da tudi podjetje, ki ima šanse, tehnološke, tržne in druge, gre lahko k vragu; kar bi bila gotovo škoda za sovensko gospodarstvo.</p>
                  <p>Zato predlagam kot možno nadomestno rešitev to, da zbor sprejme predlog sklepa, ki ga je kot dodatni sklep predložil Odbor za finance, v povezavi tudi s temi sklepi Odbora za gospodarstvo. K temu pa predlagam še naslednji dve dopolnitvi:</p>
                  <p>1. Da se temu sklepu doda naslednje besedilo, oziroma novi odstavek: "V ta namen naj se uporabi del dobička Banke Slovenije za leto 1993". Ta zbor še ni obravnaval poročila, še ni odločal o uporabi dobička. To je pripravljeno, je v proceduri in bo verjetno zbor na septembrski seji o tem odločal. Kot vemo, gre še za preostali del dobičkov v okviru oziroma višini okrog milijarde tolarjev od skupnega zneska okrog 4 milijard tolarjev.</p>
                  <p>Dalje predlagam, da se še da k temu sklepu naslednje dopolnilo, ki se nanaša na lastninjenje, in sicer: "V okviru iskanja trajne rešitve naj se pospeši lastninjenje podjetja in prouči lastninsko udeležbo države oziroma Vlade Republike Slovenije v podjetju Radeče Papir". To dejansko povzema tudi to, kar je že v razpravi bilo rečeno oziroma je bilo predlagano.</p>
                  <p>Glede na oceno (in seveda to oceno je treba še z natančnejšimi izračuni še izpopolniti) izgleda vse, da ima smisel, da je tukaj država Slovenija solastnik v tem podjetju z določenem deležem. Ta delež pa je treba z analizo še ugotoviti, kakšen je. Po eni strani je država kot velik kupec, velik odjemalec, skupaj z Banko Slovenije, in po drugi strani seveda tudi zaradi širšega interesa, da ostane ta tovarna v pretežni lasti Slovenije. Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa gospodu Feriju Horvatu. Repliko ima gospod Jožef Kopše.</p>
               </sp>
               <sp>
                  <speaker>JOŽEF KOPŠE:</speaker>
                  <p>Zelo dober načrt gospoda Ferija Horvata ima samo eno majhno slabost. In to je ta žalost, ker lahko ugotovimo po izvrševanju sklepov, s katerimi je Državni zbor to Vlado zadolžil, da jih veliko večino ne izvršuje in da niso obvezni za Vlado. Očitno niso obvezni, ker jih ne izvršuje in Državni zbor kljub svojim urgencam mnogokrat ne uspeva in so nekateri sklepi še neizvršeni od začetka tega mandata. Zato mislim, da so predlogi še tako lepi, vendar če sklepov Vlada ne izvrši, potem ne moremo s tem ničesar pomagati.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Replika gospod Feri Horvat. Prosil bi, da si ne repliciramo proceduralno, kaj se dogaja s sklepi. Prosim gospod Feri Horvat.</p>
               </sp>
               <sp>
                  <speaker>FRANC (FERI) HORVAT:</speaker>
                  <p>Bom zelo kratek. Mislim, da kljub temu, da se to dogaja, da mi kot Državni zbor ne moremo tega kar sprejeti ali pa to kar verificirati, da je to normalno, da Vlada sklepov ne izvršuje. Mislim, da sklep mora imeti tako moč kot zakon. Tudi rok je postavljen v sklepu - to je september.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Imamo še več prijavljenih.</p>
                  <p>Replika, gospod Jelinčič.</p>
               </sp>
               <sp>
                  <speaker>ZMAGO JELINČIČ:</speaker>
                  <p>Prosil bi, da se sklepi, ki jih je sedaj povedal gospod Feri Horvat, razmnožijo, postavijo na mizo. V imenu naše poslanske skupine zahtevam eno uro odmora, da se o tej zadevi pomenimo.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa, ampak jaz mislim, da je potrebno, da najprej razpravo končamo. Je tako, gospod Jelinčič? Prav. Hvala. Sklepe bomo pa dali razmnožiti.</p>
                  <p>Za razpravo so prijavljeni še gospod Lenič, gospod Sisinger, gospa Pozsonec in gospod Lipoglavšek.</p>
                  <p>Prosim, če je možno, da bi razprave bile predolge. Prosim, da čim bolj jedernato podate stvari, zato ker predvidevamo, da bomo sejo končali ob 14. uri, moramo pa končati še izredno zasedanje in po možnosti še kakšno točko dnevnega reda. Prosim, gospod Lenič.</p>
               </sp>
               <sp>
                  <speaker>JOŽE LENIČ:</speaker>
                  <p>Gospod podpredsednik, spoštovane dame in gospodje! Želel bi povedati nekaj svojih stališč v zvezi s tem zakonom. Morda bodo moja stališča nekoliko drugačna kot tista od večine.</p>
                  <p>Tukaj se je sedaj vzpostavil nek ambient, neka teza, ki pravi takole: Država mora pomagati papirnici Radeče, vendar način, na kakršen se predlaga ta pomoč, ni primeren.</p>
                  <p>Strinjam se s to drugo tezo. S tisto prvo, se pa mogoče že ne tako zelo. Tukaj se je vzpostavila neka klima, da se bo ravno tej papirnici Radeče postavil nek poseben režim, nek poseben status, kot da ne bi bila papirnica Radeče enako podjetje kot še tisoč drugih v Sloveniji, ki so registrirani na registrskem sodišču, kot da ne bi bila papirnica Radeče gospodarski subjekt, ki mora popolnoma enako kot vsi drugi delovati na trgu. To je neka metoda, ki jo ne odobravam. Za naslednjo sejo bom  prinesel zakone, ki bodo reševali probleme drugih podjetij in zopet se bo vzpostavila neka klima, češ, tem podjetjem je potrebno pomagati in jim dati nek poseben status.</p>
                  <p>Ne bom - tukaj sem si naredil neko skico - ne bom razpravljal o tem, kako je zakon sistemsko zgrešen, ker ste vsi drugi že zelo veliko povedali, vendar nihče še ni razpravljal oziroma si postavil vprašanja, ali je pomoč tej papirnici smiselna s tega vidika, da bo potem papirnica res rentabilno poslovala. Dragi gospodje, meni je zelo žal, ampak naš minister za gospodarstvo je na Odboru za finance jasno povedal, da v to ni prepričan, da ni prepričan. Tudi če mi damo teh 12 ali pa 20 (ker podatki niso popolnoma jasni) milijonov mark, ni prepričan, da bo ta papirnica rentabilno poslovala. Ta papirnica je bila inštalirana na staro državo, na stari jugoslovanski ekonomski sistem in danes enostavno ni v stanju prodati svoje 100% proizvodnje. Ta papirnica lahko proda, kot smo slišali 40, 50, morda maksimalno 60% svoje proizvodnje, nikakor pa ne 100. In zato se mi zdi sporno vlagati iz budžeta v nek projekt, ki je popolnoma odprt in popolnoma rizičen. Bistvo pri tem zakonu se mi zdi odgovor na vprašanje, ki si ga je zastavila tudi Banka Slovenije, in to je, ali je nacionalnost papirja za bankovce pomembnejša od cene, ki v danih pogojih zagotavlja rentabilno proizvodnjo. Gospod Kopše je rekel, da je to potrebno narediti za vsako ceno, jaz pa pravim, da se to ne dela za vsako ceno; kajti potemtakem si bom jaz postavil še številna druga vprašanja, ne vem, recimo, ali je nacionalnost naših letal pomembnejša od cene, ki v danih pogojih zagotavlja rentabilno proizvodnjo, ali je cena naših tovornjakov v TAM-u pomembnejša? Skratka, tukaj se mi zdi neka konceptualna zadrega in nisem tako zelo prepričan, da se ves ta problem, o katerem danes razpravljamo, zreducira zgolj na to, kakšen je način reševanja.</p>
                  <p>Moram povedati, da bom seveda proti zakonu. V primeru, da bo zakon sprejet, bom tudi vložil amandma, ki bo črtal drugi odstavek 99.a, ker se mi zdi, tokrat pa res, bom rekel, skrajno nesramno, da Banki Slovenije kot bodočemu lastniku (v primeru, da bo zakon sprejet) enostavno nalagamo z zakonom, da mora pokrivati vse stroške za pozitivno poslovanje papirnice. To pomeni, da lahko managament dela prav karkoli, sklepa posle v Ulambatorju, na Haitiju, ne vem, kje smo še vse slišali, da jih ima, da dela popolnoma negospodarno, Banka Slovenije mora pa to na podlagi te bianko menice, ki bi jo v tem zakonu sprejli, enostavno pokrivati. Mislim, ta logika je seveda nevzdržna. Ta zakon ocenjujem zgolj kot še en zakon, ki iz Slovenije ne dela tržnega gospodarstva, ampak tisto državno ekonomijo, ki absolutno ni kompatibilna z nekim modernim tipom tržnega gospodarstva, zato bom seveda glasoval proti.</p>
                  <p>Moram pa povedati še to, da bi bil zelo vesel, če bi imel na mizi tudi mnenje naše Vlade. Ustno sem slišal mnenje gospoda Tajnikarja, ki seveda tega zakona ni podpiral, ampak mislim, da je nevzdržno, da sprejemamo tovrstne zakone brez mnenja Vlade in neke temeljite diskusije. Zato bom seveda glasoval proti. Hvala lepa.</p>
               </sp>
               <sp>
                  <speaker>PREDSEDNIK VLADIMIR TOPLER:</speaker>
                  <p>Hvala lepa. Repliko ima gospod Lipoglavšek.</p>
               </sp>
               <sp>
                  <speaker>FRANC LIPOGLAVŠEK:</speaker>
                  <p>Hvala lepa. Samo kratka replika gospodu Leniču. Midva sva dosti debatirala o tem, ampak moram reči, da ne razumem te njegove razprave.</p>
                  <p>Pri železarnah se z vehementno obrazložitvijo ministra Tajnikarja ni strinjal, tukaj se pa strinja, tako da je treba malo pri sebi razčistiti, ali je ena ali pa druga; je šlo v bistvu za enak pristop in se mi zdi, da je treba tukaj malo pri sebi razčistiti, pa nekatere podatke zbrati; sicer Odbor za gospodarstvo je teh podatkov kar precej imel in gospod Feri Horvat je o teh podatkih tudi govoril. Dosti smo lani, lani 15. aprila, smo o teh problemih veliko govorili. Tako da če se kolegi spomnite, ali če pogledate malo nazaj po dokumentih, boste našli vse stvari, ki jih boste lahko uporabili pri svojem razmišljanju in pri svojih razpravah. Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Replika na repliko, gospod Lenič.</p>
               </sp>
               <sp>
                  <speaker>JOŽE LENIČ:</speaker>
                  <p>Gospod podpredsednik, spoštovane dame in gospodje! Želel bi samo to povedati: če kdo ni zagovarjal istih konceptualnih rešitev, potem to ni bil minister. Jaz sem ves čas zagovarjal isto stvar, in to je, da se država v ta podjetja, ki bi morala biti popolnoma samostojni gospodarski subjekti, ne vmešava in da naj se tržne razmere regulirajo. Tako da je ta obrazložitev gospoda Lipoglavška neprimerna in jo zavračam.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Gospod Sisinger ima razpravo.</p>
               </sp>
               <sp>
                  <speaker>IVAN SISINGER:</speaker>
                  <p>Spoštovani predsedujoči, poslanke in poslanci! Mislim, da nas ta razprava vodi v različna vprašanja. Prvo-pred sabo imamo le en člen tega zakona, pomemben; odprli smo pa celo vrsto drugih vprašanj, ki sploh niso predmet te razprave niti predmet tega zakona. Kajti postavljati si vprašanje, ali je predlog tega zakona produktiven ali ni produktiven - mislim, da vendarle gre za to, in tudi ne gre za vprašanje, kot so nekateri poslanci govorili zdaj o tem, da je pravzaprav treba tej papirnici pokriti vse stroške, da lahko dela vodstvo te delovne organizacije karkoli po mili volji, sklepa take ali drugačne pogodbe; mislim, da to ni res in da tudi mi v tem parlamentu nimamo možnosti takšne obrazložitve da dajemo, ker jih v to globino, osebno moram reči verjetno tudi drugi, tako ne poznamo. Ta zakon pravzaprav govori o le tem, kako bo z vprašanjem lastninjenja, o tem je govor v tem zakonu, o tem procesu lastninjenja in kakšen naj bo delež banke. Mislim, da ne gre za nobeno vprašanje pokrivanja tekočih stroškov itd.</p>
                  <p>Mislim, da je predsednik Odbora za gospodarstvo v svoji ugotovitvi povedal stališče, da vendarle gre za eno kvalitetnih papirnic v naši državi, da gre za delovno organizacijo, ki je pravzaprav ni mogoče pustiti iz rok, in mislim, da tudi predlogi tisti poslancev in poslank, predvsem poslancev, ki govorijo o tem, da naj zadolžimo Vlado z nekim sklepom, da naj Vlada to vprašanje Papirnice Radeče reši, mislim, da vsi vnaprej vemo, da je to nesprejemljivo in da to nima nobenega učinka. Zakaj nima nobenega učinka? Mi lahko sprejmemo sklep, da ne sprejemamo tega zakona, pa zadolžimo Vlado, da to reši, mi pa dobro vemo, da Vlada sama ne more rešiti lastninjenja, ne more se vključiti v lastninjenje papirnice kot subjekt. Lahko se drugi, kot je predlagano v zakonu, to je sigurno, ne pa Vlada. Dobro vemo, da Vlada na celo vrsto drugih vprašanj, težkih problemov; tudi na problemih gospodarstva v Mariboru, Vlada ni mogla poseči konkretno v neke direktne rešitve, ampak je lahko samo neke zadeve premostila, sugerirala.</p>
                  <p>Govoriti o tem, komu naložiti to vprašanje: ta zakon, kakršen koli je, jasno pove, da pri postopku preoblikovanja in lastninjenja gre za zaščito papirne industrije, gre za to, da pridemo s skupnim deležem pokojninskega sklada delavcev te tovarne in tudi v predlogu do tega lastninskega deleža, in da te tovarne ne moremo razprodati komur koli, ker jo sami v svoji državi potrebujemo in želimo imeti ta vpliv na to.</p>
                  <p>Glasoval bom za ta predlog zakona, ker ne vidim v tem trenutku boljše rešitve. Predlogi sklepov ne utemeljujejo boljše rešitve, kot je ta predlog zakona. Samo - da tega zakona ne  sprejmemo in naložimo nek prazen sklep, iz katerega ne bo nič, za takšno rešitev nisem. Glasoval bom zato za predlog tega zakona in za rešitev problema, ki je pred nami v tej smeri, da se vsi zavedamo, da to papirnico, kvalitetno papirnico potrebujemo in nismo za to, da jo odkupi kdor koli izven naše države, ampak smo za to, da jo obdržimo v naši državi v večinskem deležu. Glasoval bom za.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Besedo dajem gospe Pozsonec. Se odpoveduje. Hvala lepa. Besedo dajem gospodu Lipoglavšku.</p>
               </sp>
               <sp>
                  <speaker>FRANC LIPOGLAVŠEK:</speaker>
                  <p>Hvala lepa. Gospod predsednik, se opravičujem, ker sem prej slišal, da je bilo še nekaj prijavljenih, pa nisem računal, da sem na vrsti.</p>
                  <p>Kolegice in kolegi, moral vam bom prezentirati še nekaj podatkov. Gre za očitek nesistemskega urejanja zadeve. Upam, da se spomnite problema Mostovne pri železnici. Tam smo govorili, da se sistemsko Mostovna mora vključiti, čeprav je bil njen program precej drugačen in so se želeli izklopiti iz podržavljenja.</p>
                  <p>Naslednje, če se spomnimo razprave nazaj, okrog podržavljenja premoženja lokalne samouprave. Tudi tu je tak problem; računam, da večina nasprotuje takšnemu načinu dela, vendar videli bomo, kakšno bo glasovanje.</p>
                  <p>Pri tej konkretni rešitvi gre za to, da se z voljo zaposlenih, in mislim, da tudi z interesom države, zagotovi normalno poslovanje nekega ekskluzivnega proizvajalca nekega proizvoda, ki je dokaj iskan v svetu. Že včeraj sem rekel, da je le 6 proizvajalcev in da tudi med temi proizvajalci teče huda borba, kdo bo kakšno tržišče osvojil, kje bo kdo nastopal. In za primer naj vam povem - ta tovarna ima že svoje izkušnje s tujim partnerjem. Ta tovarna je gradila svoj obrat, kjer se proizvajajo naše magnet kontne kartice, ki jih imamo pri pošti, pri banki za bankomate in je ta obrat bil k sreči financiran z 49% tujega partnerja in z 51% domače tovarne. Pravim, k sreči. Zaradi naše inflacije (in veste, da smo takrat delali zelo veliko na teh premaznih papirjih) je bila pri nas izredno velika poraba teh samolepilnih etiket in je bil zaslužek tovarne izredno velik. Tujec je ves dobiček iz svojega deleža lastnine prenesel v tujino in ni vlagal ničesar v posodobitev proizvodnje. K sreči je tovarna papirja potem uspela ponuditi dosti velik znesek tujcu in odkupiti ta 49% delež. Tako da je ta realna nevarnost posega tujega partnerja v sedanjem času še veliko večja.</p>
                  <p>Nekateri ste razpravljali o tem, kako bi s tem, ko bi banka prevzela lastniški delež nad to tovarno, za to banko nastali ne vem kako veliki problemi. Očitno se še ne zavedamo, da lastništvo pomeni na nek način tudi obveznost, pomeni skrb za to, da je pravi management postavljen, pomeni to, da se na koncu leta naredijo bilance, pomeni to, da se izmisli, kaj se bo naredilo z dobičkom ali z izgubo. Pretekla izguba, v tej tovarni papirja v Radečah je nastala zaradi političnih razlogov osamosvojitve in ne zaradi slabega poslovanja. V svoji razpravi sem že včeraj pojasnil, da je ta tovarna zaradi svojega načina dela in tudi zaradi znanja, ki ga je imela na tem tržnem segmentu, na tržnem področju, uspela iz naše skupne države potegniti kar velik delež, se posodobiti in ustvarjati pogoje za dobro, solidno gospodarsko poslovanje tudi ostalih subjektov. Zaradi svojega, sicer monopolnega položaja, je seveda bilo za tuje trge - zdaj pa govorim tuje trge, zunanje - in zaradi sporazuma z Banko Jugoslavije, je bilo dejansko to podjetje onemogočeno, da bi se razvijalo normalno tržno in da bi tržilo tudi na ostalih evropskih in svetovnih tržiščih. Le 20% svoje proizvodnje so v tistem času, v času osamosvojitve namenjali na tuje trge. Nekateri stroški po osamosvojitvi so ostali - stroški delovne sile, stroški energije, stroški vzdrževanja itd., ti so ostali, pa če je proizvodnja tekla ali ne. In prestrukturiranje - mislim tržno prestrukturiranje, ne proizvodno - zahteva svoj čas in zahteva svoj denar. In ker tega denarja v naši skupni oziroma posamezni vreči ni bilo toliko, se je dejansko podjetje danes znašlo pred tem, da bo moralo prenehati s svojim poslovanjem; kar bo direktna izguba za nas v Sloveniji, bo pa seveda posredna korist za konkurenco. Ta izguba se pa ne meri samo z izgubo delovnih mest, z upokojitvijo in temi stroški. Ta izguba bo druga, na transportu, ta izguba bo na tem, da bo monopolni položaj drugih tovarn proizvajalk vrednostnih papirjev, ki bodo v Sloveniji diktirali kar drugačno ceno vrednostnih papirjev kot pa je danes.</p>
                  <p>Tako, da mislim, da bi s tako rešitvijo, kot jo predlagamo v tem zakonu, na nek način zadevo zelo hitro in učinkovito rešili, kar je pogoj uspešnega nadaljnjega delovanja te tovarne papirja.</p>
                  <p>Še enkrat opozarjam na nevarnost, da pride tovarna v tuje roke in s tem bojazen, da se dobro utečena proizvodnja eliminira preprosto zaradi tega, ker se bo želelo eliminirati konkurenco.</p>
                  <p>Moram reči, da podpiram tudi te sklepe, ki jih je gospod Feri Horvat predlagal; samo sklepi niso zavezujoči, zato bi tako rekel: da mi ta zakon sprejmemo, ga pa lahko zelo hitro tudi spremenimo; ker zakon o Banki Slovenije je potreben, če drugega ne, vsaj nekaterih redakcijskih popravkov in bi se lahko dogovorili, da to storimo v jesenskem času. In če se bodo takrat v vladnem delu, če tako rečem, zgodili neki premiki, se lahko takrat dogovorimo, da se ta zadeva, lastnina prenese z Banke Slovenije na Vlado, na državo in zadeva normalno teče naprej - če je sistemsko sporna. Če pa ni sistemsko sporna, sem pa prepričan, da bo ta firma poslovala pozitivno in da bo breme tega pozitivnega poslovanja potem zelo majhno. V bistvu bomo imeli samo to breme, da bomo ugotavljali, da je prihodek Banke Slovenije nekaj večji in bomo odločali, komu bomo ta dobiček razdelili. Sem pa prepričan, da je pri šestih proizvajalcih v svetu mogoče zelo dobro tržiti te zadeve. In še enkrat poudarjam to svojo včerajšnjo misel, da ni mogoče vredne tovarne, sposobne tovarne, proizvodnje dati v upravljanje skladu, ker s tem ne bomo pridobili novih trgov, jo je pa vredno dati tistemu, ki bo z njo z vso skrbnostjo delal; in mislim, da to je Banka Slovenije, to moram reči, da je že v preteklem obdobju banka na neki način pokazala to svojo pripravljenost.</p>
                  <p>In nenazadnje. Včeraj sem vam bral dokument, ki ga je podpisal guverner banke; tudi vice guverner je na Odboru za gospodarstvo zagovarjal približno isto stališče, ki se pa je do danes nekoliko modificiralo v negativni smeri. Tako da mislim, da imamo s tem tudi opravičilo, zakaj smo podpisniki zakona predlagali takšen zakon. Preprosto, ker smo verjeli izjavam nekaterih ljudi iz Banke Slovenije, da je banka pripravljena na tak način zadevo reševati. Zato mislim, da je zakon upravičen in bi vas pozval, da ga podprete. Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Želi še kdo razpravljati? Razpravo zaključujem. Sedaj bom najprej dal na glasovanje sklep komisije Državnega zbora (prosim, da pokličete kolegice in kolege v dvorano,) nato pa, če sklep ne bo sprejet, bom dal pol ure odmora, ki ga zahteva poslanska skupina Slovenske nacionalne stranke.</p>
                  <p>Sklep se glasi: "Državni zbor ne podpira sprejema predloga zakona o dopolnitvah zakona o Banki Slovenije in hitrega postopka". Oziroma, da bo bolj enostavno, da malo spremenim: "Predlog zakona se ne sprejme". To je predlagalo matično delovno telo. Obrazložitev glasu gospod Kopše. Prosim pa tudi vodje poslanskih skupin, da zagotovijo večjo prisotnost v dvorani.</p>
               </sp>
               <sp>
                  <speaker>JOŽEF KOPŠE:</speaker>
                  <p>Naša poslanska skupina je zahtevala odmor zaradi preučitve najavljenih sklepov, gospod podpredsednik, in prosim, da to upoštevate, ker je nujno. Vi ste hoteli na hitro dati na glasovanje en sklep, ki je zelo pomemben. Sedaj je prišel vodja poslanske skupine in njemu prepuščam besedo.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Gospod Kopše, vodja vaše poslanske skupine je bil sedaj tu pri meni in je zahteval pol ure odmora. Ampak najprej glasujemo o sklepu matičnega delovnega telesa. Dajem sklep, da se zakon ne sprejme, na glasovanje. Obrazložitev glasu, gospod Pregelj. Jaz dajem takšen sklep na glasovanje. Proceduralno, gospod Pregelj.</p>
               </sp>
               <sp>
                  <speaker>ŽARKO PREGELJ:</speaker>
                  <p>Spoštovani! Čeprav vodite sejo, gospod predsedujoči, ne morete delati proti poslovniku. Poslovnik predvideva pri hitrem postopku, da se opravijo vse tri obravnave na isti seji, ena za drugo. Torej, kot jaz razumem, je prva obravnava v bistvu zdaj v teku in ob prvi obravnavi se tak sklep ne more sprejeti. Sprejme se pa lahko odločitev, da zakon ni primeren za drugo branje. Mislim, da morate upoštevati poslovnik</p>
                  <p>tako, kot je poslovnik narejen in ne si ga izmišljati na novo. Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa, gospod Pregelj. Prosim, da si pogledate 185. člen, kaj naredi Državni zbor na koncu prve obravnave. Če ta sklep ne bo sprejet, bomo šli na drugo obravnavo. Želi še kdo besedo? Ne, zato dajem sklep, da se zakon ne sprejme, na glasovanje. Ugotovimo sklepčnost! (60 prisotnih.)</p>
                  <p>Kdo je za? (27 poslancev.) Je kdo proti? (30 poslancev.)</p>
                  <p>Ugotavljam, da sklep ni sprejet. To pomeni, da prehajamo na drugo obravnavo. Ali želi kdo vložiti amandmaje? Gospod Jelinčič, vi ste zahtevali za sklepe in sedaj tisti sklepi niso potrebni, ker prehajamo v drugo obravnavo, ker je Državni zbor odločil, da zakon obravnava. Prosim, da vložite amandmaje. Vložena imamo dva amandmaja. Gospod Kopše, proceduralno.</p>
               </sp>
               <sp>
                  <speaker>JOŽEF KOPŠE:</speaker>
                  <p>Gospod predsedujoči! Poslanska skupina SNS zahteva pol ure odmora, da pripravi določene amandmaje.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Kolegice in kolegi, prosim, da sejo začnemo točno ob 12.00 uri. Prekinjam  redno sejo.</p>
               </sp>
               <stage>(Seja je bila prekinjena ob 11.30 uri in se je nadaljevala ob 12.15 uri.)</stage>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Spoštovane kolegice, spoštovani kolegi! Prosim, da najprej ugotovimo prisotnost v dvorani.</p>
                  <p>Ugotovimo prisotnost! Ugotavljam, da je navzočih 59 poslank in poslancev.</p>
                  <p>Gospod Jelinčič, zahtevali ste odmor. Želite besedo po odmoru? (Ne želite.) Proceduralno gospod Verzolak.</p>
               </sp>
               <sp>
                  <speaker>IVAN VERZOLAK:</speaker>
                  <p>Hvala za besedo. Opravičujem se, ampak bi prosil gospoda Leniča, če mi lahko prebere svoj rokopis. Res ga nisem uspel prebrati.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Gospod Verzolak. Ko bomo obravnavali člene, boste lahko to rekli; to ni bilo proceduralno. Prihajamo v drugo obravnavo. Obveščen sem, da se želi vložiti tudi deset podpisov, da se ponovno opravi splošno razpravo. Prosim, če želite, da to opravite čimprej. Prosim gospod Rejc. Imate besedo proceduralno.</p>
               </sp>
               <sp>
                  <speaker>IZIDOR REJC:</speaker>
                  <p>Spoštovani gospod predsednik! V sklepu komisije za spremljanje lastninskega preoblikovanja je bilo tudi drugo določilo, ki pravi, da smo proti hitrem postopku in o tem nismo glasovali in prosim, da se glasuje.    </p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Mislim, da je to bilo glasovano že pri dnevnem redu.</p>
               </sp>
               <sp>
                  <speaker>IZIDOR REJC:</speaker>
                  <p>Mi smo to poročilo dali kasneje in mislim, da se je moralo nekako upoštevati.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Kolikor vem, je Državni zbor o tem že določal in je sprejel, da se zakon uvrsti na dnevni red, in da se obravnava po hitrem postopku. Torej prehajamo, ker nisem dobil vloženih deset podpisov za... Imamo štiri amandmaje. Gospa Metka Karner-Lukač. Prosim gospod Rejc.</p>
               </sp>
               <sp>
                  <speaker>IZIDOR REJC:</speaker>
                  <p>Proceduralno. Prosim za deset minut pavze, da bomo te podpise pobrali.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Predlagal bi, da te podpise čimprej vložite tukaj, da bi počakali kar v dvorani. Bomo počakali v dvorani, ne bom odredil odmora. Prosim gospod Jagodnik. Izvolite. Na podlagi drugega odstavka 188. člena je skupina desetih poslancev vložila zahtevo, da se opravi splošna razprava. In odpiram splošno razpravo o zakonu. Kdo želi besedo? Prosim, gospod Kopač.</p>
               </sp>
               <sp>
                  <speaker>JANEZ KOPAČ:</speaker>
                  <p>Hvala lepa. Moj prispevek k splošni razpravi sem vam sicer že podal prej in seveda na tistem vztrajam. Menim pa, da bi rabili tudi stališče Vlade oziroma vsaj predstavnika Vlade, kajti menim, da gre za tako pomemben zakon, da bi se Vlada do njega morala opredeliti. Torej predlagam, da zadolžimo Vlado, da nam predstavi svoje stališče. Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Želi še kdo besedo? Gospod Izidor Rejc, prosim.</p>
               </sp>
               <sp>
                  <speaker>IZIDOR REJC:</speaker>
                  <p>Spoštovani podpredsednik, gospe in gospodje! Menim, da je bilo v prejšnjem delu razprave veliko povedanega predvsem v smeri, da imamo zakonodajo, ki s primerno voljo lahko reši to situacijo v tovarni Radeče papir. Menim, da obstoječa zakonodaja lastninskega preoblikovanja in vse možnosti, ki iz tega izhajajo, omogoča lastninjenje; in seveda smer lastninjenja je jasna, tudi udeležba zaposlenih. Mislim pa, in sem prepričan, da predlagani zakon nekako ne more biti v smislu naše ustave, ker doslej sprejeti zakoni pokrivajo tudi področje tega podjetja, se pravi podjetja Radeče papir in ne vem, kako bi lahko ubrali nek poseben princip za lastninjenje tega podjetja. Menim, da v ustavi tega mesta ni, in da smo zato sprejeli ustrezen zakon. Jasno pa je, kot nakazuje tudi predlog sklepa gospoda Ferija Horvata, predsednika Odbora za gospodarstvo, da se po tisti poti lahko situacija uredi.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Želi še kdo besedo v splošni razpravi? Ima kdo kakšno stališče ali sklep, da ga sprejmemo? Prosim, gospod Izidor Rejc.</p>
               </sp>
               <sp>
                  <speaker>IZIDOR REJC:</speaker>
                  <p>Spoštovani gospod podpredsednik, gospe in gospodje. Na osnovi povedanega predlagam sklep Državnemu zboru, da se predlog zakona o dopolnitvi zakona o Banki Slovenije vrne v prvo obravnavo in da Komisija za lastninsko preoblikovanje pripravi stališča za septembrsko sejo in da je to reden postopek. Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. S tem se seveda zakon vodi tudi v rednem postopku.</p>
                  <p>Želi še kdo v splošni razpravi sodelovati? Gospod Kopše? (Ne.) Hvala lepa.</p>
                  <p>Splošno razpravo zaključujem in dajem na glasovanje predlog sklepa, ki ga je povedal gospod Rejc: "Predlog zakona o dopolnitvah zakona o Banki Slovenije se vrne v prvo obravnavo in v redni postopek. Komisija za spremljanje in nadzor lastninskega preoblikovanja podjetij pripravi sklepe in stališča za septembrsko sejo Državnega zbora na podlagi razprave, ki se je dogajala v Državnem zboru".</p>
                  <p>Gospa Breda Pečan, obrazložitev glasu.</p>
               </sp>
               <sp>
                  <speaker>BREDA PEČAN:</speaker>
                  <p>Žal, nisem mogla pisno pripraviti, vendar je sprememba tega sklepa zelo enostavna. Predlagala bi, da bi Državni zbor sprejel sklep, da se druga in tretja obravnava tega zakona opravita na septembrskem zasedanju Državnega zbora. Se pravi, da se ne vrača v prvo obravnavo, temveč, da se opravi druga in tretja obravnava na septembrski seji. Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa, gospa Pečanova. Glede na delo v Državnem zboru smo imeli več takih predlogov in o tem bomo sklepali takrat, ko bomo imeli to točko dnevnega reda, da združimo drugo in tretjo obravnavo. Takega predloga skladno s proceduro, ne morem dati na glasovanje. Glasujemo o sklepu gospoda Izidorja Rejca. Ugotovimo sklepčnost! (62 prisotnih.)</p>
                  <p>Kdo je za? (35 poslancev.) Je kdo proti? (24 poslancev.)</p>
                  <p>Ugotavljam, da smo sklep sprejeli.</p>
                  <p>S tem zaključujem to točko dnevnega reda in prekinjam redno sejo in prehajamo na izredno sejo.</p>
                  <p>Počakajte gospa Pečan, boste dobili besedo na izredni seji. Pričenjamo izredno sejo. Ne morem prej dati besede. Točka je bila prekinjena, gospa Pečanova. Točko sem prekinil s tem, ko smo prevzeli to, da stališča in sklepe pripravi komisija; ko bomo imeli stališča in sklepe, boste lahko dali tudi v prvi obravnavi potem dodatna stališča in sklepe. Ugotovimo sklepčnost! (49 poslancev.) Ugotavljam, da je navzočih 49 poslank in poslancev.</p>
                  <p>Proceduralno ima gospa Nada Skuk. Izvolite.</p>
               </sp>
               <sp>
                  <speaker>NADA SKUK:</speaker>
                  <p>Hvala lepa. Lepo pozdravljeni! Jaz bi lepo prosila vodstvo Državnega zbora in kolege, da bi vendarle na redni seji opravili še tretjo obravnavo obrtnega zakona, dobesedno se delamo norca sami iz sebe. Sprejeli smo na dnevni red, da se opravi druga in tretja obravnava. K tretji obravnavi obrtnega zakona je sprejet v bistvu na odboru samo redakcijski amandma in en amandma poslanske skupine in to bi lahko opravili v kratkem, ne pa da pustimo 60 tisoč obrtnikov, da čakajo na zakon v tretji obravnavi do septembra. Predlagam, da še to točko obravnavamo na redni seji.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Gospa Skukova, vi predlagate, da preden preidemo na izredno sejo, obravnavamo ta zakon in potem izredno sejo in nato zopet redno sejo; če sem vas prav razumel. V začetku sem napovedal, da bomo najprej obravnavali to točko, ki smo jo sedaj obravnavali in nato prehajamo na izredno sejo o lokalni samoupravi. Vi pa zdaj predlagate, da izredno sejo o lokalni samoupravi ne bi opravili, ampak, da bi pred tem opravili razpravo o tretji obravnavi obrtnega zakona. Takšen proceduralni predlog  gospe Skukove dajem na glasovanje. Gospa Skuk, vi predlagate, da pred izredno sejo opravimo razpravo o obrtnem zakonu. Predlog gospe Skukove dajem na glasovanje.</p>
                  <p>Ugotovimo sklepčnost! Obrazložitev glasu, gospod Školč. Kolegice in kolegi, prosim vas, da ne zapletate procedure, ki je že sama po sebi težka, v teh vročih dneh.</p>
               </sp>
               <sp>
                  <speaker>JOŽEF ŠKOLČ:</speaker>
                  <p>Hvala lepa. Seveda bom glasoval proti, čeprav si želim, da bi bil tudi ta obrtni zakon, kot vsi drugi, ki so na redni seji, sprejeti še v mesecu juliju. Toda, treba si je položiti roko na srce predvsem v vrsti, v kateri sedijo iz SKD - in včerajšnja izredna seja ni mogla biti končana zaradi znamenitega odmora. Tako da menim, da je potrebno iti po vrsti, ker drugače bo seveda gospod Peršak upravičeno zahteval, da se pred izredno sejo govori tudi o volilni kampanji itd. Menim, da za vse tiste, ki sedimo v teh klopeh, mora biti neka predvidljivost. In manj ko bo proceduralnih zapletov, lažje bomo prišlo do tega zakona. Hvala lepa.</p>
               </sp>
               <sp>
                  <speaker>PREDSEDNIK VLADIMIR TOPLER:</speaker>
                  <p>Hvala lepa. Obrazložitev glasu gospod Zagožen, potem gospod Mozetič in gospod Rejc. Samo obrazložitev glasu je, ni nobena razprava in nobene replike, ker je proceduralni predlog gospe Skukove.</p>
               </sp>
               <sp>
                  <speaker>DR. JOŽE ZAGOŽEN:</speaker>
                  <p>Glasoval bom za to, da bi to delo opravili, ker to lahko storimo v 5 minutah. In če je možno, prosim, da ne bi zapravili najprej pol ure za to, da bi prišli do tistih potrebnih 5 minut. Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Tudi jaz vas prosim, in prosim, če je možno, da se odpoveste obrazložitvi glasu. Gospod Mozetič želi obrazložiti glas. Izvolite.</p>
               </sp>
               <sp>
                  <speaker>MIROSLAV MOZETIČ:</speaker>
                  <p>Kar zadeva obrazložitve glasu, bom glasoval za. Potem bom pa spet protestiral: tako kot včeraj tudi danes ni bila dana beseda, ko je bila zaprošena. Po proceduri, če kdo zahteva besedo za proceduro, jo mora dobiti. Gospod Školč, upam, da si boste tudi vi dali roko na srce, pa morda še kam drugam, tako da ni treba gledati samo v naše vrste, ampak poglejte tudi svoje vrste.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Bila je obrazložitev glasu in proceduralno hkrati. Glasujemo o predlogu gospe Nade Skuk. Se opravičujem, gospod Rejc ima obrazložitev glasu.</p>
               </sp>
               <sp>
                  <speaker>IZIDOR REJC:</speaker>
                  <p>Spoštovani podpredsednik! Za včerajšnje zadnje stanje števila poslancev: nas je bilo tudi pod 30 in seveda, če še mene štejete, potem nismo bili mi odločilni za to, ali je bila sklepčna ali ne.</p>
               </sp>
               <sp>
                  <speaker>PREDSEDNIK VLADIMIR TOPLER:</speaker>
                  <p>Na glasovanje dajem sklep, da bomo sedaj opravili najprej tretjo obravnavo obrtnega zakona. Ugotovimo sklepčnost! (54 prisotnih.)</p>
                  <p>Kdo je za? (42 poslancev.) Je kdo proti? (8 poslancev.)</p>
                  <p>Ugotavljam, da je sklep sprejet. Torej smo še vedno na redni seji in prehajamo v <title>TRETJO OBRAVNAVO OBRTNEGA ZAKONA.</title></p>
                  <p>Ali želi besedo predstavnik Vlade? (Ne.)</p>
                  <p>Predlog zakona je za tretjo obravnavo pripravila Vlada Republike Slovenije. Želi besedo predstavnik Vlade? (Ne.) Predlog zakona ja obravnaval Odbor za gospodarstvo kot matično telo. Želi poročevalec besedo? (Ne.) Želi besedo predstavnik sekretariata? (Ne.)</p>
                  <p>Vložena imamo dva amandmaja, ki ste ju prejeli dne 28.7.1994. K 5. členu predlaga amandma poslanska skupina Slovenske ljudske stranke (odbor ga podpira, mnenja Vlade nimamo) in k 8. členu predlaga amandma Vlada, odbor podpira.</p>
                  <p>Se opravičujem. Želijo besedo o zakonu predstavniki poslanskih skupin? Proceduralno, gospa Pečan, izvolite.</p>
               </sp>
               <sp>
                  <speaker>BREDA PEČAN:</speaker>
                  <p>Predlagam, da počakamo toliko časa, da bo prišel predstavnik Vlade, ker namreč gospod Vlaj in gospa zraven njega nista predstavnika, ki bi lahko zagovarjala oziroma odgovarjala na pripombe v zvezi z obrtnim zakonom. Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa, gospa Pečan. Predstavniki Vlade so bili vabljeni. Če jih ni, je to njihova stvar. Gospod Potrč, prosim, proceduralno.</p>
               </sp>
               <sp>
                  <speaker>MIRAN POTRČ:</speaker>
                  <p>Gospod predsedujoči, ne krivim vas, niti kogarkoli direktno iz vodstva Državnega zbora, moram pa povedati, da je način dela v teh dveh tednih nemogoč. Mi imamo dve izredni seji in eno redno sejo in vsakih pet minut skačemo iz ene redne na drugo izredno, iz druge izredne na to točko in sprejemamo vsak moment nove sklepe. Takšen način dela je mogoč, samo če kdo misli, da lahko Državni zbor in poslanci tako resno delajo, je pač drugega mnenja kot jaz. In ta moment je bilo sklenjeno, sam sem glasoval za, da pride obrtni zakon. Ampak mislim, da je prav, da potem počakamo pet minut, da lahko predstavnik Vlade pride, ker sem obveščen, da bo o tem amandmaju govoril, ker ima o tem amandmaju Vlada stališče. Ni pa res, da je predstavnik Vlade kriv - če se zjutraj napove, da bo en vrstni red dela, čez pol ure se pa spremeni ta vrstni red. In to smo delali včeraj, predvčerajšnjim in danes - vsake pol ure drugače. To je neresno delo. Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa, gospod Potrč. Vodstvo Državnega zbora je predlagalo dnevni red, kot je bil, vendar je Državni zbor s sklepom to spremenil in prosim, da to upoštevate. Če ne bi dal sklepa na glasovanje, bi pa res lahko bila vsa krivda zvaljena na vodstvo. Predstavniki Vlade pa so bili obveščeni. Sprašujem, želi kdo besedo kot poslanka ali poslanec? Prosim, gospod Potrč, izvolite.</p>
               </sp>
               <sp>
                  <speaker>MIRAN POTRČ:</speaker>
                  <p>Hvala lepa. Predlaganega amandmaja ne podpiram. Bil sem eden od sopodpisnikov amandmaja k 8. členu, v katerem sem želel, da bi ob pripravi predloga zakona našli nek ustrezen medsebojni odnos med obrtno dejavnostjo, med trgovsko in med gostinsko dejavnostjo. Nobenega dvoma ni, da želimo s tem zakonom obrtni dejavnosti dati poseben tretma - zato tudi imamo poseben obrtni zakon - bilo bi pa, po mojem, napačno, če bi s sprejemom obrtnega zakona posegali v nekatere druge dejavnosti na ta način, da bi bilo preveliko prekrivanje. S strani Združenja trgovcev in s strani Vlade je bilo jasno stališče, da je nujno potrebno v obrtni dejavnosti omogočiti tudi maloprodajo, vendar maloprodajo povezano z obrtnimi storitvami, ne pa maloprodajo na sploh. Predlog, ki ga je Slovenska ljudska stranka vložila, predvideva, da se naj v obrtnih delavnicah vrši tudi maloprodaja, da rečem, česarkoli in komurkoli. Mislim, da to ni dobro. Zaradi tega bom proti temu. Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Želi še kdo besedo? Gospod Kopše, prosim.</p>
               </sp>
               <sp>
                  <speaker>JOŽEF KOPŠE:</speaker>
                  <p>Poslanska skupina Slovenske nacionalne stranke bo vložila amandma na 5. člen tega zakona (kot poslanska skupina, seveda); ravnokar se piše.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Prosim, gospa Skuk.</p>
               </sp>
               <sp>
                  <speaker>NADA SKUK:</speaker>
                  <p>Hvala lepa. Moram reči, da sem bila prisotna na Odboru za gospodarstvo in mi je prav žal, da poročevalec ni poročal o tem. Tam so bili tudi predstavniki Vlade, tako da je njihovo mnenje, k amandmaju k 5. členu znano. V poročilu delovnega odbora je napaka, ker piše, da je odbor podprl amandma poslanske skupine Slovenske ljudkse stranke k 8. členu, kar ne drži; to je v bistvu tiskarska napaka. Ni pa res, da bi ta amandma pomenil, da se vrši maloprodaja, saj lepo piše v amandmaju, da se opravi prodaja na drobno določenega blaga, predvsem rezervnih delov in potrošnega materiala, ki ga obrtnik uporablja pri opravljanju svojih storitev. To pomeni, da lahko prodaja material iz svojega asortimana. To so razni servisi. Na primer, za primer lahko govorimo o urarju, ki, če bo prodal pašček za uro, bi bil lahko že kaznovan, to pa verjetno ni taka katastrofa, če proda samo pašček za uro tistemu, ki mu je uro tudi popravil, ampak tudi neki drugi stranki. Tako, da ta amandma v bistvu ne pomeni neke trgovske dejavnosti, ampak samo servisom omogoča, kot lepo piše, da v okviru svojega asortimana tudi kakšen izdelek prodajo - potrošnega ali rezervnih delov.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Repliko ima gospod Potrč.</p>
               </sp>
               <sp>
                  <speaker>MIRAN POTRČ:</speaker>
                  <p>Hvala lepa. Gospo Skukovo bi, ker nisem bil na odboru, predvsem pa predsednika odbora, gospoda Horvata, prosil, ali je v poročilu res napaka, kakor sem razumel, in da odbor ne podpira amandmaja Slovenske ljudske stranke k 8. členu. To informacijo bi rad dobil. Govoril sem namreč samo o tem amandmaju, ne o amandmaju Vlade, ki ga tudi podpiram. Kar zadeva vsebino, gospa Skukova, je pa stvar preciznosti, stvar tolmačenja, stvar razumevanja in stvar zavajanja vaša razprava. Vi dobro veste, da smo se dogovorili, da tistemu, ki se mu opravi usluga, je možno tudi vse, kar je povezano z uslugo, prodajati. Sicer pa, če nekdo lahko prodaja komurkoli, res da omejen obseg proizvodov - se z vami strinjam - je to seveda trgovina. Sem pač proti temu, da se trgovska dejavnost opravlja v obrti. To je potem trgovina.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Gospod Pregelj.</p>
               </sp>
               <sp>
                  <speaker>ŽARKO PREGELJ:</speaker>
                  <p>Spoštovani! Dovolite, da pojasnim ta amandma, ki ga je vložila poslanska skupina Ljudske stranke k 5. členu, ne k 8. členu; to je napaka v poročilu odbora. Ta amandma je k 5. členu. Nanaša se na drugi odstavek 5. člena in poizkuša precizirati, kaj lahko obrtnik, ki ima registrirano dejavnost kot določeno storitveno dejavnost - gre tukaj predvsem za servise - lahko poleg storitve še prodaja. Jasno je, da če opravi storitev določeni stranki, npr. zamenja nek del v nekem stroju, potem je jasno, da ta del tudi proda. Tu ni nobenega dvoma.</p>
                  <p>Tako kot je sedaj gospa Skuk poskušala pojasniti, urar ravno tako lahko proda določeni stranki pasek, pa ni nujno, da ga v tistem hipu tudi montira na uro.</p>
                  <p>Če bi bili tukaj neživljenjski in zahtevali strogo ločevanje prodaje teh rezervnih delov v teh servisih, bi v resnici te obrtnike po nepotrebnem spravili v stalno skušnjavo ali v kršenje zakonov.</p>
                  <p>Poleg tega je bil ta amandma predlagan tudi zato, ker predvsem v posameznih krajih, ki niso blizu večjih centrov, npr. v bolj odročnih manjših krajih, obstaja določena servisna dejavnost, je nesmiselno zahtevati, da je zraven tega še neka trgovska zadeva, neka trgovina, ki bi prodajala ustrezne rezervne dele; še večji kraji v Sloveniji si tega ne morejo privoščiti.</p>
                  <p>Zato menim, da ima pooblaščeni serviser pravico, da prodaja tiste dele, ki jih uporablja pri svojem delu. To lahko Vlada z lahkoto nadzoruje, ko bo tako storitveno dejavnost predpisala v svojih uredbah in tam to natančno lahko opredeli, kaj lahko proda in kaj ne sme. To je zelo življenjski predlog in ni nastal iz nobenega drugega razloga, kot pomagati ljudem v tistih krajih, kjer ni posebnih specializiranih trgovin z rezervnimi deli, da si lahko na način, brez večjih stroškov, popravijo svoje aparate. Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Gospod Feri Horvat, potem pa gospod Kopše. Ali imate repliko, gospa Skuk? Prosim, gospa Skuk.</p>
               </sp>
               <sp>
                  <speaker>NADA SKUK:</speaker>
                  <p>Moram replicirati, ker sem hotela biti čim krajša, se zdi, da nisem bila dobro razumljena. Potrebno je prebrati celotni odstavek, ker v nadaljevanju tega stavka - tu je spremenjen prvi stavek - v nadaljevanju drugi stavek pa govori, da opravljanje prodaje teh izdelkov mora biti vpisano v obrtno dovoljenje. Gotovo, kdor bo izdajal obrtno dovoljenje, ne bo dovolil, da bi ta prodajal trgovski material, ki ne paše v njegove izdelke.</p>
                  <p>In kot vsi poznamo, inšpektorji še preradi obiskujejo - tako tržni, kot delovni, kot sanitarni itd. - obrtne obratovalnice in kontrola je zagotovljena preko knjig, preko inšpektorjev. Tako da se govori tu za tem pultom že o nekem iskanju lukenj v zakonu skozi to, če bi bilo to določeno, kar pa mislim, da ni korektno in ne moremo zdaj predvideti že vnaprej pri vsakem členu, kdo bo ta člen izkoriščal. Tukaj je lepo napisano, kot sem rekla, to se opredeli v obrtnem dovoljenju, zato imamo tržne inšpektorje in ne vem kakšne še, pa naj pač oni svoje opravljajo. Tako kot je pa gospod Pregelj rekel, moramo biti tudi pri takih določbah življenjski in s tako opredelitvijo dovolj omejimo, da se ne razširi ta prodaja v nekontrolirane meje. Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Replika na repliko ima gospod Potrč. Prosim vse tiste, ki ste uvrstili to točko na dnevni red in ste rekli, da se bo končalo v petih minutah, prosim, da to tudi upoštevate.</p>
               </sp>
               <sp>
                  <speaker>MIRAN POTRČ:</speaker>
                  <p>Gospa Skukova, samo to, ker se je to sigurno nanašalo na mene. Razpravljam o stvareh, ki jih preberem. Če morda imate vi drugo prakso, ne vem, meni ni treba brati členov, ker sem jih prebral tudi sam. Ampak kljub temu, zakaj omejeni obseg? To pomeni trgovsko dejavnost. Samo to je bila moja trditev. Imamo pa o tem lahko različne poglede: nekdo se za to zavzema, drugi se za to ne zavzema. Kar zadeva kdo bo izdajal dovoljenja, pa vemo: izdajalo jih bo nekaj obrtnikov sami sebi. Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Gospod Kopše, replika.</p>
               </sp>
               <sp>
                  <speaker>JOŽEF KOPŠE:</speaker>
                  <p>Obrazložitvi gospoda Preglja in seveda delno tudi gospe Skukove. Poglejte, intenca tega predloga in amandmaja Slovenske ljudske stranke je več kot dobra, vendar ni logična. V 2. členu imamo napisano takole: "da prodaja na drobno določeno blago, ki ga obrtnik uporablja pri opravljanju teh storitev". Ali bo ta obrtnik v nekem malem kraju sam sebi konkuriral, ker bo prodajal servisne dele za tisto obrt, katero sam opravlja? Rekli pa smo, da bo to pomoč. To se pravi, da bo on toliko blagohoten in bo dajal servisne dele, da bodo ljudje doma "šušmarili" in sami popravljali in da ne bodo k njemu prinesli tega stroja, ali podobnih stvari popraviti. Tu ni logike, gospod</p>
                  <p>Pregelj, in zato smatramo, da je verjetno skozi to hotela Slovenska ljudska stranka kaj drugega doseči, potem mora razložiti; ker vaša razlaga, gospod Pregelj, k temu drugemu odstavku 5. člena, enostavno ne paše. Nisem videl še obrtnika, ki bi sam sebi konkuriral.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Gospod Horvat.</p>
               </sp>
               <sp>
                  <speaker>FRANC (FERI) HORVAT:</speaker>
                  <p>Hvala za besedo. Spoštovane kolegice in kolegi. Samo kratko pojasnilo v zvezi z odborom in pa poročilom. V poročilu je pri drugi alinei res tiskarska napaka; ne gre za 8., ampak 5. člen. Kar se pa odbora tiče, moram to reči: ob prisotnosti predstavnice Vlade, državne sekretarke, ki pokriva malo gospodarstvo, je odbor dejansko, tudi upoštevajoč njeno mnenje, podprl ta amandma s tem, kot lahko preberete v poročilu - ker je pa odbor tudi ugotovil oziroma predlagal - predlagatelj vendar še ugotovi, glede na pripombe, ki so bile dane, ali je zadeva v redu, ali ne in po potrebi tudi predlaga kakšen amandma. Očitno je, da se je predlagatelj oziroma ministrstvo posvetovalo z drugim resorjem v okviru Vlade, z resorjem trgovine in zato zavzelo potem drugačno stališče, se pravi odklonilno stališče proti amandmaju s stališča Vlade.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa, gospod Feri Horvat. Obveščam vas, da sem prejel še en amandma k 5. členu Slovenske nacionalne stranke. Predlaga, da se črtata drugi in tretji odstavek 5. člena. Želi še kdo besedo? Prosim, gospod Pregelj.</p>
               </sp>
               <sp>
                  <speaker>ŽARKO PREGELJ:</speaker>
                  <p>Spoštovani! Če bo izglasovan tak amandma, kot sem ga slišal, da ga je predlagala poslanska skupina Nacionalne stranke, potem bomo naredili izredno, bi se reklo, slabo delo. Namreč, verjetno bi onemogočili celo vrsto servisnih dejavnosti v manjših krajih, kajti enostavno ne bi uspeli zadev delati. Saj storitvena dejavnost ni zgolj neka storitev, se pravi privitje in odvitje določenega dela, ampak je tudi zamenjava tega dela z novim oziroma z delom, ki deluje. In ne vem zakaj greste zdaj v tako strogost in s tem ustvarjate nesmisel. Vem, kako delujejo veliki servisi, na primer avtomobilski, kjer v bistvu vsak mehanik gre v trgovino servisa, kupi tisti del, gre potem v delavnico, ga tam montira in potem ga na šaltarju v bistvu proda stranki. To je možno v velikih servisih. V majhnih, tam kjer imamo storitveno dejavnost, popravljanje čevljev, ur in podobnega, je to nesmisel. Dajte razumeti, da je to nesmisel in Vlada ima vso možnost, da v uredbah natančno opredeli, kaj se lahko dela na tak način, kot ta dva stavka omogočata, in kaj ne. Mislim, da potem skorajda ni več možno delati napak in je tudi inšpekcijski nadzor zlahka možen; ker enostavno mora biti v razvidu dejavnosti napisano, kaj lahko prodaja in nič drugega kot tisto. Tako da menim, da je tak amandma v resnici škodljiv celotnemu zakonu. Namesto, da bi pospeševal storitveno dejavnost, jo bo zaviral ravno v teh, nekoliko manjših krajih, kjer je še težje organizirati in težje kvalitetno opravljati.</p>
                  <p>Takega amandmaja ne bom podprl in mislim, da ga tudi drugi ne boste. Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Gospod Kopše.</p>
               </sp>
               <sp>
                  <speaker>JOŽEF KOPŠE:</speaker>
                  <p>Mišljenje gospoda Preglja kar dvakrat drži. Veliki servisi, ki prodajajo rezervne dele in delajo temu uslugo, kot grosisti majhnim obrtnikom zaračunavajo pri prodaji dela istočasno tudi uslužnostno uro, ki je v višini tiste tarife, ki jo oni porabijo brez nekaterih drugih stroškov.</p>
                  <p>Drugo, prej sem poudaril pri repliki gospodu Preglju. Ni logično, da obrtnik v majhnem kraju sam sebi odjeda delo, ljudje moji. S tem, ko proda rezervni del po normalni ceni, sam sebi odjeda delo, da bi lahko opravil to stvar in zaračunal storitev.</p>
                  <p>Še ena velika stvar je. Vse servisne storitve si med seboj niso enake. V določenih delih, v določenih stvareh je potrebna verificirana oseba, ki menjava določene dele, ki opravlja servisne storitve. Vsako delo v svetu in pri nas ne more opravljati vsak posameznik, ampak samo tisti, ki je za to izučen in šolan in na osnovi tega dobi obrtno dovoljenje.</p>
                  <p>Zato bom glasoval za naš amandma.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Gospod minister ima besedo. Prosim, da upoštevate to, kar ste prej tako trdno zatrjevali, da bomo točko končali v petih minutah. Upam, da ne bo to petdeset minut.</p>
                  <p>Prosim, gospod minister za gospodarske dejavnosti.</p>
               </sp>
               <sp>
                  <speaker>DR. MAKS TAJNIKAR:</speaker>
                  <p>V tem členu postavljamo dve omejitvi za trgovinsko dejavnost tistih, ki so sicer registrirani za storitveno dejavnost. In sicer, prvič, postavljamo omejitev v tem, da lahko tisti, ki opravlja storitveno dejavnost, prodaja v okviru trgovinske dejavnosti samo tistim osebam, ki jim nudi neko storitev. In drugič, lahko prodaja samo tiste stvari, ki jih rabi za opravljanje svoje stvari. To se pravi, sta dve omejitvi.</p>
                  <p>Če mi sedaj rečemo, da lahko prodaja tudi drugim osebam, potem eno od teh dveh omejitev odpravimo in na nek način omogočimo, da se obrtnik, ki je registriran za določeno storitveno dejavnost, od jutri naprej gre samo trgovino na drobno. To je ena od nevarnosti takšnega amandmaja. Razumem vsebino tega amandmaja, vendar se bojim, če bi tak amandma sprejeli, da bi pri tem enostavno naredili bližnjico mimo zakona o trgovinski dejavnosti, ki bi omogočala, da se trgovina širi kar tako, po nekih svojih lastnih kriterijih.</p>
                  <p>Mi smo ta amandma pogledali skupaj z Ministrstvom za ekonomske odnose in razvoj, ki je matično ministrstvo za zakon o trgovinski dejavnosti in se tudi on ne strinja. Tako, da ne podpiramo tega amandmaja.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Prehajamo na odločanje. Najprej dajem na glasovanje amandma k 5. členu obrtnega zakona, to je, da se črtata drugi in tretji odstavek; predlagatelj je poslanska skupina Slovenske nacionalne stranke. Če bo sprejet ta amandma, je amandma Slovenske ljudske stranke brezpredmeten. Ugotovimo sklepčnost! (49 prisotnih.)</p>
                  <p>Kdo je za? (9 poslancev.) Je kdo proti? (42 poslancev.)</p>
                  <p>Ugotavljam, da amandma ni sprejet.</p>
                  <p>Na glasovanje dajem amandma Slovenske ljudske stranke k 5. členu: Prvi stavek drugega odstavka 5. člena se spremeni tako, da se glasi: "Pri določenih storitvenih dejavnostih se lahko osebam, katerim se opravi storitev, zaradi zaokrožitve oziroma dopolnitve celovitosti dejavnosti, pa tudi drugim osebam, opravi prodaja na drobno določenega blaga, predvsem rezervnih delov in potrošnega materiala, ki ga obrtnik uporablja pri opravljanju teh storitev." Ugotovimo sklepčnost! (55 prisotnih.)</p>
                  <p>Kdo je za? (16 poslancev.) Je kdo proti? (37 poslancev.)</p>
                  <p>Ugotavljam, da amandma ni sprejet.</p>
                  <p>Na glasovanje dajem amandma k 8. členu: V drugi vrstici drugega odstavka se med besedi "če predloži" vstavi besede "fizična in zastopnik pravne osebe". Predlagatelj amandmaja je Vlada; odbor ga podpira. Ugotovimo sklepčnost! (48 prisotnih.)</p>
                  <p>Kdo je za amandma Vlade? (45 poslancev.) Je kdo proti? (1 poslanec.)</p>
                  <p>Ugotavljam, da je amandma sprejet.</p>
                  <p>Na glasovanje dajem zakon v celoti. Ugotovimo sklepčnost! (52 prisotnih.)</p>
                  <p>Kdo je za? (50 poslancev.) Je kdo proti? (Nihče.)</p>
                  <p>Ugotavljam, da je obrtni zakon sprejet.</p>
                  <p>S tem zaključujem to točko dnevnega reda.</p>
                  <p>Prekinjam redno sejo in prehajamo na 14. izredno sejo o lokalni samoupravi.</p>
               </sp>
               <stage>(Seja je bila prekinjena ob 12.56 uri in se je nadaljevala ob 13.56 uri.)</stage>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Prosim gospoda predsednika Državnega zbora, Hermana Rigelnika, ki želi besedo.</p>
               </sp>
               <sp>
                  <speaker>MAG. HERMAN RIGELNIK:</speaker>
                  <p>Tako vroče, kot je vam, je tudi meni, morda še malo bolj.</p>
                  <p>Ne bi rad repliciral gospodu Potrču, ki je v svojem izvajanju poizkušal reči, da je za te zaplete krivo tudi vodstvo Državnega zbora; kljub temu je potrebno dati odgovor na to njegovo povedano besedo. Začel bom pri dejstvu, zakaj smo uvrstili lokalno samoupravo na to sejo? Na pobudo gospoda Janeza Podobnika. Ko sem dobil besedo, sem predlagal takole: "Predlagam, (imam pred seboj magnetogram), da umaknemo lokalno samoupravo kot 52. točko z dnevnega reda te seje in da skličemo v okviru te seje, to se pravi do 29. julija, izredno sejo, kjer bomo obravnavali vprašanje lokalne samouprave. Zahtevali smo gradivo in upam, da ga bomo tudi dobili. Brez gradiva bo težko razpravljati.</p>
                  <p>Želi kdo besedo v zvezi s tem predlogom? Drugače dajem ta predlog na glasovanje. Ugotovimo sklepčnost! (72 prisotnih.)</p>
                  <p>Kdo je za? (64 poslancev.) Je kdo proti? (1 poslanec.)</p>
                  <p>Ugotavljam, da je predlog sprejet."</p>
                  <p>To se pravi, mi smo morali, kljub temu, da smo na kolegiju o tej stvari govorili, to stvar uvrstiti na dnevni red, ker je tako odločil Državni zbor in mislim, da je moč Državnega zbora bistveno večja kot moč kolegija.</p>
                  <p>Kar zadeva izredno sejo, ki jo je predlagala Vlada - Vlada ima svojo pravico v skladu s poslovnikom - in je bila tudi ta izredna seja izpeljana.</p>
                  <p>In obrtni zakon, ki smo ga dobili: Državni zbor, je tako odločil in o obrtnem zakonu smo razpravljali in ga tudi sprejeli.</p>
                  <p>Ko se bo pripravil poslovnik, bom, gospod Potrč, gospe poslanke in poslanci, izjemno vesel, če bomo upoštevali dejstvo, da bi bilo dobro predsedujočemu odnosno predsedniku dopuščati, da vodi dnevni red v skladu z dnevnim redom in v dogovoru z Vlado; tako, da bo Vlada v vsakem trenutku lahko prisotna.</p>
                  <p>To je majhno pojasnilo. Upam, da ne bo zamere.</p>
                  <p>Spoštovane kolegice in kolegi. Zaključili smo na nek način polletno delo v letu 94. Imeli smo 7 rednih in 12 izrednih sej; skupaj 346 točk dnevnega reda. Na rednih sejah, ki so trajale skupaj 58 dni, je bilo z izjemo ene redne seje, to je seja o lokalni samoupravi, ko je bila samo ta točka dnevnega reda; povprečno smo imeli 55 točk na dnevnem redu. Skupaj smo v sedmih mesecih letošnjega leta na sejah Državnega zbora preživeli 72 dni.</p>
                  <p>Delovna telesa so v tem obdobju imela 353 sej. Število obravnavanih zadev pod oznako EPA pa do danes znaša 756. Kljub razno raznim mnenjem, spoštovane kolegice in kolegi, v javnosti, posebej poudarjam, da je bilo delo vseh nas v parlamentu, poslank, poslancev, strokovnih služb in ostalih zaposlenih trdo, odgovorno in pošteno do Slovenk in Slovencev.</p>
                  <p>Vsem se zahvaljujem za prispevek, posebej tudi novinarjem, poročevalcem in vam želim - lansko leto pivo, letos dve. Prijeten dopust, saj nas čaka v jeseni veliko dela.</p>
                  <p>Še prav posebej pa želim gospe sekretarki Veliščkovi, ki preboleva neprijetno bolezen v bolnici, okrevanje in da bi se nam čimprej pridružila pri delu. Prijetne počitnice. Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa gospodu predsedniku.</p>
                  <p>S tem zaključujem pomladanski del zasedanja.</p>
               </sp>
               <stage>(SEJA JE BILA PREKINJENA 29. JULIJA 1994 OB 14.00 URI IN</stage>
               </div>
      </body>
  </text>
</TEI>
