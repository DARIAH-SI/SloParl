<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ7-Redna-11-2015-09-23">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|81A873B701397A04C1257EFB004D5AB9</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VII&amp;type=sz&amp;uid=81A873B701397A04C1257EFB004D5AB9</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ7-Redna-11-2015-09-23.DZ" n="11">
               <name>Redna</name>
               <date when="2015-09-23"/>
            </setting>
         </settingDesc>
         <particDesc>
            <listOrg>
               <org xml:id="SDZ7-Redna-11-2015-09-23.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="7" notBefore="2014-08-01" notAfter="2018-06-22">
                        <label>7. mandat (2014-2018)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">nadaljevanje 11. seje</stage>
            <stage type="chairman">Sejo so vodili predsednik Državnega zbora dr. Milan Brglez ter podpredsednika
            Državnega zbora Primož Hainz in mag. Bojana Muršič.</stage>
            <stage type="time">Seja se je začela ob 17.40.</stage>


            <sp xml:id="SDZ7-Redna-11-2015-09-23.sp1">

               <speaker>PODPREDSEDNIK PRIMOŽ HAINZ:</speaker>

               <p>Spoštovane kolegice poslanke in kolegi poslanci, gospe in gospodje!</p>
               <p>Začenjam nadaljevanje 11. seje Državnega zbora.</p>
               <p>Obveščen sem, da se današnje seje ne morejo udeležiti naslednje poslanke in
               poslanci: Marija Antonija Kovačič, Anja Bah Žibert, Iva Dimic, mag. Mirjam Bon
               Klanjšček, Janez Janša in Matjaž Hanžek. Vse prisotne lepo pozdravljam.</p>
               <p>Prehajamo na <title xml:id="SDZ7-Redna-11-2015-09-23.title1">6. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  AGRARNIH SKUPNOSTIH, v okviru rednega postopka.</title>
               
                   Predlog zakona je v obravnavo Državnemu zboru predložila Vlada. Za dopolnitev
                     obrazložitev predloga zakona dajem besedo predstavnici Vlade 
               mag. Tanji Strniša, državni sekretarki na Ministrstvo za kmetijstvo, gozdarstvo
               in prehrano.</p>
            </sp>
            <sp xml:id="SDZ7-Redna-11-2015-09-23.sp2">

               <speaker>MAG. TANJA STRNIŠA:</speaker>

               <p>Spoštovani predsedujoči, poslanke in poslanci!</p>
               <p>Vlada je v obravnavo v Državni zbor poslala nov sistemski zakon, ki ureja področje
               agrarnih skupnosti. Gre za vsebinsko in pravno zelo zahteven zakon, ki po 20 letih
               vzpostavlja režim upravljanja s tovrstnim premoženjem.</p>
               <p>Leta 1994 je zakon o ponovni vzpostavitvi agrarne skupnosti vrnil odvzeto premoženje
               neposredno na člane nekdanjih agrarnih skupnosti, ki so tako postali solastniki
               oziroma skupni lastniki. Skladno z veljavnim Stvarnopravnim zakonikom je treba za
               posle, ki presegajo redno upravljanje, soglasje vseh solastnikov, kar zaradi velikega
               števila članov onemogoča normalno gospodarjenje s tako lastnino. To povzroča, da ta
               lastnina postaja mrtva, saj z njo ni mogoče razpolagati niti primerno opravljati.
               Težave pa imajo tudi občine, ko načrtujejo javno infrastrukturo.</p>
               <p>Ministrstvo za kmetijstvo, gozdarstvo in prehrano je zato na podlagi številnih pobud
               iz agrarnih skupnosti in drugih sredin ter v sodelovanju z njimi pripravilo zakon, ki
               bo omogočil lažje delovanje in bolj učinkovito izkoriščanje kmetijskih zemljišč in
               gozdnih zemljišč. Naj spomnim, da agrarne skupnosti obsegajo več kot 77 tisoč
               hektarjev zemljišč, kar predstavlja skoraj 4 % celotne površine Slovenije. Skupno se
               v registrih agrarne skupnosti vodi 638 agrarnih skupnosti, število članov je različno
               in se giblje od 3 do 513, v povprečju 34 članov.</p>
               <p>Naj navedem nekatere bistvene rešitve. Zakon ureja gospodarjenje s kmetijskimi
               gozdnimi zemljišči v lasti agrarne skupnosti na način, da bodo člani svoje odločitve
               v zvezi z gospodarjenjem sprejemali z glasovanjem na občnem zboru z navadno večino
               glasov, razen za nekatere posle, za katere je predvidena višja večina.</p>
               <p>Drugič, agrarne skupnosti ne bodo pravne osebe, ampak premoženjske skupnosti, torej
               družbe civilnega prava, ki bodo preko organov odločale o gospodarjenju z zemljišči,
               ki so v solastnini oziroma skupni lastnini. Agrarna skupnost pa bo lahko nastopala v
               sodnih, upravnih in drugih postopkih pred državnimi organi ter v pravnem prometu s
               tretjimi osebami, kjer jo bo zastopal predsednik.</p>
               <p>Zakon ureja tudi organizacijo agrarne skupnosti, organe, volitve v organe, članstva,
               temeljne akte in register z namenom preprečiti nadaljnje povečevanje števila članov
               agrarne skupnosti. Zakon predvideva posebno ureditev dedovanja po pravilu enega
               dediča, določa predkupni vrstni red v primeru prodaje lastniškega deleža in določa
               načelno prepoved odtujitve nepremičnine zemljiške parcele kot celote.</p>
               <p>Zakon prinaša ponastavitev, kar se tiče prve faze predelave mleka, na primer v maslo,
               sir, ki se na planinah šteje za kmetijsko dejavnost in tudi na skupnih pašnikih šteje
               za kmetijsko dejavnost, kar pomeni, da se v tem primeru članom agrarne skupnosti ne
               bo treba registrirati za izvajanje te dejavnosti v posebni organizacijski obliki.
               Zakon ureja tudi možnost prenehanja agrarne skupnosti s soglasjem vseh članov v
               primeru prenosa premoženja na pravno osebo ali s tričetrtinskim soglasjem v primeru
               razdelitve vsega premoženja med solastnike.</p>
               <p>Po uradni dolžnosti morajo sodišča izpeljati vse dedne postopke, ki še niso bili
               uvedeni, in vpisati nove lastnike zemljišč v zemljiško knjigo. Nato se agrarne
               skupnosti vpišejo v register agrarnih skupnosti po novem zakonu.</p>
               <p>Na koncu naj omenim še posebno ureditev za zamejce v Republiki Italiji, za katere
               velja, da bo nepremično premoženje, ki ga imajo v Republiki Sloveniji in do katerega
               imajo pravico člani agrarnih skupnosti iz zamejstva, za te bo torej veljalo, da se v
               postopkih, ki še niso končani, za to premoženje lahko vrne na agrarno skupnost, ki je
               v Italiji registrirana kot pravna oseba; se pravi, da bodo na obeh straneh meje
               delovali v enaki obliki.</p>
               <p>Na koncu naj ponovim, da bo zakon bistveno olajšal delo agrarnih skupnosti, omogočil
               bolj učinkovito izkoriščenost kmetijskih in gozdnih zemljišč v njihovi lasti in zato
               upam, da ga boste poslanci podprli. Hvala lepa.</p>
            </sp>
            <sp xml:id="SDZ7-Redna-11-2015-09-23.sp3">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Predlog zakona je obravnaval Odbor za kmetijstvo, gozdarstvo in prehrano kot matično
               delovno telo.</p>
               <p>Za predstavitev poročila odbora dajem besedo podpredsedniku gospodu Simonu Zajcu.</p>
            </sp>
            <sp xml:id="SDZ7-Redna-11-2015-09-23.sp4">

               <speaker>SIMON ZAJC (PS SMC):</speaker>

               <p>Hvala za besedo. Spoštovani poslanke in poslanci, državna sekretarka!</p>
               <p>Odbor za kmetijstvo, gozdarstvo in prehrano je Predlog zakona o agrarnih skupnostih
               obravnaval kot matično delovno telo na 10. seji 2. septembra 2015. Na seji odbora so
               sodelovali predstavniki Ministrstva za kmetijstvo, gozdarstvo in prehrano,
               Zakonodajno-pravne službe in Kmetijsko gozdarske zbornice Slovenije.</p>
               <p>Odboru je bilo posredovano mnenje Zakonodajno-pravne službe, ki je poleg splošnih
               pripomb podala tudi konkretne pripombe k več členom predloga zakona. Večina pripomb
               je upoštevana v amandmajih, ki so jih k predlogu zakona vložile koalicijske poslanske
               skupine.</p>
               <p>K predlogu zakona so v poslovniškem roku amandmaje vložile Poslanska skupina Združene
               levice ter poslanske skupine SMC, Desus in SD. Odbor se je seznanil tudi z odgovori
               Ministrstva za kmetijstvo, gozdarstvo in prehrano na nekatere pripombe
               Zakonodajno-pravne službe k posameznim členom, z mnenjem Državnega sveta, ki predlog
               zakona podpira, in s pripombami Agrarne skupnosti Rateče-Planica, ki opozarja na
               nezmožnost normalnega poslovanja agrarne skupnosti zaradi nevzdržnih davčnih
               predpisov.</p>
               <p>V skladu s 145 . členom Poslovnika Državnega zbora je bil predlog zakona poslan v
               mnenje lokalnim skupnostim. Do izteka roka Državnemu zboru ni posredovala mnenja
               nobena lokalna skupnost.</p>
               <p>Na seji je predstavnica Zakonodajno-pravne službe v dodatni obrazložitvi pisnega
               mnenja opozorila, da se v zvezi s predlaganimi rešitvami postavlja vprašanje, ali te
               ne pomenijo omejitve lastninske svobode solastnikov in skupnih lastnikov premoženja
               in posega v pravico do zasebne lastnine. To je v skladu z ustaljeno ustavnosodno
               presojo dopustno le, če omejitev zasleduje gospodarske, ekološke oziroma socialne
               cilje, če je primerna in nujna za dosego teh ciljev ter če je sorazmerna z doseženim
               ciljem.</p>
               <p>Opozorila je tudi na predlagano prenehanje veljavnosti dosedanje posebne ureditve
               upravljanja premoženja članov agrarne skupnosti v 11. členu Zakona o ponovni
               vzpostavitvi agrarnih skupnosti ter vrnitvi njihovega premoženja in pravic. Po mnenju
               službe lahko ta pomeni poseg v obstoječa pravna razmerja oziroma upravičena pravna
               pričakovanja, ki jih varuje ustavno načelo varstva zaupanja v pravo.</p>
               <p>V razpravi je direktor Kmetijsko gozdarske zbornice Slovenije poudaril, da zbornica
               predloženi zakon podpira, vendar meni, da bi bilo treba v prihodnje odpraviti
               nekatere pomanjkljivosti glede obdavčitve agrarnih skupnosti.</p>
               <p>Člani odbora iz vrst koalicijskih poslanskih skupin in Poslanske skupine Nove
               Slovenije so v razpravi predlog zakona podprli, saj je po njihovem mnenju ustrezna
               pravna podlaga, ki bo omogočila lažje upravljanje agrarnih skupnosti in manjše
               obremenitve njihovih članov z birokratskimi postopki ter poenostavitev reševanja
               večine vprašanj, s katerimi se agrarne skupnosti srečujejo. Predvsem pa bo omogočeno
               normalno gospodarjenje z lastnino, ki je v solastnini oziroma skupni lastnini članov
               agrarnih skupnosti.</p>
               <p>Nasprotno so člani Poslanske skupine SDS in Poslanske skupine Združene levice
               menili, da predloga zakona ni mogoče podpreti, saj ne ureja temeljnih vprašanj glede
               premoženja agrarnih skupnosti ter trajnega gospodarjenja s kmetijskimi in gozdnimi
               zemljišči, temveč nudi le okvir za upravljanje s premoženjem in odpira možnosti za
               njegovo razprodajo.</p>
               <p>V razpravi o posameznih členih je potekala razprava le o 43. členu in o amandmaju
               Poslanske skupine Združena levica k temu členu. Predstavnica predlagatelja amandmaja
               je poudarila, da neodplačni prenos občinskega solastniškega deleža premoženja agrarne
               skupnosti na ostale lastnike pomeni oškodovanje občinskega premoženja in kaže na to,
               da je namen zakona privatizacija še zadnjih ostankov kolektivnega premoženja agrarnih
               skupnosti. Večina članov odbora se je strinjala, da je neodplačen prenos občinskega
               premoženja na agrarne skupnosti neprimeren, zato je odbor amandma sprejel.</p>
               <p>Po opravljeni razpravi se je odbor opredelil do vloženih amandmajih in sprejel vse
               amandmaje poslanskih skupin SMC, Desus in SD ter, kot rečeno, amandma Poslanske
               skupine Združene levice k 43. členu. Odbor ni sprejel amandmaja Poslanske skupine
               Združena levica k 11. členu. Odbor se ni opredelil do amandmajev Poslanske skupine
               Združena levica k 13., 15., 20. in 42. členu, ker so zaradi nesprejetja amandmaja
               Poslanske skupine Združena levica k 11. členu postali brezpredmetni.</p>
               <p>Odbor je v skladu s 128. členom Poslovnika Državnega zbora glasoval še o vseh členih
               predloga zakona in jih sprejel. Glede na sprejete amandmaje je pripravljeno besedilo
               dopolnjenega predloga zakona, ki je sestavni del poročila odbora.</p>
            </sp>
            <sp xml:id="SDZ7-Redna-11-2015-09-23.sp5">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Sledi predstavitev stališč poslanskih skupin.</p>
               <p>Gospod Benedikt Kopmajer bo predstavil stališče Poslanske skupine Demokratične
               stranke upokojencev Slovenije.</p>
               <p>Izvolite.</p>
            </sp>
            <sp xml:id="SDZ7-Redna-11-2015-09-23.sp6">

               <speaker>BENEDIKT KOPMAJER (PS DeSUS):</speaker>

               <p>Spoštovani podpredsednik, spoštovana državna sekretarka, kolegice in kolegi, prav
               prijetno mi je nekaj bolj preprostih tem posredovati!</p>
               <p>Stališče Poslanske skupine Desus glede Predloga zakona o agrarnih skupnostih.
               Predlog zakona o agrarnih skupnostih ureja področje, ki se je v praksi pokazalo kot
               zelo problematično. Največjo težavo je povzročalo predvsem gospodarjenje, torej
               upravljanje in razpolaganje s premoženjem članov, ki je v lasti ali solasti večjega
               števila oseb. Obstajajo namreč tudi takšne agrarne skupnosti, ki imajo več kot 300
               solastnikov. Tako je ta skupna lastnina na nek način postala mrtva, saj z njo ni bilo
               mogoče ne upravljati ne razpolagati. Kar pa je povzročalo velike težave predvsem
               občinam, saj za spreminjanje javne infrastrukture nikakor niso mogle dobiti soglasja
               vseh lastnikov oziroma solastnikov, ki so bili zaradi različnih vzrokov nedosegljivi.
               To je blokiralo mnoge projekte, od katerih je bil odvisen nadaljnji gospodarski
               razvoj občin.</p>
               <p>V Poslanski skupini Desus posebej pozdravljamo dejstvo, da so predlagane rešitve
               nastajale od spodaj navzgor, kar pomeni, da se je predlagatelj zakona od samega
               začetka usklajeval z agrarnimi skupnostmi, kar pomeni, da so njihovi predlogi in
               pripombe v kar največji meri tudi upoštevane. Zato v Poslanski skupini Desus
               ocenjujemo, da je predlagano besedilo ustrezna pravna podlaga, ki bo omogočila lažje
               upravljanje agrarnih skupnosti in manjše obremenitve njihovih članov z birokratskimi
               postopki ter poenostavitev reševanja večine vprašanj, s katerimi se agrarne skupnosti
               srečujejo, kot so na primer dedni postopki. Predvsem pa bo končno omogočeno normalno
               oziroma poenostavljeno gospodarjenje z lastnino, kar bo zagotavljalo gospodarsko,
               socialno in ekološko funkcijo lastnine.</p>
               <p>Naj na kratko omenim samo nekaj po naši oceni najpomembnejših rešitev, ki jih prinaša
               ta predlog zakona. Kot že rečeno, se ureja primerna pravna podlaga za gospodarjenje s
               kmetijskimi in gozdnimi zemljišči, ki so v lasti članov agrarne skupnosti na način,
               da bodo člani agrarne skupnosti odločitve v zvezi z gospodarjenjem zemljišč
               sprejemali z glasovanjem na občnem zboru z navadno večino glasov, torej 51 %, razen
               za nekatere posle, za katere je predvidena višja večina. To po oceni Poslanske
               skupine Desus predstavlja bistveno poenostavitev gospodarjenja, saj bodo agrarne
               skupnosti lažje sklepale posle, kot so ustanovitev služnosti, sklenitev najemne ali
               zakupne pogodbe, pridobitev gradbenega dovoljenja, odločbe o poseku in tako
               naprej.</p>
               <p>Agrarne skupnosti ne bodo pravne osebe, ampak premoženjske skupnosti, torej družbe
               civilnega prava, ki bodo preko organov odločanja o gospodarjenju z zemljišči, katerih
               skupni lastnini so člani. Tej rešitvi nekateri nasprotujejo, v Poslanski skupini
               Desus pa jo ocenjujemo kot trenutno najbolj primerno. Agrarna skupnost bo lahko
               nastopala v sodnih, upravnih in drugih postopkih pred državnimi organi ter v pravnem
               prometu s tretjimi osebami.</p>
               <p>Predlog ureja tudi organizacijo agrarne skupnosti, torej organe, volitve organe,
               članstvo, temeljni akt in po naši oceni eno najbolj pomembnih novosti, to je enoten
               register agrarnih skupnosti, ki ga bo vodilo resorno ministrstvo.</p>
               <p>Predlog zakona torej po naši oceni prinaša veliko dobrih rešitev, seveda pa ni
               popoln. V Poslanski skupini Desus menimo, da bo sčasoma treba urediti vprašanje
               obdavčitve agrarnih skupnosti, mogoče bi lahko ministrstvo pri tem upoštevalo
               pripombe Kmetijsko gozdarske zbornice Slovenije, da bi bila agrarna skupnost
               zavezanec za plačilo davka, ne pa, da se davek pripisuje vsakemu od solastnikov
               oziroma skupnih lastnikov.</p>
               <p>Poslanska skupina Desus predlog zakona podpira, saj menimo, da prinaša večinoma
               dobre rešitve, obenem pa napovedujem, da vloženih amandmajev ne bomo podprli.
               Hvala.</p>
            </sp>
            <sp xml:id="SDZ7-Redna-11-2015-09-23.sp7">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Janko Veber bo predstavil stališče Poslanske skupine Socialnih
               demokratov.</p>
            </sp>
            <sp xml:id="SDZ7-Redna-11-2015-09-23.sp8">

               <speaker>JANKO VEBER (PS SD):</speaker>

               <p>Hvala za besedo in lep pozdrav vsem tudi v imenu Poslanske skupine Socialnih
               demokratov!</p>
               <p>V poslanski skupini podpiramo Zakon o agrarnih skupnostih, gre seveda za nov
               sistemski zakon, ki predstavlja zagotovo zelo pomemben korak pri pravni ureditvi
               gospodarjenja s premoženjem agrarnih skupnosti. Naj spomnim, da je leta 1994 bil
               sprejet zakon o ponovni vzpostavitvi agrarnih skupnosti, vendar je, če ocenjujemo z
               današnjega vidika, bil postopek izpeljan na zelo zahteven način, saj je bila sprejeta
               odločitev, da se premoženja agrarnih skupnosti vrne nekdanjim članom, ne pa agrarnim
               skupnostim. Tukaj je nastalo zelo veliko težav pri tem, kako potem v tej solastnini
               doseči dovolj soglasja, da se lahko učinkovito upravlja s premoženjem, ki pa
               predstavlja kar 3,67 % celotne površine v Republiki Sloveniji ali 77 tisoč 486
               hektarjev zemljišč je v lasti članov agrarnih skupnosti. Tako je velikokrat bilo
               nemogoče doseči 100-odstotno soglasje vseh lastnikov, da bi se lahko umno in
               učinkovito upravljalo s tem premoženjem in to nefunkcionalno premoženje ni oviralo
               samo delovanje in ohranjanje smisla agrarnih skupnosti, ampak velikokrat preprečevalo
               tudi pridobitev gradbenih dovoljenj za prepotrebne, recimo, infrastrukturne objekte,
               ki so potrebni za to, da se lajša življenje v posameznem okolju.</p>
               <p>Po novem bo agrarna skupnost opredeljena kot premoženjska skupnosti fizičnih oziroma
               pravnih oseb, ki preko organov agrarne skupnosti skupaj upravljajo z nepremičnim
               premoženjem. Bistvena sprememba pa je, da bodo člani agrarne skupnosti nekatere
               pomembne odločitve, povezane z ustanovitvijo služnosti, ali sklenitvijo najemne
               oziroma zakupne pogodbe, ali izvesti odločbo o poseku, ali ne nazadnje pridobiti
               gradbeno dovoljenje; torej, vse te odločitve bodo sprejemali na občnih zborih z
               večino vseh glasov članov agrarne skupnosti. Tukaj menimo, da je narejen ta ključen
               premik v smer, da se izognemo težavam zaradi solastnine, ki je bila izpostavljena
               leta 1994. Seveda so pa še vedno najpomembnejše odločitve v agrarnih skupnosti
               sprejemajo tudi ob soglasju vseh članov, predvsem ko gre za delitev premoženja ali pa
               v primeru prenehanja agrarne skupnosti. To so tiste najpomembnejše odločitve, ki pa
               še vedno ostanejo v pristojnosti prav vseh.</p>
               <p>Pomembna rešitev je tudi postopek dedovanja. Namreč, zaradi lastniške
               razdrobljenosti premoženja agrarnih skupnosti je velikokrat nastala težava tudi
               zaradi tega, ker nekateri člani, ki so sicer bili člani, pravzaprav niso niti vedeli,
               da so člani agrarne skupnosti, zaradi zapletenih postopkov v dedovanju in v tem
               zakonu se to izčiščuje na način, da bo premoženje zapustnika v agrarni skupnosti
               lahko le pri enem dediču, ne pa, tako kot je bilo do sedaj, možnost dedovanja prav
               vseh upravičencev. Tudi to je zelo učinkovita rešitev, ki bo pripomogla k temu, da bo
               upravljanje dejansko bolj gospodarno s tem pomembnim premoženjem.</p>
               <p>Ne nazadnje, ko pogledamo tudi interes in življenje Slovencev v zamejstvu ta zakon
               rešuje tudi člane agrarnih skupnosti, ki živijo v Italiji. Ponovno bo omogočeno, da
               nepremično premoženje, ki ga imajo v Sloveniji, se vrne agrarni skupnosti, ki je v
               Italiji registrirana kot pravna oseba, seveda ob spoštovanju načela meddržavne
               vzajemnosti.</p>
               <p>Pomembna rešitev je zagotovo tudi ta, da se za ohranjanje ter oživljanje gorskih
               kmetij in planšarij vendarle poenostavijo postopki predvsem zaradi tega, ker se bo
               predelava mleka v sir, maslo štela kot kmetijska dejavnost, kar pomeni, da se članom
               agrarne skupnosti za izvajanje te dejavnosti ni treba registrirati na poseben način,
               kot je predviden.</p>
               <p>Tako gre tudi za upoštevanje naših izjemno pomembnih in dragocenih območij, da jim
               poenostavimo življenje v tistem prostoru, zato bomo ta zakon podprli.</p>
            </sp>
            <sp xml:id="SDZ7-Redna-11-2015-09-23.sp9">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa Violeta Tomić bo predstavila stališče Poslanske skupine Združena levica.</p>
            </sp>
            <sp xml:id="SDZ7-Redna-11-2015-09-23.sp10">

               <speaker>VIOLETA TOMIĆ (PS ZL):</speaker>

               <p>Spoštovani predsedujoči, spoštovana sekretarka, spoštovani kolegice in kolegi!</p>
               <p>Upravljanje s premoženjem agrarnih skupnosti je bilo v preteklosti oteženo, ker je
               država v postopku denacionalizacije vračala premoženjske pravice tudi ljudem, ki že
               dolgo časa ne živijo v Sloveniji in se jih upravljanje skupnega vaškega premoženja
               niti malo ne tiče. Še večji problem pri tem je nastal, ko je šlo za njihove dediče,
               ki v svojem življenju po možnosti še sploh nikoli niso bili v tej vasi ali celo v
               Sloveniji ne in jim je za vaško agrarno skupnost prav malo mar. Dejstvo je, da je bil
               Zakon o ponovni vzpostavitvi agrarnih skupnosti ter vrnitvi njihovega premoženja in
               pravic slabo napisan. Njegov edini namen je bil privatizacija premoženja, ki je bilo
               podržavljeno po II. svetovni vojni, in to v duhu svete in nedotakljive zasebne
               lastnine, čeprav zemlja agrarnih skupnosti nikoli ni bila zasebna, ampak vedno
               kolektivna last, tudi pred pohodom tako imenovanega zlobnega komunizma. Namesto da bi
               v denacionalizacijskem postopku podržavljeno premoženje agrarnih skupnosti ali
               ohranili kot državno, ali pa ga dali v upravljanje novonastalim agrarnim skupnostim,
               ali pa ga prenesli na njih kot nedeljivo kolektivno lastnino, smo v duhu kapitalizma
               povsod in za vse tudi tu morali nekako vsiliti institut zasebne lastnine. Tako smo
               prišli do tega, da o teh zemljiščih ne odloča več skupnost, ampak posamezni lastniki,
               in to soglasno, kar že dve desetletji močno otežuje upravljanje s premoženjem
               agrarnih skupnosti. Mnogo boljša bi bila ureditev, po kateri bi bile agrarne
               skupnosti urejene kot zadruge, sedanji lastniki lastniških deležev pa bi bili njihovi
               člani. Tako bi bilo premoženje agrarne skupnosti dejansko v lasti agrarne skupnosti,
               ne pa razdeljeno po deležih med te člane agrarne skupnosti, ampak to očitno zaradi
               svetosti zasebne lastnine ter denacionalizacijskega in privatizacijskega duha v 90.
               ni bilo mogoče, sedanjega stanja pa ne moremo več spremeniti v to smer. Predlagani
               zakon problemov, nastalih v preteklosti, ne rešuje in pravzaprav samo določa način
               nadaljnje privatizacije agrarnih skupnosti.</p>
               <p>Predlagane rešitve so slabe in za Poslansko skupino Združene levice nesprejemljive.
               Čeprav predlagatelj v ciljih zakona in obrazložitvah posameznih členov večkrat
               poudarja pomen skupnega premoženja agrarnih skupnosti skozi zgodovino, trajno
               gospodarjenje s kmetijskimi in gozdnimi zemljišči, skupno uresničevanje interesov
               prebivalcev na podeželju, ohranjanje poseljenosti in običajev ter razvoj podeželja in
               ob tem poudarja ne samo gospodarsko, ampak tudi socialno in ekološko funkcijo
               lastnine, sam zakon praktično nič od tega ne naslavlja, ampak zgolj nudi okvir za
               upravljanje s premoženjem, s poudarkom na možnostih in načinih prodaje le-tega. Zato
               tega zakona v Poslanski skupini Združene levice ne bomo podprli. Hvala.</p>
            </sp>
            <sp xml:id="SDZ7-Redna-11-2015-09-23.sp11">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Jožef Horvat bo predstavil stališče Poslanske skupine Nove Slovenije -
               krščanskih demokratov.</p>
            </sp>
            <sp xml:id="SDZ7-Redna-11-2015-09-23.sp12">

               <speaker>JOŽEF HORVAT (PS NSi):</speaker>

               <p>Hvala lepa, gospod predsedujoči. Spoštovana državna sekretarka s sodelavcem, dragi
               kolegice in kolegi!</p>
               <p>Predlog zakona o agrarnih skupnosti je nov, je sistemski zakon. Mi seveda
               pričakujemo, da optimalno ureja in bo optimalno uredil zahtevno področje delovanja
               agrarnih skupnosti. Trenutno to področje ureja zakon o ponovni vzpostavitvi agrarnih
               skupnosti. Ta je leta 1994 vrnil premoženje članom agrarnih skupnosti oziroma
               njihovim potomcem, dedičem. Njegova velika pomanjkljivost je neprimerna in preveč
               rigidna ureditev upravljanja in razpolaganja s premoženjem članov agrarnih skupnosti.
               Danes agrarne skupnosti obsegajo preko 77 tisoč 400 hektarjev zemljišč, kar
               predstavlja približno 3,7 % celotne površine Republike Slovenije. Skupno se v
               registrih agrarnih skupnosti vodi 638 agrarnih skupnosti, število članov posamezni
               agrarni skupnosti pa se giblje od 3 do 513. V povprečju ima agrarna skupnost skoraj
               34 članov. Večina agrarnih skupnosti ima površine od 15 do 300 hektarjev. Največje
               agrarne skupnosti so Stara Fužina, Studor, Trenta in Čezsoča. To je le nekaj
               podatkov, ki kažejo na izjemno pomembno področje, ki ga je že nekaj časa treba
               kakovostno zakonsko urediti.</p>
               <p>Krščanski demokrati vemo, da so agrarne skupnosti pomemben dejavnik življenja na
               podeželju. Omogočal in sodelujejo pri ohranjanju kulturne krajine, z vlaganjem v
               lokalno okolje omogočajo njegov razvoj, povezujejo prebivalce na podeželju in ne
               nazadnje ohranjajo poseljenost in s tem tudi slovenske običaje. Pozdravljamo in
               podpiramo sprejem tega krovnega zakona, moramo pa opozoriti na nekatere pripombe, ki
               kljub intenzivnemu dialogu predlagatelja z različnimi deležniki ob pripravi besedila
               niso bile upoštevane.</p>
               <p>Predvsem prebivalci Istre in Krasa nas opozarjajo, da so zaradi urejanja lastništva
               in dolgotrajnega iskanja potomcev lastnikov premoženja žal zamudili zakonsko določene
               roke. Ta zemljišča so se zato prenesla v lastništvo lokalnih skupnosti. Te pa niso
               zainteresirane, da bi jih vrnile agrarnim skupnostim, saj so številna zemljišča
               gospodarsko in turistično atraktivna. Krščanski demokrati sprašujemo predlagatelja,
               ali se vendarle ne da zakonsko urediti, v bližnji prihodnosti recimo, da bi se
               takšnim zamudnikom, ki to niso po svoji krivdi, omogočilo še dodaten rok za ponovno
               vzpostavitev agrarnih skupnosti.</p>
               <p>Predlog zakona podpira tudi združenje predstavnikov agrarnih skupnosti in Kmetijsko
               gozdarska zbornica Slovenije, kr je za nas zelo pomembno.</p>
               <p>Poslanci Nove Slovenije bomo glasovali za predlog zakona.</p>
            </sp>
            <sp xml:id="SDZ7-Redna-11-2015-09-23.sp13">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa Vesna Vervega bo predstavila stališče Poslanske skupine Stranke Modernega
               centra.</p>
            </sp>
            <sp xml:id="SDZ7-Redna-11-2015-09-23.sp14">

               <speaker>VESNA VERVEGA (PS SMC):</speaker>

               <p>Hvala lepa, gospod podpredsednik. Spoštovana državna sekretarka, kolegice in kolegi!</p>
               <p>Predlog zakona o agrarnih skupnostih je odziv na aktualno problematiko agrarnih
               skupnosti v Sloveniji na začetku 21. stoletja. V obdobju, ko so le-te bile
               ustanovljene, torej s prenehanjem fevdalnih odnosov in zemljiško odvezo v drugi
               polovici 19. stoletja, so bile namenjene kolektivni rabi planinskih ali vaških
               pašnikov ter gozdov. Pravice uživanja solastniškega deleža ali deleža v skupni
               lastnini je bila vezana na kmetijo glede na velikost in se je prenašala iz roda v
               rod. V več kot 150-letni zgodovini so agrarne skupnosti doživljale različne usode in
               zakonske spremembe. Razmere, ki smo jim priča danes, izhajajo iz Zakona o ponovni
               vzpostavitvi agrarnih skupnosti ter vrnitvi njihovega premoženja in pravic iz leta
               1994, s katerim se je premoženje vrnilo neposredno članom nekdanjih agrarnih
               skupnosti v solastniškem deležu ali deležu v skupni lastnini.</p>
               <p>Upravljanje s premoženjem in ostale določbe je urejala različna zakonodaja. Največjo
               oviro pri upravljanju agrarnih skupnosti je predstavljala določba Stvarnopravnega
               zakonika o soglasju vseh solastnikov oziroma skupnih lastnikov za posle, ki presegajo
               redno upravljanje. To v praksi ni bilo izvedljivo in z lastnino dejansko ni bilo
               mogoče upravljati. Leta 2011 je Zakon o ponovni vzpostavitvi agrarnih skupnosti
               določil izjemo prav v tem delu, tako da je za te posle, ki so bili v javnem interesu,
               bilo dovolj že soglasje vsaj treh četrtin solastnikov.</p>
               <p>Kako pripraviti zakonsko podlago, ki bo omogočala ustavno pavico vsakega člana
               agrarne skupnosti, da avtonomno razpolaga s svojim deležem v solastnini ali skupni
               lastnini, z druge strani pa na tej isti lastnini omogočiti gospodarsko, socialno in
               ekološko funkcijo? V Poslanski skupini Stranki modernega centra menimo, da prav ta
               zakon danes to omogoča. Tako kot je agrarna skupnost posebna in edinstvena oblika
               premoženjske skupnosti fizičnih in pravnih oseb, ki ima veliko omejitev, tako je
               nujno potreben odstop od prej omenjene pozitivne zakonodaje, ki ji pravno podlago
               ponujajo prav določbe tega zakona.</p>
               <p>K osnutku zakona so svoje predloge in pripombe prispevali Kmetijsko gozdarska
               zbornica, Združenje predstavnikov agrarne skupnosti, ki so bili v večini upoštevani.
               Vsi ocenjujejo, da so zakonske rešitve dobre in bodo dejansko omogočile gospodarno
               upravljanje s premoženjem agrarnih skupnosti. Predvidevam pa, da se bodo potrebe po
               spremembah nekaterih zakonskih rešitev pokazale šele takrat, ko bo zaživel v praksi,
               na kar si bomo tudi ustrezno odzvali.</p>
               <p>V Poslanski skupini Stranki modernega centra bomo predlagani zakon podprli.
               Hvala.</p>
            </sp>
            <sp xml:id="SDZ7-Redna-11-2015-09-23.sp15">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Ljubo Žnidar bo predstavil stališče Poslanske skupine Slovenske demokratske
               stranke.</p>
            </sp>
            <sp xml:id="SDZ7-Redna-11-2015-09-23.sp16">

               <speaker>LJUBO ŽNIDAR (PS SDS):</speaker>

               <p>Spoštovani!</p>
               <p>Predlaganega Zakona o agrarnih skupnosti v Slovenski demokratski stranki ne bomo
               podprli. Predlog zakona ne rešuje bistva organiziranosti agrarnih skupnosti, ki
               nadalje ostajajo kot civilna skupnost fizičnih oseb, to pa vse bolj otežuje samo
               upravljanje. Veliko bolj primerna organiziranost agrarnih skupnosti bi bila v obliki
               prane osebe, kakršno organiziranost imajo v glavnem vse naše sosedne države.
               Upravljanje pa bi bilo veliko enostavneje in v praksi tudi bolj uporabno. Predlagani
               zakon pa otežuje, komplicira in še dodatno birokratizira s ponovno registracijo in
               novim registrom agrarnih skupnosti, kar pomeni ogromno dela tako za same člane
               agrarnih skupnosti kakor tudi za vse upravne enote, ki bodo morale vse te
               administrativne postopke povsem na novo izpeljati.</p>
               <p>V predlogu zakona je tudi neprimerna ureditev za zamejce, ki so člani agrarnih
               skupnosti v samih postopkih denacionalizacije, ki še niso zaključeni, vrnjeno
               nepremično premoženje na agrarno skupnost v sosednji državi, ki je seveda
               organizirana kot pravna oseba, tu pa opozarjamo na nacionalni interes in na varovanje
               našega obmejnega pasu.</p>
               <p>Tudi davčna ureditev v predlogu zakona ni primerna in je zakomplicirana. Agrarne
               skupnosti v Sloveniji predstavljajo 3,7 % površine s povprečjem 43 članov na agrarno
               skupnost, kar seveda ni zanemarljivo, in to reševati z dokaj slabim zakonom, seveda
               ni primerno.</p>
               <p>V Poslanski skupini Slovenske demokratske stranke smo vložili dva amandmaja, da
               opozorimo na neprimerno vsebino tudi v tem predlaganem zakonu. Poslanci seveda tega
               zakona ne bomo podprli, sama praksa pa bo zelo hitro pokazala, da se bo ta Zakon o
               agrarnih skupnostih zelo hitro vrnil nazaj na poslanske klopi.</p>
            </sp>
            <sp xml:id="SDZ7-Redna-11-2015-09-23.sp17">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin.</p>
               <p>Prehajamo na razpravo o členih in vloženih dveh amandmajih, ki jo bomo opravili na
               podlagi pregleda vloženih amandmajev z dne 22. septembra 2015.</p>
               <p>V razpravo dajem 36. člen ter amandma Poslanske skupine Slovenske demokratske
               stranke. Želi kdo razpravljati?</p>
               <p>Gospod Zvonko Lah, izvolite.</p>
            </sp>
            <sp xml:id="SDZ7-Redna-11-2015-09-23.sp18">

               <speaker>ZVONKO LAH (PS SDS):</speaker>

               <p>Hvala lepa za besedo, predsedujoči.</p>
               <p>V Slovenski demokratski stranki, kot je že povedal v stališču kolega, tega zakona ne
               podpiramo, ker se nam zdi, da napake, ki je bila storjena v denacionalizacijskem
               postopku, ne moremo tako na enostaven način popraviti, ker je takrat država storila
               napako. Namreč, kot smo slišali tudi iz stališč ostalih poslanskih skupin, so agrarne
               skupnosti stare več kot 150 let. Gre za slabša kmetijska zemljišča, ki jih je takrat
               Marija Terezija dala v uporabo kmetom, predvsem tistim, ki so imeli živino, tako
               govejo kot drobnico, da so pasli na teh zemljiščih. Hkrati so pa tudi urejali,
               vzdrževali zemljišče, sekali grmičevje in tako naprej. Ohranjali so pač kulturno
               krajino.</p>
               <p>Pravico do tega je imela vsaka kmetija, ki je imela živino, glede na svojo velikost.
               Dedovanje te pravice se je prenašalo iz roda v rod na tistega, ki je pač bil nosilec
               kmetije naprej. Država Jugoslavija je, mislim, da leta 1949, nacionalizirala to in
               leta 1994 potem po denacionalizacijskih postopkih to dala kot stvarno, fizično
               lastnino vsakemu posamezniku, članu te agrarne skupnosti. S tem je bila narejena
               velika napaka.</p>
               <p>Že v primeru, tudi v obrazložitvi tega zakona je bilo omenjeno, da v primeru, da
               propade agrarna skupnost in če so solastniki fizične osebe, lahko vsaka fizična oseba
               zahteva parcelacijo. Ne vem, če lahko z enim takim zakonom, kot smo zdaj sprejeli,
               kar tako odpravimo nekoga in mu praktično vzamemo lastninsko pravico, ki mu je bila
               podarjena z denacionalizacijo.</p>
               <p>Zato se tudi ne more kar tako na enostaven način zdaj popraviti, ker po tem vračilu
               so postali solastniki tudi dediči iz prekomorskih držav, ki imajo zdaj vpisano
               lastnino, kar je v nasprotju s temeljno oziroma temeljnim smislom agrarne skupnosti,
               to se pravi, da uporabljajo tisti, ki se pač s kmetijstvom ukvarjajo, ki jih
               potrebujejo, ne pa, da imajo kot lastnino, kot katastrski dohodek na to lastnino in
               plačujejo s tem tudi dohodnino od tega, čeprav zgodovinsko nikoli niso imeli takih
               pravic, kot jim je pač ta država z neko neumno rešitvijo dala v denacionalizacijskih
               postopkih. In težave imajo vsi tisti lastniki, ki jim ti katastrski dohodki potem
               prispevajo k temu, da plačujejo višje dohodnine, imajo težave in seveda večina teh
               članov agrarne skupnosti težave s tem, ko bi radi posegali ali upravljali s to
               lastnino, pa jim ovirajo tisti, ki so solastniki, fizični, v zemljiški knjigi
               vpisani.</p>
               <p>Sedanji zakon predvideva, da se lahko z navadno večino na skupščini teh članov
               agrarne skupnosti posega v njihovo stvarno pravico, lastninsko pravico. Po našem
               mnenju to ni, zato smo tudi vložili ta dva amandmaja, kjer pač zakon dovoljuje, da
               določeno število članov agrarne skupnosti na skupščini ali po skupščini, če ugotovi,
               da se je krivica zgodila nekomu, mora biti določeno število pobudnikov, da se to
               spremeni. Po našem mnenju, če gre za stvarne pravice po Stvarnopravnem zakoniku,
               zadostuje en član – zakaj določena količina? Po nekem socialističnem načinu, zato ker
               druge rešitve ni. Naše mnenje je, da moramo zadevo spraviti nazaj v tisto osnovno
               prvobitno organiziranost in agrarne skupnosti organizirati kot pravne osebe, s tem da
               imajo vsi lastniki pravico pri upravljanju, kolektivno neko pravico, tako kot v
               sosednjih državah. Težava je nastala že pri tem, ko so nekateri tuji državljani pri
               nas člani agrarne skupnosti, na našem ozemlju, pa ne želijo, da jim Republika
               Slovenija da nazaj kot stvarno pravico v zemljiško knjigo, ampak da se njihova
               pravica vpiše na agrarno skupnost v drugi državi. Kako gre to skupaj, da neka
               skupnost, ki je del na Slovenskem, recimo agrarna skupnost Rateče, ki je en del na
               slovenski strani, en del na italijanski strani; na italijanski strani ni nobenih
               ovir, lepo gospodarijo, ni nobenih problemov, kar se tiče davščin, kar se tiče
               delitev neke najemnine ali nekega dobička, ki je ustvarjen, pri nas pa kompliciramo
               tako do onemoglega samo zaradi tega, ker pač država takrat, ko je to vračala po
               denacionalizacijskih postopkih, ni pogledala čez meje, kako je tam urejeno, in bi
               primerno uredili tudi pri nas. In bolj kot to popravljamo – ker mi smo mnenja, da ta
               popravek zdaj nekaj stvari omogoča, nekaj stvari pa ne in zapleta zadeve naprej, da
               bo treba to popraviti –, imamo samo delo, lastniki stroške in gospodarjenje je s temi
               zemljišči moteno. Zato, ker trmoglavimo; enkrat smo zašli in namesto da bi naredili
               korak nazaj, šli po pravi poti, kar bi bilo najlažje, in bi bilo vse urejeno, mi zdaj
               iščemo neke dopolnitve, da bomo bolje rešili, a rešiti ne moremo, če upoštevamo
               ustavno pravico do zasebne lastnine. Res pa je težko, če nekomu podeliš neko pravico,
               mu daš pravico zasebne lastnine v zemljiško knjigo, kar naenkrat reči, da bomo zdaj
               pa to odvzeli, ker smo se zmotili. Imamo kup tudi drugih primerov, kjer je upravna
               enota v denacionalizacijskem postopku vračala zemljišča, kjer ni imela pravice, pa
               nimaš več pravice pritožbe na to.</p>
               <p>Zato mi tega zakona ne bomo podprli in opozarjamo, apeliramo na pristojne, da to
               spregledate in da popravite na nek način, kot je to v sosednjih državah, sicer gre za
               eno planino, mejo čez planino, na eni strani zgodovinska ureditev velja 150 let, pri
               nas pa zaradi nesposobnih uradnikov se je pač nekaj zgodilo, kar samo stvari zapleta.
               Zanima me, kaj bomo naredili, če neka agrarna skupnost preneha obstajati, da razpade.
               Po Stvarnopravnem zakoniku pride do parcelacije, do razdelitve premoženja. Ali bomo
               planino zdaj parcelirali z geometri, 500 parcel naredili iz ene planine in rekli, to
               je tvoje, to je tvoje? Druge rešitve ne poznam. Ne vem, če lahko res z enim zakonom
               kar na ta način tako popravimo. Ta zakon zdaj tudi prinaša kup krivic, na katere
               opozarjajo agrarne skupnosti in solastniki. Ampak nihče noče slišati za to. Ko se
               bodo problemi nakopičili, potem pa bomo zopet imeli na poslanskih klopeh reševanje
               neke problematike in se bomo delali neumne, kot da pred letom pa nismo vedeli za to.
               Ni res, nočemo videti! Kot da se bojimo nekih zgodovinskih ureditev, ki drugje dobro
               funkcionirajo, samo pri nas pa ne morejo.</p>
            </sp>
            <sp xml:id="SDZ7-Redna-11-2015-09-23.sp19">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospa Violeta Tomić.</p>
            </sp>
            <sp xml:id="SDZ7-Redna-11-2015-09-23.sp20">

               <speaker>VIOLETA TOMIĆ (PS ZL):</speaker>

               <p>Hvala za besedo.</p>
               <p>Čeprav razumem namen predlagatelja tega amandmaja, pa bi vendarle rada opozorila na
               hecno nedoslednost, kajti na seji matičnega delovnega telesa je kolega Žnidar rekel,
               da je zakon tako slab, da mu noben amandma ne more pomagati, zdaj pa greste in na
               redni seji vložite dva amandmaja. Ampak v redu.</p>
               <p>Če se vrnemo k amandmaju k 36. členu. Zdaj imajo pravico pred sodiščem izpodbijati
               sklepe občnega zbora najmanj ena petina članov, glede na njihove lastniške deleže, po
               vašem amandmaju pa bi imel čisto vsak član agrarne skupnosti pred sodiščem pravico
               izpodbijati sklepe občnega zbora. Dejstvo je sicer, da je že danes delovanje agrarnih
               skupnosti močno okrnjeno in oteženo. V primeru, ko bi pa vsak član imel pravico pred
               sodiščem izpodbijati sklepe, lahko upravičeno pričakujemo, da bi to popolnoma
               ohromilo delovanje agrarne skupnosti, saj se do vložitve tožbe oziroma pravnomočne
               odločitve zadrži izvajanje sklepa, če je bilo izpodbijanje naznanjeno že na občnem
               zboru. Torej, vsak član lahko nezakonit sklep tako ali tako izpodbija na sodišču in v
               tem primeru bi bilo delovanje agrarne skupnosti tako in tako praktično popolnoma
               onemogočeno, če je bil to mogoče namen.</p>
               <p>Ampak mi ne bomo podprli ne amandmaja ne zakona. Hvala.</p>
            </sp>
            <sp xml:id="SDZ7-Redna-11-2015-09-23.sp21">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Janko Veber. Izvolite.</p>
            </sp>
            <sp xml:id="SDZ7-Redna-11-2015-09-23.sp22">

               <speaker>JANKO VEBER (PS SD):</speaker>

               <p>Hvala za besedo.</p>
               <p>Amandmaja Poslanske skupine Slovenske demokratske stranke k 36. členu ne bom podprl,
               kajti s tem bi dali pravico, da vsak član lahko pred sodiščem izpodbija sklepe
               občnega zbora, v predlogu zakonu pa je ta hip opredeljeno, da najmanj ena petina
               članov glede na deleže na premoženju lahko pred sodiščem izpodbija sklepe.</p>
               <p>Če bi bil amandma sprejet, bi dejansko prišlo lahko do blokade, ponovno, delovanja
               agrarne skupnosti in ves trud, ki je bil vložen, zato da se odpravi prav ta
               pomanjkljivost, ker je bila prenesena lastnina agrarne skupnosti na fizične osebe, bi
               s tem izničili celoten trud, s katerim poskušamo omogočiti čim bolj gospodarno in
               učinkovito upravljanje s premoženjem agrarne skupnosti. V tem kontekstu je nekako
               tudi v nasprotju s tem, kar je bilo predstavljeno kot stališče Poslanske skupine
               SDS,zakaj zakona ne podpirate, ker se še vedno ohranja solastnina. Po drugi strani pa
               s tem amandmajem dajete prav vsakemu posamezniku možnost, da blokira to upravljanje.
               Ob tej priložnosti bi rad tudi izpostavil, da je pa vendarle v tem zakonu v 54. členu
               dana možnost, če se prav vsi člani odločijo, da se ustanovi pravna oseba in da prav
               vsi člani potem tudi prenesejo svoje stvarne pravice na nepremičnem in premičnem
               premoženju na to pravno osebo, lahko dejansko tudi funkcionirajo kot pravna oseba.
               Torej, ta zakon to omogoča.</p>
               <p>Tako je nastavek dan in če bi dejansko prišlo do te odločitve, se lahko tudi pravna
               oseba vzpostavi in s tem funkcionira agrarna skupnost podobno, kot je mogoče pred
               letom oziroma kot je že ob samem nastanku funkcionirala in kot so nekako organizirane
               tudi druge agrarne skupnosti v sosednjih državah. Vendar, kot sem povedal, predvsem
               iz razloga, da ne prihaja do blokade delovanja in izničenja vsebine tega zakona.</p>
               <p>Amandmaja k 36. členu ne bom podprl. Hvala.</p>
            </sp>
            <sp xml:id="SDZ7-Redna-11-2015-09-23.sp23">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Ljub Žnidar.</p>
            </sp>
            <sp xml:id="SDZ7-Redna-11-2015-09-23.sp24">

               <speaker>LJUBO ŽNIDAR (PS SDS):</speaker>

               <p>Hvala za besedo, predsedujoči.</p>
               <p>Spoštovani kolegi, dajte še enkrat prebrati natančno ta 36. člen. Poglejte, kaj
               pravi 36. Člen: Najmanj ena petina članov ima pravico pred sodiščem izpodbijati
               sklepe, ki so bili sprejeti v nasprotju s tem zakonom. Zdaj pa poglejmo, kako bo to
               izgledalo v praksi. To se pravi, da se lahko izpodbijajo tisti sklepi, ki jih je
               podprla ena petina, to se pravi 20 %, ki so v nasprotju z zakonom. Če jih podpre 19
               %, pa kljub temu da je v nasprotju z zakonom, takrat pa to ne velja. To je pravni
               unikum. To se pravi, da sklepi imajo veljavo samo takrat, enkrat imajo veljavo, ki so
               vezani na število, pa ne glede, ali je sklep v skladu z zakonom ali ne. Tiste sklepe
               smo vezali izključno na število, koliko jih bo te sklepe podprlo.</p>
               <p>Meni je povsem razumljivo, da za sklepe, ki niso vezani direktno na ta zakon, mora
               biti neka večina. Takšna in drugačna, pač odvisno od teže teh sklepov. če gre pa za
               sklepe, ki so v nasprotju z zakonom, to pa ne gre skupaj. Da zdaj, če je v nasprotju
               z zakonom, če jih podpre 20%, takrat je v redu, če jih podpre pa 19%, takrat pa to ni
               v nasprotju z zakonom. Zdaj mi pa povejte to razliko med 20 % pa 19 %. Ko je 20 %,
               takrat ni v nasprotju z zakonom, če je pa 19 %, pa je. Mislim, to je unikum v pravni
               praksi upoštevanja veljavnosti zakonodaje. To je unikum. Preberite, so še dodane
               druge stvari, ampak te stvari bi bilo treba ločiti. Treba je ločiti in jasno piše, "
               … ki so bili sprejeti tudi v nasprotju s tem zakonom ali temeljnim aktom ali da bi z
               izvršitvijo izpodbijanega sklepa nastala škoda člana". To so različne stvari! Ampak
               za mene je prva stvar pa zakon. Ostali dogovori so potem v nadaljevanju tega. To se
               pravi, da do določene meje se zakon lahko krši, od tiste meje, ki je tudi določena
               naprej, pa se zakona ne krši. Mislim, to je treba ločiti. Po mojem so te dikcije v
               tem sklepu navedene oziroma imajo takšno težo, ki ne grejo skupaj. Na to mi
               opozarjamo. In če sklepi, jasno piše, poglejte si 3. vrstico, … "ki so bili sprejeti
               v nasprotju s tem zakonom". Če je v nasprotju s tem zakonom, lahko en sam član
               agrarne skupnosti na to opozori. Samo en član. Zakaj bi jih moralo biti 20 %, če je v
               nasprotju z zakonom?</p>
               <p>V tem členu gre res za združevanje pomembnih stvari, mešajo se zraven temeljni akti,
               zakoni in ostali dogovori, ki bi jih pač agrarna skupnost sprejemala. Vse je vezano
               na izpodbijanje teh veljavnih sklepov občnega zbora v enem košu, razlika je pa
               bistvena. Če se krši zakon, takrat ni treba nobenega števila in nobene večine. Na to
               mi opozarjamo! To pravilo bi absolutno moralo veljati ne glede na število članov.
               Kršitev zakona je kršitev zakona, pa ne glede, ali to opazi 20 % članov ali pa to
               opazi en član. Na to želimo opozoriti.</p>
            </sp>
            <sp xml:id="SDZ7-Redna-11-2015-09-23.sp25">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospa Vesna Vervega.</p>
            </sp>
            <sp xml:id="SDZ7-Redna-11-2015-09-23.sp26">

               <speaker>VESNA VERVEGA (PS SMC):</speaker>

               <p>Hvala lepa za besedo.</p>
               <p>Preden se bom v imenu Poslanske skupine SMC opredelila do teh amandmajev, bom samo
               malo se ozrla na nekatere aspekte tega zakona.</p>
               <p>Zakon o agrarnih skupnosti na eni strani rešuje dosedanje neustrezno zakonsko rešitev
               upravljanja s premoženjem agrarne skupnosti, na drugi strani pa s tem zakonom
               poskušamo ohraniti osnovna načela, na katerih so agrarne skupnosti tudi nastale.
               Torej, zakon je uspel uskladiti ohranitev skupnega premoženja, nedeljivost lastnine,
               spoštovanje dolgoletne tradicije z rešitvami, tako da se lastnina ohrani, da se
               lastnini povrne njena okoljska in ekološka funkcija. Čeprav ni cilj agrarnih
               skupnosti ustvarjanje dobička, je pa gospodarska funkcija zelo pomembna, saj ohranja
               nekako vitalnost te skupne lastnine.</p>
               <p>Eden od pomembnejših sooblikovalcev tega zakona, zakonskih rešitev je Združenje
               predstavnikov agrarne skupnosti, ki po sprejetju na matičnem odboru sporočajo, da so
               zakonske rešitve ustrezne in da ga podpirajo. Prav tako zakon podpira Kmetijsko
               gozdarska zbornica, pa vendar in strinjam se, da nekatere rešitve zakon ne more
               urediti, ker mu tega ne omogoča neka druga zakonodaja. Združevanje fizičnih oseb v
               skupno dohodnino ni mogoče, ker je vsaka fizična oseba obdavčena na podlagi
               ustvarjenih dohodkov. Takšen je trenutno sistem dohodnine v Sloveniji, zato v tem
               trenutku zakon ne rešuje davčne problematike.</p>
               <p>Odstopanja od pozitivne zakonodaje so bila nujno potrebna v večini določb, na primer
               nižja stopnja soglasja pri poslih, ki presegajo redno upravljanje, kar je do sedaj
               bila neka ključna ovira pri nekem normalnem poslovanju in upravljanju s premoženjem.
               Za pomislek, da gre v tem načinu odločanja nekako za kratenje pravice do zasebne
               lastnine, menimo, da ne vzdrži, ker pri lastnini v agrarni skupnostih gre za izrazito
               prisoten elemente javnosti, saj gre za zgodovinsko gledano za skupna zemljišča vasi,
               ki so pomembna z vidika celotnega slovenskega kmetijstva. Bolj kot je izražen javni
               interes, večja je pravica skupnosti, da omeji lastninsko pravico posameznika. V luči
               tega, kar sedaj omenjam, enostavno ne moremo podpreti amandmaja k 36. členu zakona,
               ki ureja pravico preglasovanje manjšine.</p>
               <p>Če se še ozrem na to, kar je povedal gospod Žnidar; še enkrat bi poudarila oziroma
               prebrala ta člen ali del člena, kjer piše, da ima pravico – torej ena petina članov
               glede na deleže na premoženju, kar je tudi pomembno – ima pravico pred sodiščem
               izpodbijati sklepe občnega zbora, če meni, da so bili sprejeti v nasprotju s tem
               zakonom. To pomeni, da ni nujno, da so res v nasprotju s tem zakonom; torej, če oni
               tako menijo, če menijo, da je, recimo, ta del zelo pomemben v tem členu. Torej ena
               petina članov je glede na deleže v solastnini ali deleže v skupni lastnini tista, ki
               po našem mnenju zadostno ščiti lastninske pravice posameznika.</p>
               <p>Zelo pomembna določba, ki tudi odstopa od veljavne zakonodaje in posebej varuje
               lastnino kot celoto, preprečuje nadaljnjo razdrobljenost in pripomore k večji in
               trajnejši obdelanosti kmetijskih zemljišč, je predkupna pravica oziroma določen
               vrstni red oseb, ki lahko pod enakimi pogoji imajo prednost do nakupa. Prav zaradi te
               določbe je pa nujno potrebna omejitev glede sklepa darilne pogodbe, kar je pa vsebina
               drugega amandmaja, glede na krog oseb, ki so lahko obdarjeni. Člani agrarne skupnosti
               lahko z darilno pogodbo prenesejo svoj delež na svoje bližnje sorodnike in agrarno
               skupnost. Tako pravzaprav vsi člani potem dobijo enak delež na nepremičnini.</p>
               <p>V Poslanski skupini SMC tudi tega amandmaja ne bomo podprli. Tako zakon v celoti
               podpiramo, amandmaja pa ne. Hvala.</p>
            </sp>
            <sp xml:id="SDZ7-Redna-11-2015-09-23.sp27">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima mag. Tanja Strniša, državna sekretarka.</p>
            </sp>
            <sp xml:id="SDZ7-Redna-11-2015-09-23.sp28">

               <speaker>MAG. TANJA STRNIŠA:</speaker>

               <p>Hvala lepa.</p>
               <p>Dovolite mi najprej, da se opredelim do predlaganega amandmaja k 36. členu. Naj
               povem, kaj je namen tega člena, ki ureja pravico oziroma možnost uveljavljanja
               izpodbijanja sklepa za preglasovano manjšino.</p>
               <p>V smislu varstva interesov posameznih članov agrarne skupnosti pred škodljivimi
               posledicami, ki bi jih imeli za njih zavezujoči sklepi občnega zbora, pa bi bilo po
               njihovem mnenju to v nasprotju, se pravi, če bi menili, da so taki sklepi v nasprotju
               z zakonom ali temeljnim aktom ali bi z izvršitvijo teh sklepov nastala škoda članom,
               lahko, se pravi, pred sodiščem v šestih mesecih izpodbijajo tak sklep. Če to najavijo
               že na občnem zboru, morajo predlog na sodišče dati v 15 dneh in do pravnomočne
               odločitve sodišča se tak sklep zadrži.</p>
               <p>Tukaj je treba poudariti, ker je bilo to besedilo tudi natančno usklajeno z
               Zakonodajno-pravno službo Državnega zbora in tudi na odboru v tem redakcijskem smislu
               amandmirano, da govorimo o izpodbojnosti in o izpodbijanju sklepa. Če bi bil sklep
               sprejet na način hujše kršitve, da bi, recimo, tako kot so bili primeri dani, da ne
               bi bila niti zagotovljena zakonska določena potrebna večina, je tak sklep ničen. Ta
               zakon ne posega v splošne predpise, se pravi v Obligacijski zakonik, ki določa, da
               lahko ugotavljanje ničnosti takšnega sklepa zahteva vsak član. Se pravi, ničnost
               sklepa pri hujših kršitvah lahko zahteva vsak član. Mislim, da tukaj pravzaprav enako
               mislimo in da ne gre za taka razhajanja. Povem tudi, da je taka ureditev te
               preglasovane manjšine znana tudi iz avstrijskih predpisov oziroma iz avstrijskega
               sistema delovanja agrarnih skupnosti.</p>
               <p>Če mi dovolite, bi to priložnost izkoristila, da odgovorim še na neka druga
               vprašanja in trditve. Pa če ostanem zaenkrat pri pripombah in vprašanjih, danih s
               strani Poslanske skupine SDS. Najbrž se vsi v dvorani strinjamo, da izvirnega greha
               iz leta 1994 ne moremo popraviti. Tega zakona in ureditve, kakršno je sprejel
               takratni državni zbor, ko je lastnino vrnil fizičnim osebam in je to postala navadna
               solastnina ali pa skupna lastnina fizičnih oseb, v to ne moremo posegati. Razprava o
               tem, ali je mogoče to lastnino prenesti na pravne osebe, je bila prva razprava, ki
               smo jo imeli z agrarnimi skupnostmi. Mnogi člani so to predlagali. Nekatere agrarne
               skupnosti so dolgo vztrajale pri taki rešitvi. Ampak to bi bil res hud in zagotovo
               ustavno sporen poseg v zasebno lastnino teh oseb, na katere je bila takrat prenesena
               lastnina, kar je tudi gospod poslanec Lah sam povedal oziroma opozoril na
               občutljivost vprašanja lastnine.</p>
               <p>Pojasniti tudi moram, da se za agrarne skupnosti, ki so v lasti zamejcev in še
               postopki niso končani in bo sedaj ta lastnina vrnjena na njihovo pravno osebo; tukaj
               je treba dvoje poudariti. Agrarna skupnost kot lastnica teh zemljišč bo seveda
               vpisana v naši zemljiški knjigi, v slovenskih zemljiških knjigah in se nikamor ne
               prenaša. To je prvo. In kot drugo, za te primere velja prepoved odtujitve agrarne
               skupnosti, ki jim bo vrnjeno premoženje na tak način, njihovim pravnim osebam – tega
               premoženja teh nepremičnin ne smejo prodati.</p>
               <p>Povedala bi še glede razdelitve premoženja. Razdelitev premoženja lahko zahteva 75 %
               članov agrarnih skupnosti oziroma glede na površino oziroma glede na delež, ki ga
               imajo, se pravi 75 % deležev ali pa lastnikov deležev lahko zahteva delitev. En sam
               lahko zahteva delitev ali pa vsak lahko zahteva delitev, kadar je en delež večji kot
               50 %, ker bi seveda to pomenilo, da kdor ima – recimo, če je to občina – lahko
               praktično obvladuje celo agrarno skupnost. V temu primeru se lahko ta delitev
               zahteva.</p>
               <p>Rada bi odgovorila še na drugo vprašanje ali pa pripombo, ki je bila postavljena s
               strani Poslanske skupine Nove Slovenije. To je tudi vprašanje, s katerim smo se
               veliko ukvarjali. Namreč, kaj je s tistimi agrarnimi skupnostmi, ki niso zahtevale v
               roku vrnitev premoženja in je to premoženje prišlo po zakonu na občine.</p>
               <p>Rok za uveljavljanje te pravice je bil večkrat podaljšan in se je iztekel. 30.
               junija 2001. Gre za prekluzivni rok, ki ga po njegovem izteku ni več mogoče
               podaljšati. To je še eno vprašanje, ki ga po štirinajstih letih ne moremo rešiti s
               tem zakonom. Seveda po tem roku, ki je bil za takrat, nazadnje podaljšan do leta
               2001, so nastale pravne posledice. To je bilo vrnjeno občinam oziroma ta lastnina je
               zdaj v občinah in s takšno ureditvijo oziroma s poseganjem za nazaj bi lahko naredili
               novo nepopravljivo škodo.</p>
               <p>Mislim, da so to ključna vprašanja, ki so bila izpostavljena, morda se dotaknem samo
               še vprašanja, zakaj ne urejamo posebnega ali pa lažjega davčnega statusa agrarnih
               skupnosti. Mi smo imeli dolga usklajevanja in smo iskali rešitve skupaj z
               Ministrstvom za finance, kako bi bilo to mogoče. Agrarne skupnosti so skupnosti
               fizičnih oseb, davki se zato ne morejo prenašati na skupnost kot takšno in ostajajo
               zavezanci za plačilo davka, zlasti davka od katastrskega dohodka, fizične osebe, se
               pravi ljudje, ki so člani teh agrarnih skupnosti.</p>
               <p>Mogoče bomo posebno obravnavo agrarnih skupnosti obravnavali v vsakokratni obravnavi
               davčnih zakonov. V tem zakonu smo, kot je bilo izpostavljeno že v moji uvodni
               predstavitvi, vendarle dosegli eno davčno olajšavo ali pa poenostavitev; namreč,
               agrarne skupnosti, ki se ukvarjajo s primarno pridelavo mleka na planinah in
               pašnikih, bodo lahko to dejavnost opravljale v okviru kmetijske dejavnosti, kar
               pomeni, da bodo njihovi člani obdavčeni samo s katastrskim dohodkom, tudi če bodo
               imeli na planinah to primarno predelavo in bodo tam prodajali predelano mleko; se
               pravi sir, skuto ali karkoli. Hvala lepa.</p>
            </sp>
            <sp xml:id="SDZ7-Redna-11-2015-09-23.sp29">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Je še kakšna želja po razpravi?</p>
               <p>Besedo ima gospod Janko Veber.</p>
            </sp>
            <sp xml:id="SDZ7-Redna-11-2015-09-23.sp30">

               <speaker>JANKO VEBER (PS SD):</speaker>

               <p>Hvala. Saj bom samo kratko pojasnilo poskušal dati.</p>
               <p>V glavnem je bilo tudi odgovorjeno na to dilemo, kdaj je sklep v nasprotju z zakonom
               sprejet, ampak vendarle bi izpostavil to dejstvo, da v je amandmaju k 36. členu
               navedeno, da če vsak član meni, da je v nasprotju z zakonom, sproži lahko postopek
               pred sodiščem in sodišče bo tisto, ki bo odločalo, ali je sklep v nasprotju z zakonom
               ali ne. Potem seveda ne odloča ne posameznik, kot je bilo predstavljeno, in seveda ne
               odloča najmanj ena petina članov, ampak sodišče odloča o tem. Če bo pa sodišče
               odločalo, pa seveda ima možnost sprožiti postopek s tem predlogom najmanj ena petina
               članov – če menijo, da je v nasprotju z zakonom.</p>
               <p>Izpuščena je bila pravzaprav pri interpretaciji besedna zveza "če meni" in se mi zdi
               pomembno, da na to tudi opozorim. Hvala.</p>
            </sp>
            <sp xml:id="SDZ7-Redna-11-2015-09-23.sp31">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Zvonko Lah.</p>
            </sp>
            <sp xml:id="SDZ7-Redna-11-2015-09-23.sp32">

               <speaker>ZVONKO LAH (PS SDS):</speaker>

               <p>Rad bi samo opozoril na to, kar je državna sekretarka rekla, da imajo tudi Avstrijci
               podobno.</p>
               <p>Avstrijci nimajo razdeljene te lastnine pa vpisane posameznike v zemljiško knjigo,
               to je bistvena razlika. Tam je agrarna skupnost pravna oseba, v tem primeru se to da.
               Ne morete zdaj to prenašati v naš primer, ker je pa država dala lastninsko pravico
               vsakemu solastniku. In lastninska pravica je svetinja pri nas, to pravi ustava, po
               drugi strani pa zakon omogoča, da se organizira agrarna skupnost v pravno osebo, če
               so vsi za. Povejte mi, kako bo tisti iz Avstralije za. Osnovna ureditev je bila, da
               ima pravico od časa Marije Terezije tisti na tem zemljišču, ki ima toliko krav, ovc,
               koz in ne vem kaj še vse; več kot jih imaš, več imaš pravic. Zdaj pa imajo lastninsko
               pravico tisti, ki so v Ameriki, Avstraliji in nimajo zveze s kmetijstvom. Zakaj ne bi
               država imela lastnino, agrarni skupnosti pa dala pravico uporabe, kot je bila nekdaj?
               Če pa agrarna skupnost želi zgraditi neko mlekarnico ali nek objekt tam, pa naj
               država da stavbno pravico in bi bila stvar urejena. Zdaj pa so velike težave, kot je
               prej kolegica iz SMC povedala, pri dohodnini, ker imamo pač tak zakon, seveda, po
               drugi strani pa lahko z neko navadno večino odločamo o ne vem čem vse, lahko tudi
               darilne pogodbe, da ne bo prišlo do razpršitve, ker tisti, ki imajo samo stroške,
               takšne in drugačne, pa ne koristijo tega zemljišča, bodo imeli namen se tega znebiti.
               Po drugi strani pa je mogoče nekomu interes, da si te male deleže na nek način nekako
               prilasti in postane lastnik, vpisan v zemljiško knjigo večinskega deleža neke
               lastnine, ki je od vekomaj bila državna – "ničija i svačija" so rekli v bivši državi.
               Intenca vrnitve je bila tistikrat, leta 1994 v tem, da je nekdo špekuliral, da bo na
               tak način, ker večina teh lastnikov nima več koristi od tega zemljišča, se bo hotelo
               napol zastonj tega "losati". Po drugi strani pa bo nekdo videl interes – ŕ la Planica
               in še podobne parcele –, s tem zakonom pa damo možnost, da gredo na pravno osebo.
               Ampak vsi morajo biti za! Zakaj pa tam ni dvotretjinske večine?! Zakaj pri
               komasaciji, navadni komasaciji kmetijskih zemljišč ni potrebno 100 % lastnikov? Je
               dovolj dve tretjini ali – koliko je zdaj – tri četrtine. Pa se posega v lastninsko
               pravico vsakega posameznega lastnika na tistem komasacijskem območju! Tukaj pa morajo
               biti vsi za, da se organizirajo v pravno osebo. Meni tukaj nekaj smrdi. Pa recite, da
               naj bo tri četrtine, kot pri navadni komasaciji, da se lahko odločajo s tako večino,
               da se organizirajo kot pravna oseba, pa verjamem, da se marsikatera bo zaradi tega,
               da ne bo imela težav z dohodnino, z vsemi težavami oziroma stroški, ki jih ima pri
               nekih socialnih prispevkih. Saj vemo, kaj pomeni katastrski dohodek, da nekdo plačuje
               katastrski dohodek od neke planine tam, Kredarice in ne vem kaj še vse – tudi Triglav
               je, mislim da, notri. Ne gre skupaj! Po mojem ne gre skupaj in je v nasprotju s
               Stvarnopravnim zakonikom in mislim, da tudi ustavo.</p>
               <p>Ali bo to kdo izpodbijal potem na Ustavnem sodišču, ne vem, vendar ni pošteno, če so
               od nekdaj uporabljali ta zemljišča tisti, ki so imeli živino, zakaj imajo zdaj
               lastninsko pravico tisti, ki so podedovali, ki nimajo zveze s tem in nobenih koristi,
               samo stroške.</p>
            </sp>
            <sp xml:id="SDZ7-Redna-11-2015-09-23.sp33">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Ljubo Žnidar.</p>
            </sp>
            <sp xml:id="SDZ7-Redna-11-2015-09-23.sp34">

               <speaker>LJUBO ŽNIDAR (PS SDS):</speaker>

               <p>Spoštovana državna sekretarka je podala informacijo, da v primeru, kadar gre za
               hujšo kršitev, lahko izpodbija vsak posameznik. Če sem prav razumel. Hujšo kršitev
               zakonodaje, skratka nasprotja s tem zakonom.</p>
               <p>Kaj je hujše pa kaj ni hujše, je, bi rekel, zelo težko razmejiti. Sam pa menim, bi
               rekel, da tudi z nekim občutkom, ker je bilo rečeno, "če meni". Z občutkom se tudi ne
               da dokazovati določenih nasprotij z zakonom, ampak s striktnim jasnim dokazom. Tako
               tukaj ne gre za občutek ali pa, "če nekdo meni". To je, se mi zdi, bistvena
               razlika.</p>
               <p>Sam zakon, če se spomnite na hearingu leta 2012 je minister Židan takrat sam
               predstavil to področje in sam podal usmeritev, da bo v prihodnosti treba statusno
               urejanje agrarne skupnosti preurediti v pravne osebe, tako kot imajo naše sosednje
               države. Skratka, na ta način bi bilo opravljeno lažje, ampak danes isti minister
               prihaja z drugačnim zakonom ali pa, bi rekel, ostaja na starem zakonu, ki je dokaj
               slab. Treba se je zavedati, da mora zakon tudi v praksi živeti. Povejte mi, če je že
               bila kakšna komasacija na področju agrarnih skupnosti v Sloveniji izvedena. Dvomim,
               ker jo je praktično skoraj nemogoče izvesti.</p>
               <p>Ta zakon se v popolnosti izogiba davčnega in dohodninskega področja. Navedem primer.
               Zamislite si, da država želi razdeliti 300 evrov med 169 lastnikov agrarne skupnosti,
               za to pa porabi 700 evrov. To je za nematerialni strošek, to je racionalnost! Takih
               anomalij je v tem zakonu kar nekaj. To pokaže praksa in dejstva. To bo praksa zelo
               hitro pokazala in tako kot že v uvodni predstavitvi tudi sedaj ponavljam, da bo ta
               zakon slej ko prej ponovno na poslanskih klopeh, ker ta zakon v praksi, v takšni
               obliki, s takšnim zbirokratiziranim in zahtevnim upravljanjem … – ti lastniki agrarne
               skupnosti bodo slej ko prej naleteli na velike velike težave.</p>
            </sp>
            <sp xml:id="SDZ7-Redna-11-2015-09-23.sp35">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Želi še kdo razpravljati? Torej ni več želje. Potem zaključujem razpravo. O
               amandmajih bomo v skladu s časovnim potekom seje zbora odločali danes v okviru
               glasovanj. S tem prekinjam to točko …</p>
               <p>Se opravičujem. V razpravo dajem 43. člen predloga zakona. Želi kdo
               razpravljati?</p>
               <p>Gospod Ljubo Žnidar, potem pa gospa Violeta Tomić.</p>
            </sp>
            <sp xml:id="SDZ7-Redna-11-2015-09-23.sp36">

               <speaker>LJUBO ŽNIDAR (PS SDS):</speaker>

               <p>Spoštovani!</p>
               <p>Zelo dobro razumem osnovni namen agrarnih skupnosti, to je varovanje zemljišč, da so
               obdelana, da so varovana in da dejansko tisti, ki se ukvarjajo z osnovno kmetijsko
               dejavnostjo, tudi ščitijo in obdelajo ta zemljišča.</p>
               <p>43. člen ureja prenos lastninske pravice v različnih primerih. Izpuščen pa je primer,
               recimo, kot ga bom navedel, ki se lahko pojavi v praksi. Kako lahko pride v agrarno
               skupnost novi solastnik? Tega ta zakon nikjer ne predvideva. Zdaj si pa zamislite, da
               je ta novi solastnik, ki je seveda kmet, ukvarja se z osnovno kmetijsko dejavnostjo,
               ali obkrožen z zemljiščem agrarne skupnosti, ali je mejaš agrarne skupnosti, nima
               niti slučajno nikakršne možnosti, da se vključi v to agrarno skupnost. Povejte mi,
               kateri zakon to ureja oziroma kateri člen? Kateri člen to ureja? Tu se da možnost, da
               se dejansko vključi, da se kmetijsko gospodarstvo, ki se ukvarja z osnovno kmetijsko
               dejavnostjo, lahko vključi kot član agrarne skupnosti. Tukaj se daje ta možnost.</p>
               <p>Povejte mi, kje v zakonu ta možnost obstoji?</p>
            </sp>
            <sp xml:id="SDZ7-Redna-11-2015-09-23.sp37">

               <speaker>PODPREDSEDNICA MAG. BOJANA MURŠIČ:</speaker>

               <p>Besedo ima gospa Violeta Tomić.</p>
            </sp>
            <sp xml:id="SDZ7-Redna-11-2015-09-23.sp38">

               <speaker>VIOLETA TOMIĆ (PS ZL):</speaker>

               <p>Hvala za besedo.</p>
               <p>S tem zakonom se pravzaprav rešuje zgrešena denacionalizacija in vsi ti postopki iz
               začetka 90. let.</p>
               <p>Agrarne skupnosti so danes organizirane kot nekakšne delniške družbe, kjer imajo
               člani lastniške deleže oziroma delnice, in so prav daleč od tega, da bi bile
               organizacije za upravljanje kolektivne lastnine, kot je bil prvotni namen agrarnih
               skupnosti. In tega ni več, od začetka 90. let so samo še agrarne delniške družbe,
               samo nihče si ne upa to poimenovati s tem pravim imenom, čeprav je temeljni namen
               agrarnih skupnosti ohranjanje premoženja njenih članov za bodoče rodove, krepitev
               skupnega uresničevanja interesov prebivalstva na podeželju ter zlasti trajna
               obdelanost kmetijskih zemljišč. Zakon v 31. členu že delno odpira vrata za razprodajo
               premoženja agrarnih skupnosti. Člen sicer v svojem duhu je omejevalen, pa vendar
               dovoljuje prodajo stavbnih zemljišč, pri čemer zakon agrarnim skupnostim nikjer
               kakorkoli ne prepoveduje ali omejuje prekvalificiranja kmetijskih zemljišč v stavbna.
               Člen tako odpira vrata za privatizacijo premoženja agrarne skupnosti, še posebej
               stavbnih zemljišč, ki so seveda vredne veliko več od kmetijskih.</p>
               <p>Naj se vrnem k amandmaju k 43. členu, kjer SDS želi razširiti pravico do prenosa
               lastniškega deleža z darilno pogodbo na vse, ki imajo registrirano kmetijsko
               dejavnost. Pri tem se sklicujete, da je krog upravičencev preozek. Sedaj lahko
               darilno pogodbo o prenosu lastniškega deleža lastnik sklene samo z ožjimi družinskimi
               člani, se pravi zakoncem, otroci ali starši in z agrarno skupnostjo in to je tudi
               edina, po naše, smiselna ureditev. Amandma, ki ga predlagate v SDS, uvaja obvod okoli
               predkupne pravice pri prodaji deležev v agrarni skupnosti. Sedaj imajo pravico do teh
               deležev agrarna skupnost, člani agrarne skupnosti in pristopni člani in fizične osebe
               iz iste občine. Tako zelo težko pride do tega, da bi nekdo svoj delež pod ceno lahko
               prodal prav komerkoli. Po tem amandmaju pa je mogoče pravzaprav praktično neomejeno
               trgovanje z lastniškimi deleži med vsemi, ki opravljajo kmetijsko dejavnost.</p>
               <p>Vlada je v zakonu že nastavila možnost privatizacije agrarnih skupnosti in njihovo
               preoblikovanje v nekakšne d. o. o. Vaš amandma pa s tem to možnost še širi, zato v
               Združeni levici tega vašega predlaganega amandmaja ne bomo podprli. Hvala.</p>
            </sp>
            <sp xml:id="SDZ7-Redna-11-2015-09-23.sp39">

               <speaker>PODPREDSEDNICA MAG. BOJANA MURŠIČ:</speaker>

               <p>Besedo ima mag. Tanja Strniša, državna sekretarka na Ministrstvu za kmetijstvo,
               gozdarstvo in prehrano.</p>
            </sp>
            <sp xml:id="SDZ7-Redna-11-2015-09-23.sp40">

               <speaker>MAG. TANJA STRNIŠA:</speaker>

               <p>Hvala lepa.</p>
               <p>Mogoče najprej odgovor na vprašanje, kako lahko en kmet, ena kmetija, ki je v vasi,
               pa njeni člani niso člani agrarne skupnosti, postanejo član agrarne skupnosti. To
               vprašanje je na mestu in smo ga tudi naslovili v 11. členu zakona, ki govori o
               pristopnih članih. Pristopni člani so nek institut, ki se ga vsaka agrarna skupnost
               uredi sama v svojem temeljnem aktu, lahko predvidi to možnost ali pa ne. Potem te
               pristopne člane lahko občni zbor agrarne skupnosti sprejme in tudi razreši oziroma
               pač jim ta status odvzame. Prav namen tega instituta pristopnega člana pa je, da ima
               predkupno pravico, kadar določen član agrarne skupnosti prodaja svoj solastniški
               delež.</p>
               <p>Potem pridemo na ta 43. člen. Samo predkupno pravico ureja 32. člen, ki pravi – prej
               je bilo govora, gospa Violeta Tomić je povedala, kdaj lahko agrarna skupnost prodaja,
               recimo, neko parcelo, ker v načelu je njihovo premoženje neodtujljivo oziroma
               nedeljivo, v načelu ga ne smejo prodajati, mora ostati v lasti agrarnih skupnosti,
               zakon pa pravi v 41. členu, da določene izjeme, zato da smo pač življenjski. In
               sicer, če gre za prodajo stavbnih zemljišč, zakaj bi bila stavbna zemljišča v lasti
               agrarne skupnosti, zakaj jih ne bi smeli prodati, recimo, občini, če jih rabi? Potem
               lahko prodajo kmetijsko zemljišče, če je dislocirano, če nima fizičnega stika z
               ostalim delom premoženja agrarne skupnosti in ni večje od pol hektara. Enako, če gre
               za gozdno zemljišče, ki nima stika z ostalim kompleksom, pa ne presega enega hektara.
               Potem, če gre za zemljišča, ki bi jih občina rabila za neke javne namene, in podobno.
               Se pravi, samo v izjemnih primerih lahko agrarna skupnost proda neko stavbno, smo
               rekli, ali pa kmetijsko ali pa gozdno zemljišče. V izjemnih primerih.</p>
               <p>Potem pa govorimo o članskih deležih. Agrarna skupnost, ki ima več članov, vsak ima
               svoj delež – kdaj se ti lahko prodajo in na kakšen način. Ta prodaja je svobodna, v
               to pravico nismo posegali. Vsak, ki ima svoj delež v agrarni skupnosti, ta delež
               lahko proda. Smo pa z zakonom uredili predkupno pravico, in sicer z namenom, da se ne
               bi ti deleži potem prodajali ljudem, ki nimajo nobenega interesa v tisti vasi, kjer
               ne živijo, ki niso kmetje. Ta prednostni vrstni red pravi, da prvo predkupno pravico
               ima agrarna skupnost. Lahko kupi od enega ta delež in se potem sorazmerni delež vseh
               preostalih članov na ta način poveča. Drugi predkupni upravičenec je član agrarne
               skupnosti, iste agrarne skupnosti seveda. Potem pridemo do tega pristopnega člana, ko
               ste vprašali, kako naj nek kmet, ki je v vasi, pride v agrarno skupnost. Agrarna
               skupnost, če ima v temeljnem aktu možnost, da imenuje pristopne člane, mi nismo
               določili z zakonom koliko, potem lahko tako prošnjo za pristopno članstvo obravnava,
               lahko nekoga sprejme; se pravi, člani sami odločajo o tem na občnem zboru, ali bodo
               nekoga sprejeli med pristopne člane ali ne. Če je nekdo pristopni član, je tretji po
               vrsti kot predkupni upravičenec, kot kategorija, seveda. Če je seveda več članov
               agrarne skupnosti interesentov, potem so ti pred njim. Kot četrti je pa potem fizična
               oseba, ki ima stalno prebivališče v občini, kjer leži agrarna skupnost.</p>
               <p>Zdaj pridemo do 43. člena, na katerega se predlaga amandma in govori o omejitvi pri
               sklepanju darilen pogodbe. Glejte, predkupna pravica ne velja prav nič, če se jo
               lahko obide z darilno pogodbo. Ker pač midva, kdorkoli, se lahko zmeniva, da ti meni
               nekaj podariš in potem ni važen prednostni vrstni red. Zaradi tega imamo v Zakonu o
               kmetijskih zemljiščih omejeno, s kom je mogoče sklepati darilno pogodbo. Konkretno ta
               zakon, ki ga danes obravnavamo, v 43. členu to natančno določa in to gre za ožja
               družinska razmerja, enaka kot v Zakonu o kmetijskih zemljiščih oziroma primerljivo.
               Izven tega pa seveda darilne pogodbe ni mogoče sklepati, ker potem agrarna skupnost
               ima pristopnega člana, ampak eden od članov bi se odločil, pa bi nekomu svoj delež
               podaril in bi se potem cel vrstni red obšel. Namen pa je, da se ti članski deleži, če
               se prodajajo, zadržijo pri tistih, ki aktivno sodelujejo v agrarni skupnosti. Se
               pravi, pri aktivnih članih agrarne skupnosti, bodisi pri pristopnih članih, ki to
               želijo postati, oziroma šele potem v 4. alineji, recimo, druge fizične osebe, ki tam
               živijo.</p>
               <p>Skratka, želela sem pojasniti namen, zakaj bi ta amandma pomenil v bistvu cel režim,
               ki je s tem zakonom določen, kako poskrbeti za to, da se naprej ne deli to premoženje
               članov, predvsem pa, da ne prihaja v roke ljudi, ki nimajo z agrarno skupnostjo
               opraviti. To je seveda naredil zakon iz leta 1994, vsi se strinjamo. Zakon iz leta
               1994 je naredil stanje, ki ga danes na nek način urejamo, zato da je s tem sploh
               mogoče upravljati, ne moremo ga pa popraviti. Ne moremo spremeniti tega dejstva, da
               imajo danes v teh agrarnih skupnostih svoj članski delež ljudje, ki nimajo s to
               skupnostjo nič več.</p>
               <p>Zato pa imamo te člene, ki sem jih sedaj pravkar opisala, in Vlada meni, da s to
               predlagano ureditvijo tu dosegamo ta namen. Hvala lepa.</p>
            </sp>
            <sp xml:id="SDZ7-Redna-11-2015-09-23.sp41">

               <speaker>PODPREDSEDNICA MAG. BOJANA MURŠIČ:</speaker>

               <p>Besedo ima gospa Violeta Tomić.</p>
            </sp>
            <sp xml:id="SDZ7-Redna-11-2015-09-23.sp42">

               <speaker>VIOLETA TOMIĆ (PS ZL):</speaker>

               <p>Hvala za besedo.</p>
               <p>Ker je državna sekretarka že omenila institut pristopnega člana, naj se navežem
               nanjo, saj smo mi na seji odbora želeli z našimi amandmaji izbrisati ta institut,
               vendar je koalicija, žal, naše amandmaje na to temo zavrnila.</p>
               <p>Edina funkcija, ki jo pristopni člani imajo, je predkupna pravica pri prodaji
               lastniških deležev članov agrarnih skupnosti. V primeru, da postanejo lastniki teh
               deležev, in v primeru delitve premoženja po 55. členu tega zakona, pripada tudi
               določen del premoženja. To pomeni, da z nakupom lastniških deležev pravzaprav
               kupujejo kmetijske površine, pri čemer pa se zaobide predkupna pravica, kot jo pri
               nakupu kmetijskih zemljišč, gozdov ali kmetije določa 23. člen Zakona o kmetijskih
               zemljiščih. Torej, v primeru, da je pristopnih članov več, potem imajo prednost za
               nakup tisti, ki so to postali prej. Se pravi, po logiki, kdor prej pride, prej melje.
               Pred pristopnimi člani imajo predkupno pravico samo agrarna skupnost, torej vsi člani
               skupaj, in posamezni člani agrarne skupnosti.</p>
               <p>Ministrstvo je amandmajem, ki smo jih predlagali in s katerimi smo želeli odpraviti
               institut pristopnega člana, nasprotovalo z obrazložitvijo, da ta institut pravzaprav
               preprečuje, da bi zemljo lahko kupil kdorkoli, saj morajo pristopne člane potrditi
               člani agrarne skupnosti, ampak to ne drži. Saj tukaj ni nobenih omejitev, kako
               postati pristopni član. To je lahko Cinven ali pa nek sokrajan. Naivno je verjeti in
               misliti, da bodo člani vedno ravnali samo in izključno v korist agrarne skupnosti.
               Poleg tega pa ne moremo pričakovati, da se bodo vsi kmetje, ki mejijo na zemljišča
               agrarne skupnosti in bi bili pri prodaji kmetijskih zemljišč po Zakonu o kmetijskih
               zemljiščih prednostni upravičenci pri nakupu, kar včlanili v to agrarno skupnost,
               samo zato ker bo v agrarni skupnosti mogoče enkrat prišlo do delitve premoženja in bi
               samo na ta način lahko zaokrožili svoja kmetijska zemljišča.</p>
               <p>Zato, žal, smo na seji odbora želeli ta institut izbrisati, pa smo bili seveda
               preglasovani. Hvala.</p>
            </sp>
            <sp xml:id="SDZ7-Redna-11-2015-09-23.sp43">

               <speaker>PODPREDSEDNICA MAG. BOJANA MURŠIČ:</speaker>

               <p>Besedo ima gospod Ljubo Žnidar.</p>
            </sp>
            <sp xml:id="SDZ7-Redna-11-2015-09-23.sp44">

               <speaker>LJUBO ŽNIDAR (PS SDS):</speaker>

               <p>Spoštovani!</p>
               <p>V 43. členu s tem amandmajem smo želeli opozoriti na naslednje. Zelo dobro razumemo,
               da se s predkupnim vrstnim redom varuje lastnina agrarnih skupnosti. Tudi razumemo,
               da je določen dedni red treba spoštovati in da se na ta način varuje sama lastnina.
               Sedaj bom pa navedel, recimo, konkreten primer. Gospodar ugotovi, da dejansko ni
               nasledstva na njegovi kmetiji. On ne more z darilno pogodbo prenesti deleža v agrarni
               skupnosti, ker ni v skladu z dednim redom v tem zakonu. To se pravi, tu smo to
               možnost ali takšen primer v praksi popolnoma izključili. Pravite tudi, je mogoče
               pridruženi člani. Povejte mi, kje v agrarnih skupnostih se je število članov
               povečalo. Nikjer, zmanjšuje se ali pa se bo. Sploh sedaj se bo začelo zmanjševati, ko
               bo začel veljati ta zakon, ker dejansko pri takem upravljanju tudi sama kmetijska
               gospodarstva ne bodo videla več neke ekonomike ali nekega smisla imeti lastnino v
               takšni skupnosti.</p>
               <p>Skratka, na ta primer smo želeli tu opozoriti, ker gre res za specifičen primer, pa
               vsekakor razumemo, kako je treba varovati to skupno lastnino v tej agrarni skupnosti.
               Ampak takšen primer, ki sem ga navedel, takšen primer ni mogoče rešiti, kjer
               kmetijstvo gospodarstvo nima nasledstva, in ni mogoče dedno prenesti na kakšno drugo
               fizično osebo, ki se ravno tako ukvarja s kmetijsko dejavnostjo, ker ni v skladu z
               zakonom po svojem rednem – mislim po dedovanju.</p>
               <p>Na to smo želeli opozoriti. Hvala.</p>
            </sp>
            <sp xml:id="SDZ7-Redna-11-2015-09-23.sp45">

               <speaker>PODPREDSEDNICA MAG. BOJANA MURŠIČ:</speaker>

               <p>Besedo ima gospod Zvonko Lah.</p>
               <p>Izvolite.</p>
            </sp>
            <sp xml:id="SDZ7-Redna-11-2015-09-23.sp46">

               <speaker>ZVONKO LAH (PS SDS):</speaker>

               <p>Na vse ostalo, kar sem že povedal, bom malo špekuliral. Pred tridesetimi leti je
               povsod, je bilo v eni vasi tri četrt kmetij, ki so dajale mleko in imele živino.
               Sedaj ugotavljamo, da jih je še nekaj procentov. Po osnovnem namenu agrarnih
               skupnosti bi imeli pravico do uporabe tega zemljišča samo tisti, ki imajo živino, ki
               jo uporabljajo, ostali ne. Se pravi 5 %, če gremo po tem zakonu, v tisti občini.
               Sedaj smo pa dali lastniško pravico vsem tistim, ki so nekdaj uporabljali to
               zemljišče, lastninsko pravico.</p>
               <p>Od teh članov se mogoče samo tretjina še ukvarja s kmetijstvom in na skupščini
               sprejmejo sklep, ker hodijo turisti tam pa krave puščajo svoje iztrebke, to vpliva
               negativno na turizem, in sprejmejo sklep, da se ne bodo krave več pasle. Večina
               sklene, ker nimajo več nobene koristi od tega, ker se ne ukvarjajo več s kmetijstvom.
               Uničili smo osnovno dejavnost. Ampak je interes tistih dveh tretjin, da se izključi
               večina, z zakonom o dohodnini, o katastru je samo strošek, so prikrajšani pri
               socialnih prejemkih in bodo enostavno sami rekli, da ne bodo več, se izključijo, ker
               nimajo nobene koristi; nima krav, nima ovac, nima koz, konjev, nič. In se je
               zreduciralo število teh na minimum, na 2 % vseh. Kaj se zgodi potem? Da namesto
               dvesto sta lahko dva fizično lastnika vse te zemlje, vpisana v zemljiško knjigo.
               Potem pa še občina sprejme prostorski akt, da v stavbno zemljišče, en tisti del po
               takšni in drugačni – in kam smo prišli?</p>
               <p>Če špekuliram še s tem, da je nekdo imel apetite leta 1994 na nek način priti do
               lastništva. Če bi sledil osnovnemu namenu agrarnih skupnosti, nikakor ne more. Če pa
               vpišeš deleže lastninske pravice v zemljiško knjigo, potem pa lahko prideš do tega, s
               tem da združiš, da tako kot male delničarje iz firme izmečeš ven, tako tudi izmečeš
               te člane agrarne skupnosti in prideš do lastnine. Včasih so bili graščaki, potem so
               bili Avstrijci, država, sedaj bodo pa, namesto da bi država podeljevala neko pravico
               uporabe teh zemljišč tistim, ki res potrebujejo, bodo prišli do lastništva neki
               posamezniki iz čisto nekih drugih namenov. Zemljišča pa, pojdite si pogledat, kako so
               obdelana v Italiji po agrarnih skupnostih pa kako pri nas.</p>
            </sp>
            <sp xml:id="SDZ7-Redna-11-2015-09-23.sp47">

               <speaker>PODPREDSEDNICA MAG. BOJANA MURŠIČ:</speaker>

               <p>Besedo ima mag. Tanja Strniša, državna sekretarka na Ministrstvu za kmetijstvo,
               gozdarstvo in prehrano.</p>
            </sp>
            <sp xml:id="SDZ7-Redna-11-2015-09-23.sp48">

               <speaker>MAG. TANJA STRNIŠA:</speaker>

               <p>Hvala lepa. Dovolite mi dve pojasnili.</p>
               <p>Prvo na vprašanje, kaj je v situaciji, ko član agrarne skupnosti nima dedičev, kaj
               je z njegovim deležem. Druga alineja druge točke 43. člena pove, da je darilna
               pogodba mogoča. Mogoče je darilno pogodbo skleniti z agrarno skupnostjo. Se pravi,
               član lahko svoj delež podari agrarni skupnosti, s čimer se naredi prirast vsem
               ostalim članom.</p>
               <p>Potem pa še na vaš komentar, da število članov agrarne skupnosti pada. Zaradi
               dedovanja število članov narašča. Če gledamo, koliko se je v posameznih agrarnih
               skupnostih število članov spremenilo – narašča. Bolj kot je razdrobljeno članstvo in
               deleži, hitreje narašča. Ravno zaradi tega se je ta problem pridobivanja 100 %
               soglasij stopnjeval iz leta v leto in ravno zaradi tega so bile tako močne želje in
               prošnje s terena, da vendarle omogočimo, da nekaj storimo za to, da bo mogoče v teh
               agrarnih skupnostih sploh še kaj premakniti. Zato da se ne bi to število članov
               povečevalo še naprej, smo, kot sem omenila v uvodni predstavitvi, določili način
               dedovanja po pravilu enega dediča.</p>
               <p>Da nisem predolga, na podoben način, kot velja za zaščito ene kmetije, je v skladu s
               tem zakonom dedič članskega deleža lahko samo eden. Zakon določa, kako se ta dedič,
               pač vsaj neka osnova, kako se določi. Določa pa tudi, da ostali dediči, da to pravico
               do nujnega deleža oziroma nek … Zakon predvideva podzakonski predpis, ki bo določal
               neko metodologijo za maksimalno vrednost tega deleža, zato da ne bi tega, ki bo
               podedoval članski delež, preveč obremenili z izplačilom ostalih dedičev. Hvala
               lepa.</p>
            </sp>
            <sp xml:id="SDZ7-Redna-11-2015-09-23.sp49">

               <speaker>PODPREDSEDNICA MAG. BOJANA MURŠIČ:</speaker>

               <p>Želi še kdo razpravljati? Ne?</p>
               <p>Gospod Simon Zajc, izvolite. Beseda je vaša.</p>
            </sp>
            <sp xml:id="SDZ7-Redna-11-2015-09-23.sp50">

               <speaker>SIMON ZAJC (PS SMC):</speaker>

               <p>Hvala za besedo.</p>
               <p>V tej razpravi smo videli to, česar se vsi zavedamo: izvirni greh je leto 1994. To
               vemo in zdaj imamo to stanje, ki ni rožnato. 20 let je pokazalo, kaj vse je narobe,
               zdaj s tem zakonom to poskušamo spraviti v tako obliko, da bo možno z agrarnimi
               skupnostmi kaj narediti, da bodo tisti, ki so člani agrarnih skupnosti, od tega kaj
               imeli, da to ne bo mrtva lastnina. Ne moremo iti pa nazaj. Ne moremo pa zdaj te
               zemlje jim pobrati in ustanoviti pravne osebe pač, ker imamo lastninsko pravico v
               ustavi zapisano in je to neizvedljivo. Tako ta zakon res maksimalno olajša
               gospodarjenje s to lastnino, ki jo imajo ti solastniki.</p>
               <p>Kar se tiče zmanjševanja članov. Če se zmanjšuje, hvala bogu, da se zmanjšuje, ker
               smo že danes ugotovili, da je to problem, da imaš ti člane v Avstraliji, v Ameriki,
               ne vem, kje vse, ki jih to ne zadeva, ki jim je vseeno za to ,in hvala bogu, da se
               bodo ti zdaj lahko odločali – oziroma saj bi se že prej –, da se temu odpovejo in da
               so člani le tisti, ki živijo na tem območju, ker lahko prodajajo ali agrarni
               skupnosti ali pa članom, ki so v agrarni skupnosti, ali pa pridruženim članom.</p>
               <p>Zakaj se mi pa zdi dobro, da imamo institut pridruženega člana? Ravno zaradi tega,
               kar ste omenili. Tisti, ki je tam mejaš, on ima interes, da ta agrarna skupnost dobro
               deluje in da bi se tudi on lahko pridružil, moramo pustiti neko varovalko, da pride
               zraven, hkrati pa ne moremo tega amandmaja podpreti, ker se pa bojimo, ker je večja
               verjetnost, da bo prišlo do špekulacij kot teh primerov, da nekdo ne bo imel dedičev
               in da se bo tam škoda delala. Tudi zato tega amandmaja ne bomo podprli, zakon pa pač
               v danih razmerah je zelo velik korak naprej. Se pa strinjam, najbrž se bo pokazala
               tudi kakšna stvar, ki ne bo delovala, pa jo bo treba popraviti, problem pa so ti
               davki, ki pa niso v bistvu materija tega zakona.</p>
            </sp>
            <sp xml:id="SDZ7-Redna-11-2015-09-23.sp51">

               <speaker>PODPREDSEDNICA MAG. BOJANA MURŠIČ:</speaker>

               <p>Besedo ima gospa Violeta Tomić.</p>
            </sp>
            <sp xml:id="SDZ7-Redna-11-2015-09-23.sp52">

               <speaker>VIOLETA TOMIĆ (PS ZL):</speaker>

               <p>Hvala za besedo.</p>
               <p>Dovolite mi, da omenim še nekaj. Z vidika privatizacije agrarnih skupnosti je bila
               pa najbolj problematična določba 3. odstavka 43. člena, po kateri lahko občina, ki je
               članica agrarne skupnosti, neodplačno prenese svoj solastniški delež na nepremičninah
               članov v korist agrarne skupnosti, katerih članica je. V tej določbi se je skrival
               mehanizem, po katerem se lahko še zadnji del premoženja, ki je dejansko bil še
               kolektiven, neodplačno prenese na člane agrarne skupnosti, ki potem lahko s tem
               premoženjem razpolagajo kakorkoli, ustanovijo d. o. o. in karkoli počnejo z njim,
               prodajo naprej ali tržijo. K sreči je naš sprejeti amandma to določbo brisal.</p>
               <p>Zakon po 54. členu uvaja tudi možnost preoblikovanja agrarne skupnosti v pravno
               osebo, če člani soglasno sprejmejo ustrezen akt o ustanovitvi pravne osebe. Tako
               lahko zdaj pričakujemo porast raznoraznih deoojev, ki kot smo prej slišali, ni nujno,
               da bodo sploh agrarni in tako bomo izgubili še zadnjo skupno lastnino, ki so jo
               predstavljale agrarne skupnosti.</p>
               <p>Toliko sem imela povedati danes. Hvala.</p>
            </sp>
            <sp xml:id="SDZ7-Redna-11-2015-09-23.sp53">

               <speaker>PODPREDSEDNICA MAG. BOJANA MURŠIČ:</speaker>

               <p>Želi še kdo razpravljati? Ne.</p>
               <p>Ker ne želi nihče več razpravljati, zaključujem razpravo.</p>
               <p>O amandmajih bomo v skladu s časovnim potekom seje zbora odločali danes v okviru
               glasovanj.</p>
               <p>S tem prekinjam to točko dnevnega reda.</p>
               <p>Prehajamo na <title xml:id="SDZ7-Redna-11-2015-09-23.title2">10. TOČKO DNEVNEGA REDA, TO JENA DRUGO OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O VARSTVU PRED IONIZIRAJOČIMI SEVANJI IN JEDRSKI
                  VARNOSTI, redni postopek.</title>
               </p>
               <p>Predlog zakona je v obravnavo Državnemu zboru predložila Vlada.</p>
               <p>Za dopolnilno obrazložitev predloga zakona dajem besedo predstavnici Vlade,
               ministrici za okolje in prostor gospe Ireni Majcen.</p>
            </sp>
            <sp xml:id="SDZ7-Redna-11-2015-09-23.sp54">

               <speaker>IRENA MAJCEN:</speaker>

               <p>Spoštovana predsedujoča, spoštovane poslanke in poslanci!</p>
               <p>Pred nami je predlog spremembe zakona, ki ureja jedrsko varnost in varstvo pred
               sevanji v Sloveniji. Naj uvodoma z zadovoljstvom ugotovim, da na tem področju v naši
               državi v minulih letih in desetletjih nismo imeli večjih problemov. Z obstoječim
               zakonom, sprejetim v letu 2002, smo postavili zakonodajni okvir, ki je zelo dobro
               usklajen z mednarodnimi standardi in najboljšo svetovno prakso. Naš največji jedrski
               objekt Nuklearna elektrarna Krško nam varno proizvaja elektriko. Na Institutu Jožef
               Stefan s pridom uporabljajo raziskovalni reaktor triga, naše radioaktivne odpadke
               skrbno shranjujemo v skladišču v Brinju, postopki za gradnjo končnega odlagališča
               tečejo, denar za razgradnjo nuklearne elektrarne in odlaganje njenih odpadkov se
               zbira, nekaj sto uporabnikov varno uporablja različne vire sevanja pri njihovih
               gospodarskih ali drugačnih dejavnostih, skrbno spremljamo radioaktivnosti v okolju,
               predvsem obremenitve z radonom ter dolgo zgodbo Rudnika Žirovski vrh počasi
               zaključujemo. Seveda pa se svet spreminja. Porajajo se novi predlogi na mednarodnem
               področju, pa tudi sami prepoznavamo možnosti za nadaljnje izboljšave. Zato je pred
               nami predlog za spremembo Zakona o varstvu pred ionizirajočimi sevanji in jedrski
               varnosti, s katerim želimo popraviti predvsem naslednje.</p>
               <p>Predlagamo poenostavitev nekaterih upravnih postopkov: združujemo potrditev ocene
               varstva pred sevanji in izdajo dovoljenja za sevalno dejavnost v en sam upravni
               postopek; poenostavljamo izdajo dovoljenj za vire sevanja; pridobitev potrdila o
               vpisu v register virov sevanja ne bo več upravna odločba, pač pa precej enostavno
               potrdilo. Pri upravnih postopkih izdaje najbolj zahtevnih dovoljenj predlagamo
               možnosti, da investitor postopoma dostavlja potrebno dokumentacijo. Predlagamo več
               sprememb na podlagi naukov po jedrski nesreči v Fukušimi ter po izvedenih stresnih
               testih nukleark v Evropi; dva nova člena o projektnih osnovah jedrskega objekta;
               spremembe določbe o sistemu vodenja v jedrskih objektih; določbo o nadziranju
               ustreznosti nabavljene opreme; spremembo določbe o državni gospodarski javni službi
               ravnanja z radioaktivnimi odpadki in nadzoru odlagališč, kar bo jasneje določilo
               vlogo in obveznosti Agencije za radioaktivne odpadke.</p>
               <p>Predlagamo več sprememb določb o varnostnem preverjanju oseb, ki delajo v jedrskih
               objektih, zlasti glede preverjanja tujcev. Predlagamo še več manjših sprememb, ki
               predstavljajo manjše redakcijske popravke ter odpravo manjših pomanjkljivosti, ki so
               se pokazale v času uporabe zakona.</p>
               <p>Pred samo sejo oziroma pred to sejo Državnega zbora je bil predlagan tudi amandma,
               ki naj bi določil, da je treba obratovalno dovoljenje Nuklearne elektrarne Krško
               uskladiti s tem zakonom. Predlagatelj se načeloma strinja z namenom tega amandmaja,
               saj je tudi sam ugotovil, da zakon iz leta 2002 tega problema ni ustrezno rešil. Naša
               uprava za jedrsko varnost je v minulih letih prepoznala to pomanjkljivost in je leta
               2013 po uradni dolžnosti spremenila obratovalno dovoljenje Nuklearne elektrarne Krško
               iz leta 1984, tako da je popravljeno dovoljenje sedaj usklajeno z določili tega
               zakona. Predlagatelj zato meni, da je predlagana dopolnitev nepotrebna, če pa bo
               sprejeta, pa lahko z zadovoljstvom že sedaj sporočimo, da je nova določba že
               izpolnjena. Hvala.</p>
            </sp>
            <sp xml:id="SDZ7-Redna-11-2015-09-23.sp55">

               <speaker>PODPREDSEDNICA MAG. BOJANA MURŠIČ:</speaker>

               <p>Predlog zakona je obravnaval Odbor za infrastrukturo, okolje in prostor kot matično
               delovno telo.</p>
               <p>Za predstavitev poročila odbora dajem besedo predsedniku, gospodu Igorju
               Zorčiču.</p>
            </sp>
            <sp xml:id="SDZ7-Redna-11-2015-09-23.sp56">

               <speaker>IGOR ZORČIČ (PS SMC):</speaker>

               <p>Spoštovana podpredsednica, hvala za besedo. Spoštovana ministrica, spoštovani
               direktor, spoštovani kolegice in kolegi!</p>
               <p>Odbor za infrastrukturo, okolje in prostor je na 12. seji dne 3. 9. 2015 kot matično
               delovno telo obravnavala Predlog zakona o spremembah in dopolnitvah Zakona o varstvu
               pred ionizirajočimi sevanji in jedrski varnosti, ki ga je Državnemu zboru v obravnavo
               po rednem postopku predložila Vlada.</p>
               <p>V dopolnilni obrazložitev je v imenu predlagatelja ministrica za okolje in prostor
               Irena Majcen poudarila, da predlog zakona vsebuje poenostavitve nekaterih upravnih
               postopkov, kot so poenostavitev izdaje ter pregledovanja in spreminjanja ocene
               varstva pred sevanjih, bolj jasna vloga pooblaščenega izvedenca varstva pred sevanji
               pri pregledu najpomembnejših dokumentov, poenostavitev izdaje dovoljenj za vire
               sevanja, odpravlja pa se tudi pridobitev potrdila o vpisu v register virov sevanja
               kot posebne pravne odločbe in namesto tega določa le vpis v register po precej
               poenostavljenem postopku.</p>
               <p>Poleg tega se predlaga tudi več sprememb določb kot posledica novih spoznanj po
               jedrski nesreči v Fukušimi ter po izvedenih stresnih testih nukleark v Evropi. V
               zvezi s tem se med drugim dodajata dva nova člena o projektnih osnovah jedrskega
               objekta, spreminjajo določbe o sistemu vodenja v jedrskih objektih in določbe, ki
               urejajo izvajanje različnih državnih gospodarskih javnih služb, jasneje pa se
               določajo tudi obveznosti Agencije za radioaktivne odpadke ter se predlaga definicija
               zaprtega odlagališča, ki pridobi ta status z odločbo, zanj pa veljajo določena
               pravila. Pri določbi, ki se nanaša na gradnjo novega jedrskega objekta, pa se
               predlaga možnost investitorja, da upravnemu organu, pristojnemu za jedrsko varnost,
               parcialno dostavlja dokumentacijo, ki je potrebna za pridobitev soglasja k gradbenemu
               dovoljenju.</p>
               <p>K predlogu zakona je v skladu s svojimi pristojnostmi svoje mnenje podala
               Zakonodajno-pravna služba in k posameznim členom podala nekatere pripombe.
               Predstavnica Zakonodajno-pravne službe je poudarila, da so izpostavljene pripombe v
               večji meri upoštevane v vloženih amandmajih koalicijskih poslanskih skupin, k ostalim
               pripombam pa je predlagatelj podal ustrezna dodatna pojasnila.</p>
               <p>Predlog zakona je obravnavala tudi Komisija Državnega sveta za lokalno samoupravo in
               regionalni razvoj in izrazila podporo k predlagani vsebini novele zakona. V razpravi
               je bila glede vsebine predloga zakona izpostavljena določba 56. člena, s katerim se
               spreminja veljavni 77. člen, ki za strokovno najzahtevnejše in najdaljše upravne
               postopke, med katere sodi tudi postopek izdajanja soglasja gradnji nove jedrske
               elektrarne, predlaga možnost izjeme od zahtev Zakona o upravnem postopku, da naj bi
               organi obravnavali formalno popolne vloge, ter dopušča dostavljanje dokumentacije po
               delih. V zvezi s tem je bilo postavljeno vprašanje, ali je eden izmed namenov te
               določbe tudi poenostavitev postopkov za pričetek gradnje drugega bloka Nuklearne
               elektrarne Krško. Ministrica za okolje je pojasnila, da je glavni namen določbe
               posledica nekaterih spoznanj in ugotovitev po jedrski nesreči v Fukušimi, ki so
               pokazala, da je z vidika zagotavljanja še večje varnosti obstoječega jedrskega
               objekta v ta namen treba zgraditi nekatere nove spremljajoče objekte. Obseg celotne
               dokumentacije za gradnjo tovrstnih objektov pa je tako obsežen, da upravni organ
               potrebuje tudi več let za njen pregled, s predlagano določbo pa se bo ta postopek
               nekoliko skrajšal.</p>
               <p>Izpostavljena je bila še vsebina 110. člena veljavnega zakona, ki med drugim določa,
               da mora imeti jedrski objekt dovoljenje, ki opredeljuje tudi časovno veljavnost za
               obratovanje. Ta pa se izda za največ 10 let. V zvezi s tem je bilo izpostavljeno, da
               je NEK začela z delovanjem leta 1983. Predvideno 40-letno obdobje delovanja se bo
               izteklo leta 2023, trenutno dovoljenje za njeno obratovanje pa nima časovne omejitve.
               Pojasnjeno je bilo s strani direktorja Uprave Republike Slovenije za jedrsko varnost,
               da v zvezi s tem osnovni zakon iz leta 2002 res ne vsebuje določbe, ki bi določala
               časovno omejitev obratovanja jedrskih objektov, ki so dovoljenja za obratovanje imeli
               že pred njegovim sprejemom, vendar pa zakon vsebuje določbo, po kateri mora NEK
               izvajati redne občasne varnostne preglede objekta in ob vsakokratnem pregledu
               pripraviti poročilo in ga dati upravi v potrditev. Občasni varnostni pregled se mora
               opraviti vsakih 10 let. Ob zadnjem varnostnem pregledu leta 2013 pa je bilo po uradni
               dolžnosti poleg potrditve poročila spremenjeno tudi obratovalno dovoljenje. Trenutno
               veljavno obratovalno dovoljenje tako vsebuje izrek, da je pogoj za njegovo
               podaljšanje potrditev naslednjega poročila o občasnem varnostnem pregledu, kar
               pomeni, da ima v tem trenutku NEK dovoljenje za obratovanja do leta 2023, ko bo na
               vrsti naslednji občasni varnostni pregled.</p>
               <p>Odbor je po razpravi glasoval in sprejel vložene amandmaje koalicijskih poslanskih
               skupin. Sprejel je tudi dva svoja amandmaja, in sicer k 103. in 104. členu. Odbor je
               nato glasoval o vseh členih skupaj in jih sprejel.</p>
            </sp>
            <sp xml:id="SDZ7-Redna-11-2015-09-23.sp57">

               <speaker>PODPREDSEDNICA MAG. BOJANA MURŠIČ:</speaker>

               <p>Sledi predstavitev stališč poslanskih skupin.</p>
               <p>Besedo ima Poslanska skupina Socialnih demokratov, zanjo gospod Jan Škoberne.</p>
            </sp>
            <sp xml:id="SDZ7-Redna-11-2015-09-23.sp58">

               <speaker>JAN ŠKOBERNE (PS SD):</speaker>

               <p>Spoštovana gospa podpredsednica, spoštovana gospa ministrica. Dober večer, kolegice
               in kolegi!</p>
               <p>Pred nami je obsežna novela, ki sicer v svojem bistvu ne spreminja duha že
               obstoječega zakona, se pa ukvarja na eni strani s poenostavitvami upravnih postopkov
               in na drugi strani z vprašanjem sevalne in jedrske varnosti. Tako v točki upravnih
               postopkov odpravlja dvojnosti teh postopkov, natančneje razmejuje pristojnosti
               agencije, uporabnikov in poenostavlja postopke, ko gre za tipske naprave, pri čemer
               velja to tudi za naprave, ki so že bile predhodno verificirane na področju Evropske
               unije. Na točki sevalne varnosti in jedrske varnosti, seveda, sledi izkušnjam in
               naukom nesreče v Fukušimi, ki je za Evropo še posebej pomembna, vsaj v razpravi, ki
               se tiče jedrske varnosti. Evropa namreč ima veliko število jedrskih elektrarn, ki pa
               so izjemno varne in tehnološko v tem pogledu niso sporne. Je pa seveda treba
               pozdraviti prizadevanje ministrstva, da na tem področju kljub dejstvom, da pri nas
               teh nesreč v zadnjem obdobju oziroma v zadnjih desetletjih ni bilo, posodablja
               sisteme vodenja in nadzora nad instalirano opremo, še posebej, ko gre za nakup nove
               opreme. Zato pozdravljamo tudi nova pravila pri preverjanju oseb, ki niso rezidenti
               Republike Slovenije.</p>
               <p>Če v kratkem stavku povzamem; podpiramo predlagano novelo, ki je sicer relativno
               obsežna iz dveh razlogov: ker ukinja mnoge birokratske ovire in ker povečuje standard
               varnosti na tem področju v Republiki Sloveniji. Hvala lepa.</p>
            </sp>
            <sp xml:id="SDZ7-Redna-11-2015-09-23.sp59">

               <speaker>PODPREDSEDNICA MAG. BOJANA MURŠIČ:</speaker>

               <p>Besedo ima Poslanska skupina Združena levica, zanjo dr. Franc Trček.</p>
            </sp>
            <sp xml:id="SDZ7-Redna-11-2015-09-23.sp60">

               <speaker>DR. FRANC TRČEK (PS ZL):</speaker>

               <p>Hvala za besedo, predsedujoča. Spoštovana ministrica, spoštovani gospod direktor,
               spoštovani zbor!</p>
               <p>Združena levica tega noveliranja ne bo podprla iz kar nekaj razlogov. Prvi razlog je
               tako imenovane nomotehnične narave. Leta 2008, če se ne motim, je bilo sprejeto
               priporočilo o nomotehniki – za mogoče malo nepodučene, pravila, kako naj bi se pisali
               in delali zakoni. V tem pravilu piše, da če se novelira več kot tretjina členov
               nekega zakona, da se piše nov zakon. V tem 4. noveliranju tega zakona se novelira 100
               členov. To predlagatelj celo priznava in zapiše, da če bi šli v to, bi bilo treba
               spreminjati 21 od 28 podzakonskih aktov. Skratka, to pomeni približno tako, kot bi mi
               v parlamentu rekli na sejah matičnih odborov, da bomo zavrnili tri četrt predlaganih
               zakonskih sprememb, ker se nam enostavno to ne dela, če malo tako grdo rečem.</p>
               <p>Ne moremo podpreti tudi načina, kako je bil ta zakon vložen, ker ne vem, ampak
               očitno vladna zakonodajno-pravna služba ali tega ni brala ali pa njena priporočila
               niso bila upoštevana, saj je v izhodišču zakon bil celo v eni točki protiustaven,
               potem je pa koalicija to nekako amandmirala. Skratka, na ta način dobimo kršenje
               osnovnih nomotehničnih načel, neko amandmiranje, nekoliko ponesrečeno.</p>
               <p>Ne moremo sprejeti tudi iz nekih vsebinskih razlogov. Zakaj? Če opazujete neka
               dogajanja v javnih medijih, nekako ta zakon in tudi poročilo Državnega sveta skoraj
               že jemlje kot samoumevno, da bomo NEK 2 delali. To je zadeva za neko širšo razpravo.</p>
               <p>Danes smo 10 ur poslušali razpravo o varnosti. Saj je lepo govoriti o
               debirokratizaciji, ampak na drugi strani imamo varnost, kako bomo to nekako
               medsebojno povezali. Ne podpiramo tudi zaradi nekega zelo bistvenega dejstva, zaradi
               nekega amandmiranja, ki so se zgodila med samo sejo.</p>
               <p>Pred kratkim je bila Slovenija relativno visoko, na 15. mestu uvrščena na enem
               indeksu, ki je gledal transparentnost javnih financ, budžetov. Kako se budžet
               sprejema, ali je transparenten ali ne. Za nami je bila Gruzija na 16. mestu in v tem
               sestavljenem indeksu smo največ točk dobili na račun, če se tako izrazim, Računskega
               sodišča. In kaj se je zgodilo? Originalna novela tega zakona je upoštevala neka
               priporočila Računskega sodišča glede tako imenovane jedrske rente, potem ste se pa
               očitno nekako ustrašili županskega lobija – lahko bi malo kibiciral, od kod je
               partnerica gospoda Cerarja, pa ne bom. In potem ste poslanci koalicije med samo sejo
               matičnega odbora odnovelirali zadevo nazaj.</p>
               <p>Skratka ne vem, ali imamo Računsko sodišče malo za okras ali resno jemljemo
               priporočilo Računskega sodišča. Računsko sodišče ni nek policist, ni nek tožilec, če
               se tako izrazim, ampak dejansko naj bi gledalo neke nepravilnosti, ponesrečenosti v
               naši zakonodaji, v izvedbi, naj bi podajalo neka priporočila, ki naj bi jih potem mi
               upoštevali. Mi smo nekako potem dejansko oziroma ste s figo v žepu to nekako
               povozili.</p>
               <p>Ena zadeva, o kateri bom več govoril, ko bom malo predstavil na kratko amandma, ki je
               bil kar predstavljen tudi s strani gospoda Zorčiča kot tudi s strani gospe ministrice
               – upam, da bo nekako sprejet –, ker gre za neke prepomembne teme, o katerih je treba
               izvesti neko širšo razpravo v javnosti, ne pa, da se nekako po tiho privzame neke
               interese jedrskega lobija, ki bodo gradili NEK 2.</p>
               <p>Skratka, to je niz teh razlogov, zaradi katerih Združena levica ne bo nasprotovala,
               ne bo pa tudi podprla tega noveliranja zakonov. Hvala za besedo.</p>
            </sp>
            <sp xml:id="SDZ7-Redna-11-2015-09-23.sp61">

               <speaker>PODPREDSEDNICA MAG. BOJANA MURŠIČ:</speaker>

               <p>Besedo ima Poslanska skupina Nove Slovenije – krščanskih demokratov, zanjo gospod
               Jernej Vrtovec.</p>
            </sp>
            <sp xml:id="SDZ7-Redna-11-2015-09-23.sp62">

               <speaker>JERNEJ VRTOVEC (PS NSi):</speaker>

               <p>Spoštovane kolegice in kolegi, spoštovana gospa podpredsednica!</p>
               <p>Slovenci že 32 let živimo z jedrsko elektrarno in prav verjetno je, da bo tako tudi
               po letu 2023, ko se bo izteklo predvideno 40-letno obratovanje. Doslej smo imeli
               srečo, krška elektrarna deluje brez večjih odstopanj od normalnega obratovanja in kot
               izhaja iz poročila Uprave Republike Slovenije za jedrsko varnost o varstvu pred
               ionizirajočimi sevanji in jedrski varnosti za leto 2014, je bilo to leto eno
               najmirnejših v zadnjem času. Zaradi številnih jedrskih nesreč v svetu, ki v zadnjih
               letih niso redke, so lastniki odobrili tudi naložbe v večletno nadgradnjo te
               elektrarne. Na tem mestu je odveč razpravljati o tem, kakšne posledica bi pustila za
               seboj morebitna jedrska nesreča. Ravno zato je varstvo pred ionizirajočimi sevanji in
               jedrski varnosti še kako pomembno ne le za nas, temveč za vse človeštvo.</p>
               <p>Vsaka sprememba oziroma dopolnitev zakona naj bi prinesla dodano vrednost, nadgradnjo
               in izboljšanje veljavnega predpisa. In kaj prinaša današnja, že četrta novela zakona?
               Skoraj vsak člen je spremenjen, tako kot že pri zadnji spremembi, in zakon postaja
               nepregleden celo za tiste, ki jim je namenjen. Mnogo enostavneje bi bilo, da bi Vlada
               pripravila nov zakon, tako kot je v svojem mnenju predlagala tudi Zakonodajno-pravna
               služba Državnega zbora. Seveda so nekatere predlagane poenostavitve upravnih
               postopkov dobrodošle, predvsem glede pridobitve ocene varstva pred sevanji kot
               ključnega dokumenta za pridobitev dovoljenja za izvajanje sevalne dejavnosti in vpis
               v register virov sevanja po poenostavljenem postopku.</p>
               <p>V Novi Sloveniji smo bolj zaskrbljeni tudi nad poenostavljenim izdajanjem soglasja h
               gradnji nove jedrske elektrarne, ali odlagališča radioaktivnih odpadkov, ali
               izrabljenega goriva. Investitor bo za pridobitev soglasja h gradbenemu dovoljenju
               upravnemu organu potrebno dokumentacijo lahko dostavljal po delih. Gre za izjemo od
               zakona o upravnem postopku, po katerem upravni organ lahko obravnava le popolne
               vloge. Zakaj ravno v tem tako zahtevnem postopku, povezanem z vrsto rizikov za naše
               okolje, postopamo nekako tako zlahka? Pojasnilo, da gre za tako obsežno
               dokumentacijo, je pravzaprav smešno, saj je jasno, da je pri takšnih projektih, kot
               je na primer gradnja drugega bloka nuklearke Krško, to tudi potrebno. Mar ne gre
               tukaj za logično vprašanje, bo ta poenostavitev v prid morebitnemu načrtovanju
               gradnje drugega bloka? Verjetnost je precejšnja, kajti pojasnilo ministrice za okolje
               in prostor, da gre za gradnjo novih spremljajočih objektov, ki so potrebni zaradi
               večje varnosti, je kaj malo prepričljivo.</p>
               <p>Še nekaj je zaskrbljujoče. Nuklearna elektrarna v Krškem ima danes obratovalno
               dovoljenje, ki ni časovno omejeno, in to kljub določbi zakona, ki določa desetletno
               omejitev. Seveda je razlog v kasnejši uveljavitvi Zakona o varstvu pred
               ionizirajočimi sevanji in jedrski varnosti, saj je nuklearka pred tem obratovala že
               od leta 1983. Ampak, mar ni bil zakon sprejet ravno zaradi zgrajene jedrske
               elektrarne? Če se ne motim, imamo v Sloveniji le eno. Zakaj pa potem zakon ne vsebuje
               predhodne določbe, po kateri bi morala nuklearka v določenem roku pridobiti
               dovoljenje za obratovanje v skladu z zakonom? In zakaj tega ne želimo vnesti v zakon
               danes? Res je, da mora NEK vsakih 10 let izvajati redne občasne preglede in Upravi za
               jedrsko varnost posredovati poročila. Odločba uprave je leta 2012 omogočila spremembe
               varnostnega poročila nuklearke, zaradi česar bo omogočeno podaljšanje njenega
               obratovanja tudi po letu 2023, in to brez nujno potrebne presoje vplivov na
               okolje.</p>
               <p>Krščanski demokrati smo torej prepričani, da gre za tako pomembno določilo zakona, ki
               ga z vidika naše skupne varnosti ne moremo in ne smemo razlagati drugače ali z
               drugimi besedami, ne dovolimo si dopustiti druge Fukušime ali Černobila.</p>
               <p>Spoštovane gospe in gospodje, krščanski demokrati bomo glede na navedeno podprli
               tudi amandma Združene levice, ne bomo pa podprli predloga novela zakona, ampak hkrati
               mu tudi ne bomo nasprotovali. Najlepša hvala.</p>
            </sp>
            <sp xml:id="SDZ7-Redna-11-2015-09-23.sp63">

               <speaker>PODPREDSEDNICA MAG. BOJANA MURŠIČ:</speaker>

               <p>Besedo ima Poslanska skupina Stranke modernega centra, zanjo gospod Igor Zorčič.</p>
            </sp>
            <sp xml:id="SDZ7-Redna-11-2015-09-23.sp64">

               <speaker>IGOR ZORČIČ (PS SMC):</speaker>

               <p>Še enkrat hvala za besedo.</p>
               <p>Namen zakona oziroma novele zakona je zagotoviti učinkovitejše pravno urejanje
               varstva pred ionizirajočimi sevanji in jedrske varnosti pri miroljubni uporabi virov
               sevanja in jedrske tehnologije. Namen zakona je tudi zagotoviti usklajenost s
               predpisi Evropske unije in priporočili mednarodne skupnosti na področju varstva pred
               ionizirajočimi sevanji.</p>
               <p>Novela zakona temelji na številnih načelih, to je načelo celovitosti, upravičenosti,
               optimizacije varstva pred ionizirajočim sevanjem, mejnih doz, miroljubne uporabe,
               načelu pripravljenosti, načelu subsidiarnega ukrepanja, načelu javnosti, po katerem
               so podatki o radioaktivnosti v okolju, o izpostavljenosti ionizirajočim sevanjem
               delavcev in prebivalstva ter v postopkih in dejavnostih državnih organov, izvajalcev
               javnih služb in nosilcev pooblastil, ki se nanašajo na varstvo pred ionizirajočimi
               sevanji, na sevalno ali jedrsko varnost javni.</p>
               <p>Prav tako zakon temelji na načelu stopenjskega pristopa, ki pomeni, da se pri
               obravnavanju varnosti bolj tveganim zahtevam namenja več pozornosti kot manj
               tveganim. Konkretno, če naštejem nekatere novosti, novela zakona na novo definira
               nekatere pojme, kot so ocena varstva pred sevanji, projektne osnove objekta in
               razširjene projektne osnove, varnostna kultura, varnostni zadržek, varnostno
               preverjanje, zaprto odlagališče, natančneje določen način poročanja strokovnih
               svetov, na novo določena pravila glede varstva in hrambe dokumentarnega gradiva
               izvajalcev sevalne dejavnosti ter upravljavcev jedrskih in sevalnih objektov, dodana
               je določba, ki dovoljuje potrditev tujih tipskih odobritev naprav, ki vsebuje zaprte
               vire sevanj. Poenostavljen je tudi vpis v register virov sevanja. Na novo so
               podrobneje določene obveznosti izvajalcev sevalne dejavnosti, prav tako določeni
               pogoji o usposabljanju in preverjanju usposobljenosti iz varstva pred sevanji za
               izvajalce radioloških posegov.</p>
               <p>Zakon se s predlagano novelo usklajuje s sistemsko zakonodajo, ki ureja varstvo
               okolja ter umeščanje prostorskih ureditev državnega pomena v prostor. S predlaganimi
               spremembami zakona pa se upoštevajo tudi vsa dognanja in spoznanja v preteklih letih
               na področju zagotavljanja jedrske varnosti kot posledica jedrske nesreče v
               Fukušimi.</p>
               <p>Poslanska skupina SMC bo predlog zakona, ki je bil na matičnem odboru dopolnjen z
               amandmaji, podprla. Hvala.</p>
            </sp>
            <sp xml:id="SDZ7-Redna-11-2015-09-23.sp65">

               <speaker>PODPREDSEDNICA MAG. BOJANA MURŠIČ:</speaker>

               <p>Besedo ima Poslanska skupina Slovenske demokratske stranke, zanjo gospod Danijel
               Krivec.</p>
            </sp>
            <sp xml:id="SDZ7-Redna-11-2015-09-23.sp66">

               <speaker>DANIJEL KRIVEC (PS SDS):</speaker>

               <p>Hvala za besedo, spoštovana predsedujoča. Spoštovana ministrica, kolegice in
               kolegi!</p>
               <p>Veljavni zakon o varstvu pred ionizirajočimi sevanji in jedrski varnosti je bil
               sprejet leta 2002 in je bil doslej že trikrat noveliran. Zadnje spremembe so bile
               sprejete v letu 2011. S tokratno novelo zakona se predlaga poenostavitev nekaterih
               upravnih postopkov: poenostavitev izdaje, pregledovanja in spreminjanja ocene varstva
               pred sevanji, bolj natančno se opredeljuje vloga pooblaščenega izvedenca varstva pred
               sevanji pri pregledu najpomembnejših dokumentov, poenostavlja se izdaja dovoljenj za
               vire sevanja, odpravlja se pridobite potrdila vpisa v register virov sevanja kot
               posebne upravne določbe in določi vpis v register po poenostavljenem postopku.</p>
               <p>V noveli zakona je predlaganih tudi več sprememb posameznih določb kot posledica
               novih spoznanj po jedrski nesreči v Fukušimi in po izvedenih stresnih testih nukleark
               v Evropi; dodajata se nova člena o projektnih osnovah jedrskega objekta, spreminjajo
               se določbe o sistemu vodenja v jedrskih objektih in določbe o nadziranju ustreznosti
               nabavljene opreme; določba, ki se nanaša na gradnjo jedrskega objekta, daje možnost
               investitorju, da upravnemu organu, pristojnemu za jedrsko varnost, parcialno
               dostavlja dokumentacijo, ki je potrebna za pridobitev soglasja; predlagane spremembe
               jasneje določajo obveznosti Agencije za radioaktivne odpadke; predlaga se definicija
               zaprtega odlagališča, ki pridobi ta status z odločbo.</p>
               <p>Predlaganih je tudi več sprememb določb o varnostnem preverjanju oseb, ki delujejo v
               jedrskih objektih, zlasti glede preverjanja tujcev. Predlagano je več manjših
               sprememb, ki predstavljajo redakcijske popravke ter odpravo pomanjkljivosti, ki so se
               pokazale v času uporabe predhodnega zakona.</p>
               <p>Na nivoju Evropske unije se pripravlja nova direktiva. Ko bo sprejeto, bo treba
               pripraviti nov zakon, predvidoma naj bi bilo to v letu 2018. Same poenostavitve
               upravnih postopkov pomenijo zmanjšanje administrativnih ovir za uporabnike sevalnih
               enot.</p>
               <p>Zakon oziroma novela zakona tudi upošteva vsa priporočila in direktive Evropske
               unije, zato v Poslanski skupini Slovenske demokratske stranke spremembi zakona ne
               bomo nasprotovali.</p>
            </sp>
            <sp xml:id="SDZ7-Redna-11-2015-09-23.sp67">

               <speaker>PODPREDSEDNICA MAG. BOJANA MURŠIČ:</speaker>

               <p>Besedo ima Poslanska skupina Demokratične stranke upokojencev Slovenije, zanjo
               gospod Ivan Hršak.</p>
            </sp>
            <sp xml:id="SDZ7-Redna-11-2015-09-23.sp68">

               <speaker>IVAN HRŠAK (PS DeSUS):</speaker>

               <p>Hvala za besedo, predsedujoča. Spoštovana ministrica, spoštovani gospod direktor,
               spoštovani kolegice in kolegi!</p>
               <p>S predlogom novele Zakona o varstvu pred ionizirajočim sevanjem in jedrsko varnost,
               ki po napovedih predlagatelja ni zadnja, saj bo treba v naš pravni red do leta 2017
               oziroma 2018 prenesti novo evropsko direktivo, ki spreminja temeljne standarde
               varstva pred sevanji. Takrat bo potrebna celovitejša reforma tega področja in sprejem
               novega zakona, ki se po besedah direktorja Upravne za jedrsko varnost že pripravilo.
               S to novelo zakona se ne posega v obstoječa temeljna načela veljavnega zakona,
               predlaga pa se poenostavitev nekaterih upravnih postopkov, ki zadeva izvajalce
               sevalne dejavnosti. Ocene varstva pred sevanji, ki po veljavni ureditvi predstavlja
               pogoj za začetek postopka pridobitve dovoljenja za izvajanje sevalne dejavnosti, po
               novem ne potrjuje več pristojen upravni organ v posebnem upravnem postopku, ampak
               ustreznost ocene v upravnem postopku pridobitve dovoljenja za izvajanje sevalne
               dejavnosti pregleda organ, ki izdaja dovoljenje.</p>
               <p>Predlog prinaša tudi spremembe glede pregledovanja in spreminjanja ocene varstva pred
               sevanji, saj so glede na dosedanje izkušnje uporabe zakona ustrezneje določeni
               primeri, ko je treba oceno pregledati podrobno, pa je določen tudi postopek
               predložitve poročila o pregledu in morebitnega spreminjanja ocene, ki je posledica
               opravljenega pregleda.</p>
               <p>Jedrska nesreča v Fukušimi leta 2011 je spremenila in uničila na sto tisoče človeških
               življenj, obenem pa je prenesla nekaj novih spoznanj s področja sevalne in jedrske
               varnosti, ki so vključene tudi v to novelo zakona, Nekaj sprememb, vključenih v
               poglavje Sevalne in jedrske varnosti, pa je nastalo tudi na osnovi izvedenih stresnih
               testov vseh evropskih nukleark. Med drugim se predlaga tudi nova določba o
               razširjenih projektnih osnovah jedrskega objekta z vidika zahtev za varnost jedrskega
               objekta.</p>
               <p>V primeru Nuklearne elektrarne Krško se vsebina te določbe v praksi že izvaja. V
               zvezi z morebitno gradnjo novega jedrskega objekta je predlagana možnost, da
               investitor upravnemu organu, pristojnemu za jedrsko varnost, sproti oziroma po delih
               dostavlja dokumentacijo, ki je potrebna za pridobitev soglasja h gradbenemu
               dovoljenju, s čimer se bo postopek pridobivanja gradbenega dovoljenja skrajšal.
               Dejstvo je, da obseg celotne varnostne dokumentacije za gradnjo novega jedrskega
               objekta je tolikšen, da upravni organ potrebuje več let za njen pregled.</p>
               <p>Dodana je tudi določba o nadziranju ustreznosti nabavljene opreme, s čimer se želi
               preprečiti vgrajevanje neustrezne opreme v jedrske in sevalne objekte ter v naprave,
               ki oddaja ionizirajoče sevanje, ker se je v tujini v preteklosti že zgodilo.</p>
               <p>Nekaj predlaganih sprememb se nanaša na zaprta odlagališča, kot sta Jazbec in Boršt,
               katerih nadzor je treba institucionalizirati. Predlagane so tudi spremembe glede
               varnostnega preverjanje oseb, ki delajo v jedrskih objektih, saj je praksa pokazala,
               da posameznih zahtevanih podatkov ni bilo mogoče pridobiti za tuje delavce. Predlaga
               se tudi jasnejša opredelitev obveznosti Agencije za radioaktivne odpadke v okviru ene
               od obveznih državnih gospodarskih javnih služb, ki v skladu z veljavno zakonodajo
               izvaja različne državne gospodarske javne službe, kot na primer ravnanje z
               radioaktivnimi odpadki, odlaganje radioaktivnih odpadkov, dolgoročni nadzor in
               vzdrževanje odlagališč rudarske in hidrometalurške jalovine.</p>
               <p>V Poslanski skupini Desus predlog zakona podpiramo v pričakovanju celovitejše
               reforme tega področja in sprejema novega zakona. Obenem pa tudi napovedujem, da v
               Poslanski skupini Desus ne bomo podprli vloženega amandmaja Združene levice. Hvala.
           </p>
            </sp>
            <sp xml:id="SDZ7-Redna-11-2015-09-23.sp69">

               <speaker>PODPREDSEDNICA MAG. BOJANA MURŠIČ:</speaker>

               <p>Končali smo s predstavitvijo stališč poslanskih skupin.</p>
               <p>Prehajamo na razpravo o členu in vloženih amandmajev, ki jo bomo opravili na podlagi
               pregleda vloženega amandmaja z dne 22. 9. 2015.</p>
               <p>V razpravo dajem amandma Poslanske skupine Združena levica za novi 114.a člen. Želi
               kdo razpravljati?</p>
               <p>Dr. Trček, izvolite, beseda je vaša.</p>
            </sp>
            <sp xml:id="SDZ7-Redna-11-2015-09-23.sp70">

               <speaker>DR. FRANC TRČEK (PS ZL):</speaker>

               <p>Hvala za besedo.</p>
               <p>Ker imam kar nekaj časa, bom šel lepo počasi. Glede na to, kar je bilo povedano
               tukaj, očitno zgolj kot se nas običajno razmešča skrajno levico, kot bi nekdo rekel,
               in žlahtno desnico, Združeno levico in Novo Slovenijo zanima ta problematika in malo
               problematiziramo vprašanje in varnosti nuklearne elektrarne in blok 2, ki je nekako
               potiho, očitno, v drugem delu političnega spektra že kar sprejet. Opozarjali smo na
               to, pošiljali smo neka vprašanja pisna nekako, kako je s tem … Pa ne da bi v Združeni
               levici kapricirali jedrsko energijo kot takšno, v delu Združene levice bom zaradi
               tega tepen, ampak gre za neko zadevo, ki je preveč pomembna, da bi se brez neke javne
               razprave z več ključnih deležnikov, iz stroke in civilnodružbenih pobud – kar očitno
               daje vtis rahlo gosposko, delajmo se fini – pometla pod preprogo.</p>
               <p>Prej mi je zmanjkalo časa, delno so poslanke in poslanci, ki so predstavljali
               stališča poslanskih skupin za menoj, to predstavili. Gospod Stritar je že povedal, da
               se v bistvu dela tudi na novem zakonu. Govori se, naj se vedemo racionalno, ekonomsko
               in tako naprej … Leta 2017 in 2018 bomo morali v slovenski pravni red kot, če hočete,
               tudi posledica Fukušime uvesti neke nove zaveze in se bo delal nov zakon. Skratka,
               zdaj delamo neko obsežno, rahlo nepregledno, nomotetično nerodno četrto noveliranje
               zakona. Sočasno se pripravlja novi zakon …</p>
               <p>Zakaj je ta naš amandma, ki ga – tukaj ne tajimo – v sodelovanju z ekološkim delom
               civilnodružbenih iniciativ in nevladnega sektorja vlagamo, pomemben? Kot posledica
               Fukušime je že septembra 2011 Urad Republike Slovenije za jedrsko varnost sprejel,
               pripravil tako imenovani program nadgradnje varnosti Nuklearne elektrarne Krško, ki
               naj bi se nekako uvedel ob remontu naslednje leto 2016.</p>
               <p>Nuklearna elektrarna Krško je nekako obvestilo – oziroma je urad, kot se to zapiše,
               iz upravičenih razlogov že oktobra 2013 uvidel, da to ne bo šlo do konca leta 2018. V
               začetku leta 2014 je pa NEK obvestil urad, da jim tako imenovani PNV ne bo uspelo
               izpeljati do tega roka. Skratka, mi to prolongiramo v neko prihodnost in, kot so
               navedli, zaradi finančnih razlogov. Skratka, zaradi finančnih razlogov se je lastnik
               NEK – vemo, kdo je solastnik NEK – nekako odpovedal izboljšave varnosti jedrske
               elektrarne. Seveda nočem biti tukaj populističen in govoriti, da je delovanje NEK
               nevarno, da to ni pod kontrolo. Veste, na tisti seji sem tudi izjavil, kako nerodno
               se je ta zakon sprejemal in noveliral, da smo v bistvu mi oziroma vi iz koalicije
               bolj nevarni kot vsi viri ionizirajočega sevanja v Sloveniji. Ampak dobro, bom rekel
               malo retorično, ampak moramo se tega zavedati, ne gre za tako nedolžne zadeve. Kolega
               iz Desusa je omenil tudi dve nesanirani plazišči z žirovskega dela, ki jih ta zakon
               delno poskuša urejati, pa jih ne ureja, Jazbec in Boršč.</p>
               <p>Skratka, gre za neko celo vrsto zadev, kje se ne smemo vesti, kot da nas to ne zadeva
               ali pa pometati pod preprogo in se izgovarjati navsezadnje, da ni šol za to … Lahko
               gremo gledat tudi, kateri sektor ima v tako imenovanem realnem sektorju – čeprav na
               ta poimenovanja ne pristajam – tudi najboljše plače, če se tako izrazim.</p>
               <p>Lahko bi tu nadaljeval še s kakšnimi drugimi zgodbami, recimo to, da se meddržavna
               komisija pol desetletja ni srečala, od 2010 – letos nekje junija, julija ste se
               srečali, ne? Veste, to so preresne zadeve, da bi se jih tako lotevali. Ne bom tudi
               pristal na to, da bo nekdo rekel, da so Hrvati krivi za vse. Šli smo skupaj v to
               španovijo že v času nekega mojega otroštva. Ko sem bil pri babicah, se je za
               nuklearno elektrarno Krško z Reke vozilo mimo Westinghousova oprema, pa je bila cesta
               zaprta – sem kot mulec to firbcal, se dobro spomnim. Skratka, naša novela zakona,
               izhajajoč iz nekih opozoril določenih civilnodružbenih organizacij, uvaja sem to, kar
               je v bistvu neka praksa. Kar je v bistvu tudi v skladu, če hočete, z evropskim pravom
               in mednarodnimi konvencijami. Gospod Brglez je navajal ustavo, jaz bi lahko navajal
               8. člen Ustave, ki pravi, da so tudi tovrstne zadeve del slovenskega pravnega reda.
               Prepogosto pozabljamo na to tudi pri točki, ki smo jo prej obravnavali, pa nisem
               hotel težiti takrat s kakšnimi odločbami Evropskega sodišča o človekovih
               pravicah.</p>
               <p>Naj se vrnem nazaj. Pravi se, kot je kolega iz Nove Slovenije povedal, redni občasni
               varnostni pregled. Že ta dikcija mi je malo tako … Veste, redni občasni – redno
               občasno se ga napijemo ali kakorkoli, če sem malo ciničen –, ki se izvršijo na 10 let
               in potem uprava to potrdi. Gre seveda za neko prepomembno zadevo in ob upravi in ob
               tako imenovanem jedrskem, energetskem lobiju ostaja v tej državi kar nekaj
               izvedencev, ki te zadeve obvladajo in absolutno je treba izvesti tako imenovano
               ustrezno presojo vplivov na okolje, ki sem jih kot mladi "prostorec" delal, tudi s
               tako imenovanim nizko in srednje radioaktivnim odlagališčem odpadkov sem se ukvarjal
               in dejansko za to gre v tej noveli.</p>
               <p>Gre za to, da kot odgovorno zakonodajno telo ne pristajamo na neke take, moji
               študentje bi rekli malo po ovinku "spinjanja" določenega dela energetskega lobija. V
               tej noveli nekako uvajamo, želimo uvesti neka pravila, kako se dejansko gleda na te
               zadeve, kako se daje obratovalno dovoljenje, seveda časovno omejeno na 10 let, kot se
               to počne v nekih družbah in državah, po katerih se želimo zgledovati.</p>
               <p>Tudi gospod Stritar nam je takrat na matičnem odboru dal za prav in zato upam, da
               boste to novelo zakona potrdili. Navsezadnje tudi resorno ministrstvo je reklo, da se
               dejansko strinja s tem. Hvala za besedo.</p>
            </sp>
            <sp xml:id="SDZ7-Redna-11-2015-09-23.sp71">

               <speaker>PODPREDSEDNICA MAG. BOJANA MURŠIČ:</speaker>

               <p>Želi še kdo razpravljati? Ker ne želi nihče več razpravljati, zaključujem
               razpravo.</p>
               <p>O amandmaju bomo v skladu s časovnim potekom seje zbora odločali čez pol ure v okviru
               glasovanj. S tem prekinjam to točko dnevnega reda. Prekinjam tudi 11. sejo Državnega
               zbora, ki jo bomo z glasovanjem nadaljevali ob 20.40.</p>
               <stage xml:id="SDZ7-Redna-11-2015-09-23.stage4">(Seja je bila prekinjena ob 20.09 in se je nadaljevala ob 20.43.)</stage>
            </sp>
            <sp xml:id="SDZ7-Redna-11-2015-09-23.sp72">

               <speaker>PREDSEDNIK DR. MILAN BRGLEZ:</speaker>

               <p>Spoštovane kolegice poslanke in kolegi poslanci, gospe in gospodje!</p>
               <p>Nadaljujemo s prekinjeno sejo zbora. Prehajamo na glasovanje zbora o predlogih
               odločitev. Poslanke in poslance prosim, da preverite delovanje glasovalnih naprav.
                  <title xml:id="SDZ7-Redna-11-2015-09-23.title3">Nadaljujemo s prekinjeno 6. točko dnevnega reda, to je z drugo obravnavo
                  Predloga zakona o agrarnih skupnostih v okviru rednega postopka.</title>
               </p>
               <p>Prehajamo na odločanje o vloženih amandmajih, ki ga bomo opravili na podlagi pregleda
               vloženih amandmajev z dne 22. 9. 2015.</p>
               <p>Odločamo o amandmaju Poslanske skupine SDS k 36. členu.</p>
               <p>Obrazložitev glasu v imenu Poslanske skupine SDS gospod Ljubo Žnidar.</p>
            </sp>
            <sp xml:id="SDZ7-Redna-11-2015-09-23.sp73">

               <speaker>LJUBO ŽNIDAR (PS SDS):</speaker>

               <p>Spoštovani!</p>
               <p>Naš predlagani amandma v 36. členu predvideva, da lahko, kjer gre za kršitev zakona,
               vsak posameznik predlaga razveljavitev sprejema sklepa na sejah agrarne skupnosti.
               Kajti v primeru, da gre za kršitev zakona, ni potrebna takšna večina, kot jo
               predvideva zakon, to se pravi ena petina oziroma 20 %. Če gre za kršitev zakona, se
               smatra, da je to kršitev zakona in tukaj lahko vsak posameznik dejansko to
               sproži.</p>
               <p>Predlagam, da se, bi rekel, na nek način ta unicum podpre, kjer se kršitev veže na
               določeno kvoto. Če gre za kršitev zakona, se smatra, da je to kršitev zakona.
               Predlagam, da se to podpre.</p>
            </sp>
            <sp xml:id="SDZ7-Redna-11-2015-09-23.sp74">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v imenu Poslanske skupine SMC gospa Vesna Vervega.</p>
            </sp>
            <sp xml:id="SDZ7-Redna-11-2015-09-23.sp75">

               <speaker>VESNA VERVEGA (PS SMC):</speaker>

               <p>Hvala lepa za besedo.</p>
               <p>36. člen Zakona o agrarnih skupnostih ureja pravico preglasovane manjšine. V
               Poslanski skupini Stranke modernega centra menimo, da ena petina članov glede na
               deleže v solastnini ali skupni lastnini zadostno ščiti lastninske pravice
               posameznika.</p>
               <p>Strinjamo se tudi z dejstvom, da bi v primeru, da bi vsak član agrarne skupnosti
               zahteval razveljavitev sklepa organa agrarne skupnosti, to pomenilo oviro pri
               normalnem delovanju agrarne skupnosti.</p>
               <p>Zaradi tega amandmaja ne podpiramo. Hvala.</p>
            </sp>
            <sp xml:id="SDZ7-Redna-11-2015-09-23.sp76">

               <speaker>PREDSEDNIK DR. MILAN BRGLEZ:</speaker>

               <p>Glasujemo. Navzočih je 80 poslank in poslancev. Za je glasovalo 21, proti pa 55.</p>
               <p><stage xml:id="SDZ7-Redna-11-2015-09-23.stage5">(Za je glasovalo 21.)</stage> <stage xml:id="SDZ7-Redna-11-2015-09-23.stage6">(Proti 55.)</stage></p>
               <p>Ugotavljam, da amandma ni sprejet.</p>
               <p>Odločamo o amandmaju Poslanske skupine SDS k 43. členu.</p>
               <p>Obrazložitev glasu v imenu Poslanske skupine SDS ima gospod Ljubo Žnidar.</p>
            </sp>
            <sp xml:id="SDZ7-Redna-11-2015-09-23.sp77">

               <speaker>LJUBO ŽNIDAR (PS SDS):</speaker>

               <p>43. člen ureja tako predkupno pravico, za katero menimo, da je zelo dobro urejena in
               s tem varovanje lastnine agrarnih skupnosti. Tudi dedni vrstni red ščiti določeno
               lastnino agrarnih skupnosti, vendar v izjemnih primerih, recimo, če navedem konkreten
               primer iz prakse, kjer določena kmetija nima svojih naslednikov, nima svojih dedičev,
               dejansko tega dednega reda ne more upoštevati in nima nikakršne možnosti, da to
               prenese na drugo kmetijo ali na drugo kmetijsko gospodarstvo, ki se ukvarja s
               kmetijsko dejavnostjo. To se pravi, ta možnost je tu povsem izključena.</p>
               <p>Zaradi tega predlagamo, da se tu ta možnost poda, da je mogoče tudi v takšnem primeru
               v praksi izpeljati tudi dedovanje in prenesti pravico tudi na drugo kmetijsko
               gospodarstvo, razen izven tega dednega reda, ki je predpisan v samem zakonu.</p>
            </sp>
            <sp xml:id="SDZ7-Redna-11-2015-09-23.sp78">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v imenu Poslanske skupine SMC gospa Vesna Vervega.</p>
            </sp>
            <sp xml:id="SDZ7-Redna-11-2015-09-23.sp79">

               <speaker>VESNA VERVEGA (PS SMC):</speaker>

               <p>Hvala lepa.</p>
               <p>Tudi tega amandmaja v Poslanski skupini Stranke modernega centra ne moremo podpreti.
               Če član agrarne skupnosti z darilno pogodbo prenese svoj solastniški delež ali delež
               v skupni lastnini na neko fizično osebo, ki opravlja osnovno dejavnost, obide 42.
               člen zakona, ki določa vrstni red upravičencev za predkupno pravico. Hvala.</p>
            </sp>
            <sp xml:id="SDZ7-Redna-11-2015-09-23.sp80">

               <speaker>PREDSEDNIK DR. MILAN BRGLEZ:</speaker>

               <p>Mir v dvorani, prosim.</p>
               <p>Glasujemo. Navzočih je 81 poslank in poslancev. Za je glasovalo 22, proti pa 55.</p>
               <p><stage xml:id="SDZ7-Redna-11-2015-09-23.stage7">(Za je glasovalo 22.)</stage> <stage xml:id="SDZ7-Redna-11-2015-09-23.stage8">(Proti 55.)</stage></p>
               <p>Ugotavljam, da amandma ni sprejet.</p>
               <p>Zaključili smo z odločanjem o amandmajih. S tem zaključujem drugo obravnavo predloga
               zakona.</p>
               <p>Prehajamo na <title xml:id="SDZ7-Redna-11-2015-09-23.title4">tretjo obravnavo</title> predloga zakona. Ker k drugi obravnavi
               amandmaja k dopolnjenemu predlogu zakona nista bila sprejeta, prehajamo na odločanje
               o predlogu zakona.</p>
               <p>Obveščam vas, da me Zakonodajno-pravna služba oziroma Vlada nista opozorili, da bi
               bil zaradi amandmajev, sprejetih na matičnem delovnem telesu, predlog zakona
               neusklajen.</p>
               <p>Glasujemo … Prekinjam.</p>
               <p>Obrazložitev glasu v imenu Poslanske skupine SDS ima gospod Ljubo Žnidar.</p>
            </sp>
            <sp xml:id="SDZ7-Redna-11-2015-09-23.sp81">

               <speaker>LJUBO ŽNIDAR (PS SDS):</speaker>

               <p>Hvala lepa, spoštovani predsedujoči, za besedo!</p>
               <p>V Poslanski skupini Slovenske demokratske stranke tega zakona ne moremo podpreti.
               Predlog zakona ne rešuje glavnega bistva, to je, s kakšnim načinom je urejena
               organiziranost agrarnih skupnosti. Ta ostaja kot civilna skupnost fizičnih oseb, s
               tem pa se otežuje, dodatno komplicira, dodatno birokratizira s ponovno registracijo,
               z novim registrom, kar seveda predstavlja dodatno delo tako za člane agrarnih
               skupnosti kot tudi dodatno delo za same upravne enote.</p>
               <p>Tudi ni primerna rešitev tistih postopkov, ker denacionalizacijski postopki niso
               upravičeni, niso zaključeni, kjer govorimo o prenosu premoženja na same zamejce. Tako
               se tudi postavlja vprašanje samega nacionalnega interesa in tudi varovanja našega
               obmejnega območja.</p>
               <p>Tudi sam zakon se v popolnosti izogne tako davčni in dohodninski temi, ki ju ta
               zakon absolutno ne obravnava. Skratka, gre za rešitve, ki bodo v praksi pokazale, da
               bodo zaživele z veliko težavo, in slej kot prej bo zakon prišel ponovno v poslanske
               klopi. Tako zakon v takšni obliki ni primeren, da se sprejme v takšnem predlaganem
               besedilu, kot je.</p>
            </sp>
            <sp xml:id="SDZ7-Redna-11-2015-09-23.sp82">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v imenu Polanske skupine Združena levica Violeta Tomić.</p>
            </sp>
            <sp xml:id="SDZ7-Redna-11-2015-09-23.sp83">

               <speaker>VIOLETA TOMIĆ (PS ZL):</speaker>

               <p>Spoštovani predsednik, hvala za besedo!</p>
               <p>S tem zakonom se skuša rešiti zgrešena denacionalizacija začetka devetdesetih. V
               postopku denacionalizacije se je vračalo premoženje tudi ljudem, ki že dolgo časa ne
               živijo v Sloveniji in se jih upravljanja skupnega vaškega premoženja niti malo ne
               tiče. Še več! Njihovi dediči v svojem življenju po možnosti niso bili nikoli v tisti
               vasi ali pa celo ne v Sloveniji. Dejstvo je, da je bil zakon o ponovni vzpostavitvi
               agrarnih skupnosti ter vrnitvi njihovega premoženja in pravic slabo napisan.</p>
               <p>Skupnosti niso bile nikoli zasebna, ampak kolektivna last in zato, namesto da bi v
               denacionalizacijskem postopku podržavljeno premoženje agrarnih skupnosti ali ohranili
               kot državno in ga dali v upravljanje novonastalim agrarnim skupnostim ali pa ga
               prenesli na njih kot nedeljivo kolektivno lastnino, smo v duhu kapitalizem povsod in
               za vse tudi tu morali nekako vpeljati institut zasebne lastnine.</p>
               <p>Po našem mnenju bi bila mnogo boljša ureditev, po kateri bi bile agrarne skupnosti
               urejene kot zadruge, sedanji lastniki lastniških deležev pa bi bili njihovi člani.
               Tako bi bilo premoženje agrarne skupnosti dejansko v lasti agrarne skupnosti, ne pa,
               da je razdeljeno po deležih med člane agrarne skupnosti, ampak to očitno zaradi
               svetosti zasebne lastnine ter denacionalizacijskega in privatizacijskega duha
               devetdesetih ni bilo mogoče, sedanjega stanja pa ne moremo več spremeniti.</p>
               <p>Agrarne skupnosti so danes torej organizirane kot nekakšne delniške družbe, ki imajo
               člani lastniške deleže oziroma delnice in so daleč od tega, da bi bile nekakšne
               organizacije za upravljanje kolektivne lastnine, ki je bistvo agrarni skupnosti. Zato
               lahko pravzaprav mirno rečemo, da agrarnih skupnosti v čistem pomenu besede
               pravzaprav že od začetka devetdesetih let ni več. So samo še agrarne delniške družbe,
               katerih se nihče ne upa tako poimenovati.</p>
               <p>Čeprav predlagatelj v ciljih zakona in obrazložitvah posameznih členov večkrat
               poudarja pomen skupnega premoženja agrarnih skupnosti, skozi zgodovino pa trajno
               gospodarjenje s kmetijskimi in gozdnimi zemljišči, pa skupno uresničevanje interesov
               prebivalcev na podeželju, ohranjanje poseljenosti in običajev ter razvoj podeželja in
               ob tem poudarja ne samo gospodarsko, ampak tudi socialno in ekološko funkcijo
               lastnine, sam zakon praktično nič od tega ne naslavlja, ampak zgolj nudi okvir za
               upravljanje s premoženjem, s poudarkom na možnostih in načinih prodaje le-tega.</p>
               <p>Zato tega zakona v Poslanski skupini Združene levice ne bomo podprli. Hvala.</p>
            </sp>
            <sp xml:id="SDZ7-Redna-11-2015-09-23.sp84">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v imenu Poslanske skupine SMC gospa Vesna Vervega.</p>
            </sp>
            <sp xml:id="SDZ7-Redna-11-2015-09-23.sp85">

               <speaker>VESNA VERVEGA (PS SMC):</speaker>

               <p>Hvala lepa za besedo.</p>
               <p>Zakon o agrarnih skupnostih bistveno poenostavlja gospodarjenje s premoženjem
               agrarnih skupnosti, torej ureja upravljanje in razpolaganje s solastnino oziroma
               skupno lastnino članov, organiziranost agrarne skupnosti kot premoženjske skupnosti,
               zastopanje, procesno sposobnost, članstvo in odgovornost za obveznosti, odločanje,
               poseben postopek dedovanja ter prenehanje agrarnih skupnosti.</p>
               <p>Zelo pomembno je, da zasleduje naslednja načela: prosto oblikovanje notranjih
               razmerij med člani agrarne skupnosti, ohranjanje lastnine kot celote, ohranjanje
               tradicije, imeti sposobnost biti stranka v upravnih in sodnih postopkih, to je
               odgovornost po civilnem pravu.</p>
               <p>Zaradi tega bomo zakon v Poslanski skupini Stranke modernega centra podprli.
               Hvala.</p>
            </sp>
            <sp xml:id="SDZ7-Redna-11-2015-09-23.sp86">

               <speaker>PREDSEDNIK DR. MILAN BRGLEZ:</speaker>

               <p>Še kakšna obrazložitev? Ne.</p>
               <p>Glasujemo. Zdaj deluje. Navzočih je 82 poslank in poslancev, za je glasovalo 57,
               proti 21.</p>
               <p><stage xml:id="SDZ7-Redna-11-2015-09-23.stage9">(Za je glasovalo 57.)</stage> <stage xml:id="SDZ7-Redna-11-2015-09-23.stage10">(Proti 21.)</stage></p>
               <p>Ugotavljam, da je zakon sprejet. S tem zaključujem to točko dnevnega reda. <title xml:id="SDZ7-Redna-11-2015-09-23.title5">Nadaljujemo s prekinjeno 10. točko dnevnega reda, to je z drugo obravnavo Predloga zakona o spremembah in dopolnitvah Zakona o varstvu
                  pred ionizirajočimi sevanji in jedrski varnosti, v okviru rednega postopka.</title>
               </p>
               <p>Prehajamo na odločanje o vloženem amandmaju, ki ga bomo opravili na podlagi pregleda
               vloženega amandmaja z dne 22. 9. 2015. Odločamo o amandmaju Poslanske skupine
               Združena levica za novi 114.a člen.</p>
               <p>Obrazložitev glasu v imenu Poslanske skupine Združena levica ima dr. Franc Trček.</p>
            </sp>
            <sp xml:id="SDZ7-Redna-11-2015-09-23.sp87">

               <speaker>DR. FRANC TRČEK (PS ZL):</speaker>

               <p>Hvala za besedo, predsedujoči.</p>
               <p>Na široko smo razlagali, ko je bila sama tema zakona, zato se ne bom ponavljal,
               čeprav je bila, žal, prisotna samo tretjina poslank in poslancev.</p>
               <p>Gre dejansko za to, da v sodelovanju z nevladnim sektorjem hočemo amandmirati in
               popraviti, po domače bom kar rekel, neko napako, ko se je malo pozabili na obstoječi
               NEK in raziskovalni reaktor. Skratka, nekako ne pristajamo na t. i. redne občasne
               varnostne preglede, ki jih uprava NEK potrdi, če se tako izrazim.</p>
               <p>Za kaj gre? Gre zlasti za obratovalno dovoljenje nuklearke, kjer pač želimo, da se v
               skladu z evropskim pravom in mednarodnimi konvencijami, sklicujoč se na 8. člen
               Ustave Republike Slovenije, ob sodelovanju javnosti opravi t. i. ustrezna presoja
               vplivov na okolje. Tudi predlagatelj zakona je rekel, da se strinja s tem dodatnim
               noveliranjem oziroma amandmajem, sedanja koalicija je sploh koalicija, ki zelo
               izpostavlja transparentnost, zato upam, da bo ta amandma soglasno sprejet. Hvala za
               …</p>
            </sp>
            <sp xml:id="SDZ7-Redna-11-2015-09-23.sp88">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v imenu Poslanske skupine SMC gospod Igor Zorčič.</p>
            </sp>
            <sp xml:id="SDZ7-Redna-11-2015-09-23.sp89">

               <speaker>IGOR ZORČIČ (PS SMC):</speaker>

               <p>Hvala za besedo.</p>
               <p>V Poslanski skupini SMC navedenega amandmaja ne bomo podprli.</p>
               <p>Strinjamo se nekako s stališčem predlagatelja, to je Vlade, da podpora temu amandmaju
               ni potrebna. Leta 2013 je bil nazadnje opravljen občasni pregled Nuklearne elektrarne
               Krško, izdano tudi obratovalno dovoljenje za obdobje 10 let in v tej luči se amandma,
               ki ga je predlagala Združena levica, postavi kot nepotreben. Hvala.</p>
            </sp>
            <sp xml:id="SDZ7-Redna-11-2015-09-23.sp90">

               <speaker>PREDSEDNIK DR. MILAN BRGLEZ:</speaker>

               <p>Glasujemo. Navzočih je 81 poslank in poslancev, za je glasovalo 12, proti 51.</p>
               <p><stage xml:id="SDZ7-Redna-11-2015-09-23.stage11">(Za je glasovalo 12.)</stage> <stage xml:id="SDZ7-Redna-11-2015-09-23.stage12">(Proti 51.)</stage></p>
               <p>Ugotavljam, da amandma ni sprejet.</p>
               <p>Zaključili smo z odločanjem o amandmaju. S tem zaključujem drugo obravnavo predloga
               zakona.</p>
               <p>Prehajamo na <title xml:id="SDZ7-Redna-11-2015-09-23.title6">tretjo obravnavo</title> predloga zakona.</p>
               <p>Ker v drugi obravnavi amandma k dopolnjenemu predlogu zakona ni bil sprejet,
               prehajamo na odločanje o predlogu zakona.</p>
               <p>Obveščam vas, da me Zakonodajno-pravna služba oziroma Vlada nista opozorili, da je
               bil zaradi amandmajev, sprejetih na matičnem delovnem telesu, predlog zakona
               neusklajen.</p>
               <p>Obrazložitev glasu v imenu Poslanske skupine Združena levica ima dr. Franc Trček.</p>
            </sp>
            <sp xml:id="SDZ7-Redna-11-2015-09-23.sp91">

               <speaker>DR. FRANC TRČEK (PS ZL):</speaker>

               <p>Se še enkrat oglašam, hvala za besedo.</p>
               <p>Prej sem na dokaj dolgo obrazložil, zakaj bi bila Združena levica vzdržana glede
               tega noveliranja, na eni strani dokaj šlampasto v proceduro dano noveliranje, kjer se
               predlagatelj nekako zaveda, da spreminja več kot dve tretjini členov tega zakona, kar
               je proti osnovnim, lahko bi rekel celo osnovnošolskim načelom nomotehnike. Pri tem se
               še izgovarja, da če bi šel v resno spremembo zakona, bi moral spreminjati 21 od 28
               podzakonskih aktov. Sočasno prizna, da se dela tudi novi zakon, ki bo v slovenski
               pravni red 2017–2018 vnesel nove post Fukušima direktive. Sočasno Nuklearna
               elektrarna Krško pravi oziroma uprava, da ni penez, da bi izboljšali varnost, sočasno
               glede na to, da je ta naš amandma bil nekako povožen, očitno razen Združene levice in
               moram reči Nove Slovenije in mogoče še koga, ki je glasoval, ste ostali – bom kar
               rekel – sužnji energetskega in nuklearnega lobija, zato bo seveda Združena levica
               glasovala proti tem noveliranjem.</p>
            </sp>
            <sp xml:id="SDZ7-Redna-11-2015-09-23.sp92">

               <speaker>PREDSEDNIK DR. MILAN BRGLEZ:</speaker>

               <p>Še kakšna obrazložitev?</p>
               <p>Glasujemo. Navzočih je 81 poslank in poslancev, za je glasovalo 52, proti 7.</p>
               <p><stage xml:id="SDZ7-Redna-11-2015-09-23.stage13">(Za je glasovalo 52.)</stage> <stage xml:id="SDZ7-Redna-11-2015-09-23.stage14">(Proti 7.)</stage></p>
               <p>Ugotavljam, da je zakon sprejet. S tem zaključujem to točko dnevnega reda. <title xml:id="SDZ7-Redna-11-2015-09-23.title7">Nadaljujemo s prekinjeno 2. točko dnevnega reda, to je z obravnavo Predloga zakona
                  o dopolnitvi Zakona o javnih skladih po skrajšanem postopku.</title>
               </p>
               <p>Prehajamo na odločanje o naslednjem predlogu sklepa. Predlog zakona o dopolnitvi
               Zakona o javnih skladih ni primeren za nadaljnjo obravnavo.</p>
               <p>Obrazložitev glasu v imenu Poslanske skupine Združena levica Luka Mesec.</p>
            </sp>
            <sp xml:id="SDZ7-Redna-11-2015-09-23.sp93">

               <speaker>LUKA MESEC (PS ZL):</speaker>

               <p>Hvala.</p>
               <p>Kot sem povedal že včeraj na obravnavi, se v Združeni levici s tem zakonom, ki ga je
               zdaj vložila že bivša poslanska skupina ZaAB, v celoti ne strinjamo. V celoti se ne
               strinjamo z njegovimi rešitvami, ampak sklep, da je zakon neprimeren za nadaljnjo
               obravnavo, je pa proti vsakršnim demokratičnim standardom, ki bi moral veljati v tej
               hiši. Namreč, ta sklep je bil sprejet, še preden je bila o tem zakonu opravljena
               kakršnakoli razprava. Ta zakon je bil sprejet enostavno s tem, da je koalicija
               uporabila svoj glasovalni aparat in iz procedure iztisnila s tem manevrom nek zakon,
               ki ga je vložila manjša opozicijska stranka, in si je enostavno oprala roke.</p>
               <p>Kot sem rekel, v Združeni levici se mogoče s tem zakonom ne strinjamo, ampak še bolj
               se pa ne strinjamo s tem, kar je koalicija z njim naredila. Proti takim
               nedemokratičnim praksam, ki jih v tej hiši ne bi smelo biti, bomo venomer opozarjali
               in vedno bomo glasovali proti. Proti pa bi morali glasovati tudi vsi tisti, ki se
               imate za demokrate. Hvala.</p>
            </sp>
            <sp xml:id="SDZ7-Redna-11-2015-09-23.sp94">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v imenu Poslanske skupine SMC mag. Bojan Kranjc.</p>
            </sp>
            <sp xml:id="SDZ7-Redna-11-2015-09-23.sp95">

               <speaker>MAG. BOJAN KRAJNC (PS SMC):</speaker>

               <p>Hvala za besedo.</p>
               <p>Predlog zakona se nanaša samo na tiste javne sklade, ki so bili ustanovljeni z
               namenom izvajanja stanovanjske politike ustanovitelja in upravljanje z nepremičninami
               ustanovitelja in tu je pravzaprav že prva ovira za to, da bi zakon lahko podprli. Dva
               bistvena vsebinska razloga, zaradi katerih bomo podprli sklep, da zakon ni primeren
               za nadaljnjo obravnavo, pa sta, prvič, zadolževanje, kajti zadolževanje javnih
               skladov se šteje v javni dolg, poleg tega pa je odplačevanje takih dolgov samo iz
               naslova najemnin zelo nezanesljivo. Druga ovira pa je predkupna pravica, ki naj bi jo
               tak sklad imel pri Družbi za upravljanje terjatev bank, kajti to bi predstavljalo
               oviro v delovanju DUTB.</p>
               <p>Kot rečeno, podprli bomo sklep, da zakon ni primeren za nadaljnjo obravnavo.
               Hvala.</p>
            </sp>
            <sp xml:id="SDZ7-Redna-11-2015-09-23.sp96">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v lastnem imenu gospod Jani Möderndorfer.</p>
            </sp>
            <sp xml:id="SDZ7-Redna-11-2015-09-23.sp97">

               <speaker>JANI (JANKO) MÖDERNDORFER (NeP):</speaker>

               <p>Hvala lepa.</p>
               <p>Saj se nisem hotel oglasiti, ker praviloma se v crknjenega konja ne brca. Ampak to
               zadnje, kar sem poslušal, je pa res neverjetno. Moram reči, da je zakon padel zaradi
               tega, ker v resnici druge ideje pametne pravzaprav ni bilo. To je razlog. Namreč, vse
               ostalo, ker je bilo v sami razpravi ugotovljeno, so bili pripravljeni amandmaji. Ti
               amandmaji bi popravili to situacijo, o kateri ste govorili, tako kar se tiče
               zemljiške knjige pri prenosu stanovanj oziroma pri predkupni pravici, kar se DUTB
               tiče. Kar se pa tiče tega, da je samo en del skladov bil tu problematičen, in to
               stanovanjski skladi – ja, ljubi bog, v tej državi smo se zmenili, da bomo imeli javne
               sklade. In potem jih imamo pa več vrst; ampak jaz pa res nisem kriv, če so edino
               stanovanjski skladi tisti, ki imajo premoženje, vsi ostali skladi ga pa nimajo.
               Logično je, da tisti, ki ga imajo, tisti, ki investirajo, seveda to delajo s
               kreditom. Nobenega še nisem videl, ki bi to delal z gotovino. Če mislite, da se bomo
               nehali v tej državi zadolževati, se motite. Država se bo samo v naslednjem letu
               zadolžila za desetkrat več, kot bi bilo potrebno za tisti procent stanovanj, ki bi
               lahko v kratkem času reševal najemna stanovanjska vprašanja. Pa da vidimo, kje boste
               vi to zmogli, in čakam na ta popravljen stanovanjski sklad oziroma stanovanjski
               zakon, ki je pa že druga zgodba.</p>
               <p>Seveda tega predloga ne bom podprl.</p>
            </sp>
            <sp xml:id="SDZ7-Redna-11-2015-09-23.sp98">

               <speaker>PREDSEDNIK DR. MILAN BRGLEZ:</speaker>

               <p>Glasujemo. Navzočih je 81 poslank in poslancev, za je glasovalo 70, proti 9.</p>
               <p><stage xml:id="SDZ7-Redna-11-2015-09-23.stage15">(Za je glasovalo 70.)</stage> <stage xml:id="SDZ7-Redna-11-2015-09-23.stage16">(Proti 9.)</stage></p>
               <p>Ugotavljam, da je zbor sklep sprejel, zato je zakonodajni postopek o predlogu zakona
               končan.</p>
               <p>S tem zaključujem to točko dnevnega reda. <title xml:id="SDZ7-Redna-11-2015-09-23.title8">Nadaljujemo s prekinjeno 3. točko dnevnega reda, to je z obravnavo Predloga zakona o spremembah in dopolnitvah Zakona o
                  Slovenskem državnem holdingu po skrajšanem postopku.</title>
               </p>
               <p>Prehajamo na odločanje o naslednjem predlogu sklepa: Predlog zakona o spremembah in
               dopolnitvah Zakona o Slovenskem državnem holdingu ni primeren za nadaljnjo
               obravnavo.</p>
               <p>Obrazložitev glasu v imenu Poslanske skupine Združena levica Luka Mesec.</p>
            </sp>
            <sp xml:id="SDZ7-Redna-11-2015-09-23.sp99">

               <speaker>LUKA MESEC (PS ZL):</speaker>

               <p>Hvala za besedo.</p>
               <p>V Združeni levici bomo glasovali proti temu sklepu, da zakon o Slovenskem državnem
               holdingu ni primeren za nadaljnjo obravnavo, za to izbiro pa obstajata dva
               razloga.</p>
               <p>Prvi razlog je vsebinski, in sicer v Združeni levici jasno nasprotujemo
               privatizaciji, ampak to novelo zakona smo pripravili na način, da bi bil pisan na
               kožo tistim, ki se zavzemate za premišljeno privatizacijo. Torej nekaj, kar je
               praktično celotna koalicija obljubljala pred volitvami, ker ta zakon ne predpostavlja
               nič drugega kot to, da bi pred vsako večjo prodajo premoženja, se pravi nad 50
               milijonov evrov, moral Državni zbor kot vrhovni zakonodajalec, kot odločevalski
               organ, zato da se privatizacijskim postopkom zagotovi demokratična legitimnost in
               transparentnost, podati soglasje. To je vse. To počnejo mnoge države, tudi mnoge
               države OECD, ne nazadnje smo se zgledovali po dobrih praksah iz Avstrije in
               Francije.</p>
               <p>V našem parlamentu je bil podobno kot prejšnji zakon, o katerem smo glasovali, se
               pravi Zakon o javnih skladih, izrinjen iz razprave, preden bi se ta sploh začela. s
               koalicijskim glasovalnim strojem, ki je pred kakršnokoli razpravo ugotovil, da je
               zakon neprimeren za nadaljnjo obravnavo. Razlogov za to nismo slišali, ker zakon
               vsebuje vse predpisane nomotehnične in zakonodajne standarde in ni nobenih razlogov,
               da bi se to zgodilo. Ampak, očitno to postaja v drugem letu vladanja te koalicije
               modus operandi te koalicije, da enostavno opozicijske predloge izriva s
               proceduralnimi manevri.</p>
               <p>Se pravi, če potegnem črto, vsi, ki ste za premišljeno privatizacijo, morate, boste
               glasovali proti temu sklepu, če že niste za premišljeno privatizacijo, boste pa proti
               temu sklepu glasovali zavoljo demokratičnih standardov. Hvala.</p>
            </sp>
            <sp xml:id="SDZ7-Redna-11-2015-09-23.sp100">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v imenu Poslanske skupine SMC gospod Franc Laj.</p>
            </sp>
            <sp xml:id="SDZ7-Redna-11-2015-09-23.sp101">

               <speaker>FRANC LAJ (PS SMC):</speaker>

               <p>Hvala za besedo.</p>
               <p>V Poslanski skupini Modernega centra zagotovo ne moremo podpirati predlaganih
               sprememb, ker bi s temi spremembami grobo posegli v temeljni koncept zakonske
               ureditve in s tem zagotovo otežili oziroma poslabšali učinkovito upravljanje
               državnega premoženja.</p>
               <p>Vsi mehanizmi so vzpostavljeni in treba je omogočiti, da ti mehanizmi tudi delujejo
               po vseh teh pravilih, ki jih imamo sprejete. Hvala.</p>
            </sp>
            <sp xml:id="SDZ7-Redna-11-2015-09-23.sp102">

               <speaker>PREDSEDNIK DR. MILAN BRGLEZ:</speaker>

               <p>Kakšna obrazložitev v imenu poslanske skupine? <stage xml:id="SDZ7-Redna-11-2015-09-23.stage17">(Ne.)</stage></p>
               <p>Obrazložitev glasu v lastnem imenu ima dr. Franc Trček.</p>
            </sp>
            <sp xml:id="SDZ7-Redna-11-2015-09-23.sp103">

               <speaker>DR. FRANC TRČEK (PS ZL):</speaker>

               <p>Hvala za besedo.</p>
               <p>Vemo, kdo je spisal zakon o slabi banki, vemo, kateri dve vladi sta ga prevzeli in
               ga izvajata. Zelo preprosto bom povedal, petdeset milijonov z izjemo nekaj mestnih
               občin, je več kot so, recimo, občinski proračuni celo mestnih občin Murska Sobota,
               Slovenj Gradec – še kdo – nimajo takšnega proračuna. Očitno je to za vas drobiž,
               očitno so neke predvolilne obljube ki ste jih dajali … No, to ste že pozabili, saj je
               že leto mimo in malo več, upam, da to kdo gleda, ljudje imajo tudi dolgoročen spomin,
               prišel bodo volitve.</p>
               <p>Seveda bom glasoval proti, ker ne morem kot poslanec, lahko bi se skliceval na kakšen
               člen ustave, biti tako neodgovoren. Hvala.</p>
            </sp>
            <sp xml:id="SDZ7-Redna-11-2015-09-23.sp104">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v lastnem imenu Luka Mesec.</p>
            </sp>
            <sp xml:id="SDZ7-Redna-11-2015-09-23.sp105">

               <speaker>LUKA MESEC (PS ZL):</speaker>

               <p>Hvala za besedo.</p>
               <p>Gospod Franc Laj je v bistvu uporabil argument, da bo SMC glasoval proti, da bo
               podprl sklep, da je zakon neprimeren za nadaljnjo obravnavo, ker bi s sprejemom tega
               zakona ogrozili temeljni koncept upravljanja državnega premoženja. Dodati moram samo
               to, da tega ne moremo vedeti, ker o tem, ali zares ogroža koncept upravljanja
               državnega premoženja, nismo opravili niti sekunde demokratične razprave.</p>
               <p>Če že ne zaradi drugega bomo glasovali v Združeni levici proti temu sklepu zaradi
               tega, ker ta sklep onemogoča demokratično razpravo o predlogu zakona in onemogoča
               kakršno koli presojanje o tem, kaj vsebina tega zakona sploh je. Kljub temu da, še
               enkrat poudarjam, ustreza vsem zakonodajnim in nomotehničnim standardom.</p>
            </sp>
            <sp xml:id="SDZ7-Redna-11-2015-09-23.sp106">

               <speaker>PREDSEDNIK DR. MILAN BRGLEZ:</speaker>

               <p>Boste glasovali sami, kot tisti, ki je obrazlagal glas v lastnem imenu.</p>
               <p>Še kakšna obrazložitev? Ne.</p>
               <p>Glasujemo. Navzočih je 79 poslank in poslancev. Za je glasovalo 70, proti pa 8.</p>
               <p><stage xml:id="SDZ7-Redna-11-2015-09-23.stage18">(Za je glasovalo 70.)</stage> <stage xml:id="SDZ7-Redna-11-2015-09-23.stage19">(Proti 8.)</stage></p>
               <p>Ugotavljam, da je zbor sklep sprejel, zato je zakonodajni postopek o predlogu zakona
               končan.</p>
               <p>S tem zaključujem to točko dnevnega reda. <title xml:id="SDZ7-Redna-11-2015-09-23.title9">Nadaljujemo s prekinjeno 7. točko dnevnega reda, to je z drugo obravnavo Predloga zakona o
                  nematerializiranih vrednostnih papirjih v okviru rednega postopka.</title>
               </p>
               <p>Prehajamo na odločanje o vloženih amandmajih, ki ga bomo opravili na podlagi pregleda
               vloženih amandmajev z dne 21. 9. 2015.</p>
               <p>Odločamo o amandmaju poslanskih skupin nepovezanih poslancev in Združene levice k
               48. členu. Če bo ta amandma sprejet, postane amandma poslanskih skupin SMC, Desus in
               SD k istemu členu pod točko 2. brezpredmeten.</p>
               <p>Obrazložitev glasu v imenu Poslanske skupine Združena levica dr. Franc Trček.</p>
               <p>Pardon, Luka Mesec.</p>
            </sp>
            <sp xml:id="SDZ7-Redna-11-2015-09-23.sp107">

               <speaker>LUKA MESEC (PS ZL):</speaker>

               <p>Dobro, hvala za besedo.</p>
               <p>Amandma k 48. členu, ki ga podajamo, se nanaša na določbo v tem zakonu, ki določa,
               da 280 tisoč lastnikov registrskih računov, ki so zdaj pri KDD, gre pa več ali manj
               za lastnike teh računov, ki so dobili neke delnice med tranzicijo, takrat, ko so se
               razdeljevali certifikati, se pravi, za pretežno starejše, nepremožne ljudi, z nekim
               minimumom delničarstva v nekih podjetjih, ki zdaj imajo pač po veljavnem zakonu
               odprte registrske račune, te delnice, ki so jih dobili med tranzicijo, pa naložene na
               teh računih in ti računi se vodijo brezplačno, ker gre za zelo majhna premoženja.</p>
               <p>Novi zakon, ki ga imamo pred sabo, pa te ljudi potiska v situacijo, ko se bodo
               morali odločati, ali gredo na borznoposredniške hiše in bodo, prvič, plačali od 25–35
               evrov takse za prenos teh računov, potem pa naprej plačevali provizije in stroške
               upravljanja teh računov vsako leto, seveda pri privatnih borznoposredniških hišah. To
               je prva izbira, druga izbira pa je, da bodo njihove delnice, ki jih imajo na teh
               računih, če ne prenesejo tega na borznoposredniške hiše, avtomatsko deponirale na
               tako imenovane smetarske račune, ki se jih bodo po dveh letih lahko zopet
               borznoposredniške hiše polastile, teh računov oziroma teh delnic, ki se bodo tam
               zbrale. Ta določba v zakonu ni v duhu tega zakona.</p>
               <p>Se pravi, ne gre za usklajevanje z evropsko direktivo, kar je opravičilo za celotno
               novelo zakona, ampak gre enostavno za zelo jasen interes borznoposredniških hiš, da
               nekaj zaslužijo na teh malih delničarjih, 280 tisoč, ki še imajo odprte registrske
               račune. Vseslovensko združenje malih delničarjev je izračunalo, da bodo samo s
               prenosom računov iz registrskih, ki so zdaj vodeni brezplačno, na te trgovalne
               borznoposredniških hišah, borznoposredniške hiše, dve v Sloveniji obvladujeta trg,
               zaslužile preko 5 milijonov evrov.</p>
               <p>Skratka, tu gre za zaslužkarsko določbo, na katero v Združeni levici ne moremo
               pristati in zato vlagamo amandma, s katerim pač to določbo izločamo iz zakona.</p>
            </sp>
            <sp xml:id="SDZ7-Redna-11-2015-09-23.sp108">

               <speaker>PREDSEDNIK DR. MILAN BRGLEZ:</speaker>

               <p>Še kakšna obrazložitev? Ne.</p>
               <p>Glasujemo. Navzočih je 80 poslank in poslancev, za jih je glasovalo 10, proti pa
               66.</p>
               <p><stage xml:id="SDZ7-Redna-11-2015-09-23.stage20">(Za je glasovalo 10.)</stage> <stage xml:id="SDZ7-Redna-11-2015-09-23.stage21">(Proti 66.)</stage></p>
               <p>Ugotavljam, da amandma ni sprejet.</p>
               <p>Odločamo o amandmaju poslanskih skupin SMC, Desus in SD k 48. členu.</p>
               <p>Glasujemo. Navzočih je 80 poslank in poslancev, za jih je glasovalo 71, nihče pa ni
               bil proti.</p>
               <p><stage xml:id="SDZ7-Redna-11-2015-09-23.stage22">(Za je glasovalo 71.)</stage> <stage xml:id="SDZ7-Redna-11-2015-09-23.stage23">(Nihče.)</stage></p>
               <p>Ugotavljam, da je amandma sprejet.</p>
               <p>Zaključili smo z odločanjem o amandmajih. S tem zaključujem drugo obravnavo predloga
               zakona.</p>
               <p>Ker so bili v drugi obravnavi sprejeti amandmaji k manj kot desetini členov
               dopolnjenega predloga zakona in ker je predstavnica Vlade že v uvodni obrazložitvi
               predloga zakona predlagala, da zbor na podlagi prvega odstavka 138. člena Poslovnika
               Državnega zbora še na tej seji opravi tretjo obravnavo predloga zakona, prehajamo na
               odločanje o navedenem predlogu. Sklep ne bo sprejet, če mu bo nasprotovala več kot
               tretjina navzočih poslancev.</p>
               <p>Obrazložitev glasu v osebnem imenu ima dr. Franc Trček.</p>
            </sp>
            <sp xml:id="SDZ7-Redna-11-2015-09-23.sp109">

               <speaker>DR. FRANC TRČEK (PS ZL):</speaker>

               <p>Hvala za besedo, oglašam se še enkrat.</p>
               <p>Kot je lepo razložil Luka, nekateri ste tu premladi, mladi kolega iz SDS se je drl:
               Bodimo vsi revni. Ko je bil on v plenicah, smo imeli pidovsko privatizacijo, lahko bi
               na dolgo in kratko razpravljali o tem, sočasno ob pidovski privatizaciji ljudem niso
               pojasnili, kaj je to delničarstvo, kam nekako lezemo. Vmes se je malo pozabilo na to,
               zdaj po krizi si pač borznoposredniške hiše hočejo odrezati malo kolača od, kot mi
               rečemo na Štajerskem, ludekov. Mi smo seveda proti temu.</p>
               <p>Borznoposredniške hiše, če imajo svoja znanja, naj ustvarjajo dobiček drugače, ne pa,
               da dejansko cuzajo ljudi, zato da bodo imeli za elektriko ali še kaj več in seveda
               bom glasoval proti.</p>
            </sp>
            <sp xml:id="SDZ7-Redna-11-2015-09-23.sp110">

               <speaker>PREDSEDNIK DR. MILAN BRGLEZ:</speaker>

               <p>Glasujemo. Navzočih je 78 poslank in poslancev, za je glasovalo 72, proti 6.</p>
               <p><stage xml:id="SDZ7-Redna-11-2015-09-23.stage24">(Za je glasovalo 72.)</stage> <stage xml:id="SDZ7-Redna-11-2015-09-23.stage25">(Proti 6.)</stage></p>
               <p>Ugotavljam, da je sklep sprejet.</p>
               <p>Državni zbor bo tretjo obravnavo predloga zakona opravil v petek, 25. 9. 2015, po
               končanem glasovanju. Službe zbora bodo pripravile pregled, v katerem bo vključen
               sprejeti amandma in člen, h kateremu je bil amandma sprejet. Amandmaje k temu členu
               lahko kvalificirani predlagatelji vložijo do začetka tretje obravnave predloga zakona
               na seji zbora. Prekinjam to točko dnevnega reda. <title xml:id="SDZ7-Redna-11-2015-09-23.title10">Nadaljujemo s prekinjeno 13. točko dnevnega reda, to je prvo obravnavo Predloga zakona o
                  spremembah Zakona o varstvu dokumentarnega in arhivskega gradiva ter arhivih.</title>
               </p>
               <p>Prehajamo na odločanje o naslednjem predlogu sklepa: Predlog zakona o spremembah
               Zakona o varstvu dokumentarnega in arhivskega gradiva ter arhivih je primeren za
               nadaljnjo obravnavo.</p>
               <p>Glasujemo. Navzočih je 80 poslank in poslancev, za je glasovalo 23, proti 55.</p>
               <p><stage xml:id="SDZ7-Redna-11-2015-09-23.stage26">(Za je glasovalo 23.)</stage> <stage xml:id="SDZ7-Redna-11-2015-09-23.stage27">(Proti 55.)</stage></p>
               <p>Ugotavljam, da zbor predlaganega sklepa ni sprejel, zato je zakonodajni postopek o
               predlogu zakona končan.</p>
               <p>S tem zaključujem to točko dnevnega reda. <title xml:id="SDZ7-Redna-11-2015-09-23.title11">Prehajamo na prekinjeno 25. točko dnevnega reda, to je na Mandatno-volilne zadeve.</title>
               </p>
               <p>Prehajamo na obravnavo <title xml:id="SDZ7-Redna-11-2015-09-23.title12">Predloga sklepa o imenovanju predsednice Odbora za
                  izobraževanje, znanost, šport in mladino.</title>
               </p>
               <p>Predlog sklepa je v obravnavo Državnemu zboru predložila Poslanska skupina
               nepovezanih poslancev, prijavljenih k razpravi ni. Prehajamo na odločanje o predlogu
               sklepa, s katerim se v Odbor za izobraževanje, znanost, šport in mladino za
               predsednico imenuje mag. Mirjam Bon Klanjšček.</p>
               <p>Glasujemo. Navzočih je 80 poslank in poslancev, za je glasovalo 80, proti nihče.</p>
               <p><stage xml:id="SDZ7-Redna-11-2015-09-23.stage28">(Za je glasovalo 80.)</stage> <stage xml:id="SDZ7-Redna-11-2015-09-23.stage29">(Proti nihče.)</stage></p>
               <p>Ugotavljam, da je sklep sprejet.</p>
               <p>Prehajamo na obravnavo <title xml:id="SDZ7-Redna-11-2015-09-23.title13">Predloga sklepa o spremembah Sklepa o sestavi in
                  imenovanju predsednika, podpredsednika, članov in namestnikov članov Preiskovalne
                  komisije za ugotavljanje politične odgovornosti nosilcev javnih funkcij pri
                  investiciji v blok 6 Termoelektrarne Šoštanj</title>
               </p>
               <p>Predlog sklepa je v obravnavo Državnemu zboru predložila Mandatno-volilna komisija,
               prijavljenih k razpravi ni.</p>
               <p>Prehajamo na odločanje o predlogu sklepa o spremembah sklepa o sestavi in imenovanju
               predsednika, podpredsednika, članov in namestnikov članov navedene preiskovalne
               komisije.</p>
               <p>Glasujemo. Navzočih je 80 poslank in poslancev, za je glasovalo 80, proti nihče.</p>
               <p><stage xml:id="SDZ7-Redna-11-2015-09-23.stage30">(Za je glasovalo 80.)</stage> <stage xml:id="SDZ7-Redna-11-2015-09-23.stage31">(Proti nihče.)</stage></p>
               <p>Ugotavljam, da je sklep sprejet.</p>
               <p>Prehajamo na obravnavo <title xml:id="SDZ7-Redna-11-2015-09-23.title14">Predloga sklepa o spremembah Sklepa o sestavi in
                  imenovanju predsednika, podpredsednika, članov in namestnikov članov Preiskovalne
                  komisije o ugotavljanju zlorab v slovenskem bančnem sistemu ter ugotavljanju
                  vzrokov in odgovornosti za že drugo sanacijo bančnega sistema v samostojni
                  Sloveniji.</title>
               </p>
               <p>Predlog sklepa je v obravnavo Državnemu zboru predložila Mandatno-volilna komisija,
               prijavljenih k razpravi ni.</p>
               <p>Prehajamo na odločanje o predlogu sklepa o spremembah sklepa o sestavi in imenovanju
               predsednika, podpredsednika, članov in namestnikov članov navedene preiskovalne
               komisije.</p>
               <p>Glasujemo. Navzočih je 79 poslank in poslancev, za je glasovalo 79, proti nihče.</p>
               <p><stage xml:id="SDZ7-Redna-11-2015-09-23.stage32">(Za je glasovalo 79.)</stage> <stage xml:id="SDZ7-Redna-11-2015-09-23.stage33">(Proti nihče.)</stage></p>
               <p>Ugotavljam, da je sklep sprejet.</p>
               <p>Prehajamo na obravnavo <title xml:id="SDZ7-Redna-11-2015-09-23.title15">Predloga za imenovanje na sodniški mesti vrhovnih
                  sodnikov na Vrhovno sodišče Republike Slovenije.</title>
               </p>
               <p>Sodni svet je Državnemu zboru predložil predlog za izvolitev, imenovanje dr. Erika
               Kerševana na sodniško mesto vrhovnega sodnika na Vrhovnem sodišču Republike Slovenije
               in predlog za imenovanje mag. Tatjane Steinman na sodniško mesto vrhovne sodnice na
               Vrhovnem sodišču Republike Slovenije.</p>
               <p>Za dopolnilno obrazložitev predlogov dajem besedo podpredsedniku Sodnega sveta dr.
               Marku Novaku.</p>
            </sp>
            <sp xml:id="SDZ7-Redna-11-2015-09-23.sp111">

               <speaker>DR. MARKO NOVAK:</speaker>

               <p>Hvala lepa, predsednik. Spoštovane poslanke in poslanci!</p>
               <p>Glede obeh predlogov, ki jih je sprejel Sodni svet po posebej tehtnem premisleku, ki
               normalno pritičejo imenovanju na najvišje funkcije v našem rednem sodnem sistemu.
               Sodni svet je opravil razgovor z vsemi kandidati, preučil je listinsko dokumentacijo
               in ugotovil, pravzaprav naredil selekcijo, izbral najboljša kandidata izmed vseh
               prijavljenih kandidatov.</p>
               <p>Moram poudariti, da dr. prof. Kerševana odlikuje posebej poglobljeno znanje upravnega
               prava, tudi ustavnega prava. Opravil je tudi odmevno delo že na Vrhovnem sodišču kot
               strokovni sodelavec, izkazuje izvrstne delovne sposobnosti, tudi primerne osebne
               lastnosti, kot so objektivnost, pravni občutek, samozavest, v strokovnih krogih uživa
               visok ugled in spoštovanje. Zato je Sodni svet ocenil, da ima kandidat poleg izjemno
               bogatega pravnega znanja in odličnih komunikacijskih sposobnosti tudi videz
               pokončnega in zanesljivega nosilca sodniške funkcije. Zato Sodni svet predlaga prof.
               dr. Erika Kerševana v izvolitev in potem seveda tudi imenovanje na sodniško mesto
               vrhovnega sodnika na Vrhovnem sodišču Republike Slovenije.</p>
               <p>Tudi glede kandidatke višje sodnice mag. Tatjane Steinman je Sodni svet ugotovil po
               preučitvi vse listinske dokumentacije, tudi razgovora s kandidatko, da kandidatko
               odlikuje izjemno znanje upravnega prava, ima odlične rezultate na Upravnem sodišču,
               poleg tega ima tudi izjemno poglobljeno znanje ustavnega prava, tudi zavoljo njenega
               preteklega dela na najvišjih mestih v strokovni službi Ustavnega sodišča. Zato je
               glede na vse zahtevane kriterije in po, še enkrat poudarim, temeljiti presoji Sodni
               svet poslal predloge Državnemu zboru in predlaga kandidatko za izvolitev, pravzaprav
               za imenovanje, ker je že višja sodnica, na mesto vrhovne sodnice na Vrhovnem sodišču
               Republike Slovenije. Toliko. Hvala.</p>
            </sp>
            <sp xml:id="SDZ7-Redna-11-2015-09-23.sp112">

               <speaker>PREDSEDNIK DR. MILAN BRGLEZ:</speaker>

               <p>Predloge je obravnavala Mandatno-volilna komisija kot matično delovno telo, ki je
               zboru pisno poročala in predložila predloga sklepov.</p>
               <p>Sledi predstavitev stališč poslanskih skupin.</p>
               <p>Besedo ima Poslanska skupina nepovezanih poslancev, zanjo dr. Bojan Dobovšek.</p>
            </sp>
            <sp xml:id="SDZ7-Redna-11-2015-09-23.sp113">

               <speaker>DR. BOJAN DOBOVŠEK (PS NeP):</speaker>

               <p>Hvala. Spoštovani vsi, ki spremljate to sejo!</p>
               <p>Vemo za znano stališče, ki sem ga že večkrat izpostavil na Mandatno-volilni
               komisiji, in sicer gre za problem sodstva in kadrovanja. Gre za to, da lahko govorimo
               o kršenju človekovih pravic znotraj sodstva tistim sodnikom, ki sodijo na nižjih
               stopnjah in ne morejo glede na izbrane kriterije ustrezno konkurirati zunanjim
               sodnikom. Gre za to, da zagovarjamo karierni sistem, kjer se zagovarja sojenje na
               nižjih stopnjah, in pa tisto, kar zagovarja tudi Sodni svet, načelo postopnosti, da
               sodnik sodi na nižjih stopnjah si s tem pridobi oceno glede na kvaliteto sojenja in
               potem sodniki med seboj enakovredno kandidirajo.</p>
               <p>Ne bi imel nobenega problema, če bi šlo na primer za kandidiranje na Ustavnem
               sodišču, kjer se ocenjujejo drugi kriteriji. Pri sojenju in pri kandidiranju na
               Vrhovno sodišče pa gre za vrh tistih, ki sodijo, in zato je prav, da se oceni njihovo
               delo in potem napredujejo, tako kot veleva načelo postopnosti. Glede na omenjeno v
               Poslanski skupini nepovezanih poslancev ne moremo podpreti omenjenih kandidatov.
               Hvala.</p>
            </sp>
            <sp xml:id="SDZ7-Redna-11-2015-09-23.sp114">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Slovenske demokratske stranke, zanjo gospod Franc
               Breznik.</p>
            </sp>
            <sp xml:id="SDZ7-Redna-11-2015-09-23.sp115">

               <speaker>FRANC BREZNIK (PS SDS):</speaker>

               <p>Spoštovani gospod predsednik, spoštovane kolegice in kolegi!</p>
               <p>Sodni svet je v imenovanje nam predložil tako na Mandatno-volilno komisijo kot danes
               na glasovanje dva kandidata. Na eni strani je kandidatka mag. Tatjana Steinman, ki je
               dolgoletna sodnica, višja sodnica na Upravnem sodišču, ki je – kot veste, po Zakonu o
               sodniški službi, ki v 12. členu govori, da potrebuje sodnik najmanj 15 let delovnih
               izkušenj, da lahko prihaja na mesto vrhovnega sodnika. Na drugi strani je kandidat
               izredni profesor na Pravni fakulteti na Katedri za upravno pravo dr. Erik Kerševan.
               Če primerjamo oba kandidata, če parafraziram del besed, ki jih je uporabil kolega
               Dobovšek, predvsem v državni in javni upravi obstajata dve načeli: eno je načelo
               postopnosti, drugo načelo pa je načelo enakih možnosti. O načelu postopnosti je
               kolega Dobovšek danes razlagal, o načelu enakih možnosti, o kršenju tega načela pa
               lahko govorimo ravno v teh primerih. Na eni strani sodnica z dolgoletnimi izkušnjami,
               višja sodnica, ki je izdala na stotine sodnih odločb, na drugi strani človek, ki niti
               en dan ni opravljal sodniške funkcije. Je pravni teoretik na področju pravnega prava.</p>
               <p>V Slovenski demokratski stranki stremimo, da bi bili v pravosodju res ljudje z
               integriteto, znanjem, ki bodo pravo dejansko razumeli in ga vzeli kot svoje
               življenjsko poslanstvo in ne kot instrument za doseganje nekih osebnih ciljev, ki so
               lahko tudi onkraj prava. Mi bi si tudi želeli to, kar je bila želja, kar je bi eden
               izmed argumentov, zakaj imenovati dr. Erika Kerševana, torej ta argument je povedala,
               če tudi sedaj parafraziram, predsednica Sodnega sveta, da želijo spopad duhov. Tudi
               mi si želimo spopad duhov v nekem zaprtem sodnem sistemu, kjer vlada avtoritarna
               mentaliteta, predvsem na Vrhovnem sodišču. Želimo si odgovorne sodnike, želimo si
               dobro sodno prakso, ki pomembno kreira Vrhovno sodišče Republike Slovenije in
               predvsem si želimo pogumne sodnike.</p>
               <p>Erik Kerševan se do sedaj v svoji karieri – če pozabimo dejstvo, da nikoli ni bil
               sodnik –, v svojih krogih na pravnem področju, ki ga opravlja danes kot izredni
               profesor prava, lahko govorimo o nekom, ki je dober pravni teoretik. Ne morem pa
               govoriti, da je pokončen mož. Govorili smo o stanju, ki se je dogajalo, ko je bil
               svetovalec predsednika države, edinega predsednika države, ki ni dobil drugega
               mandata zaradi svojih nenavadnih odločitev. Spomnimo se imenovanja zadnjega šefa
               Udbe, tudi paradoksalno stanje na današnji dan, torej bil je svetovalec predsedniku
               države, ki je imenoval zadnjega šefa totalitarne policije v svojem mandatu. On je bil
               njegov svetovalec in Vrhovno sodišče v neki drugi sestavi leta 2003 pove, da je to
               bila zločinska organizacija. In ravno njegov svetovalec v tistem času danes kandidira
               na mesto vrhovnega sodnika brez enega dne službe kot sodnik. Ne želimo na dr.
               Kerševana sedaj metati nekih polen, ampak če bi bil pokončen mož, bi lahko rekel, da
               se distancira od takšnih nenormalnih, nedemokratičnih dejanj bivšega predsednika.
               Lahko bi pokazal, da je njegov spopad duhov resničen, da ni samo povprečen ali mogoče
               nekoliko nadpovprečen izreden profesor upravnega prava, ampak da se resnično želi
               neko novo pravno etiko, neko novo pravno filozofijo, neko etiko civiliziranih
               narodov, ki marsikdaj manjka, in predvsem neko močno pokončno držo. Z imenovanjem dr.
               Erik Kerševana po eni strani jemljemo pravico vsem tistim sodnikom, ki so delali
               dobro, predvsem tudi kot višji sodniki, ki so izpadli iz te tekme, po drugi strani pa
               imenujemo nekoga, ki nikoli ni pokazal te močne drže, ki je branil pravo, ne glede na
               svoje osebne posledice.</p>
               <p>Zaradi tega, da dr. Erik Kerševan se lahko dokazuje kot sodnik predvsem na kakšnem
               višjem sodišču, nimamo nobenih pomislekov glede tega, da bi bil imenovan na višje
               sodišče in da se bo moral še v življenju marsikdaj dokazati. Želimo si močnih,
               odločnih pravnikov, ki bodo dejansko začeli spopad pravnih duhov. V tem zaprtemu
               krogu – med vzgojno-izobraževalnim sistemom, pravniškim izobraževalnim sistemom,
               predvsem ljubljansko pravno fakulteto in tudi Vrhovno sodišče Republike Slovenije
               obstaja ta zaprti krog. V ta zaprti krog morajo začeti prihajati resnični pravniki,
               tisti, ki so doživeli spopad duhov izven naše države, najbolj elitne …</p>
            </sp>
            <sp xml:id="SDZ7-Redna-11-2015-09-23.sp116">

               <speaker>PREDSEDNIK DR. MILAN BRGLEZ:</speaker>

               <p>Prosim, čas je potekel.</p>
               <p>Gospod Breznik, potekel vam je čas. <stage xml:id="SDZ7-Redna-11-2015-09-23.stage34">/ oglašanje iz klopi/</stage> Gospod Breznik, za to vam
               izrekam opomin.</p>
               <p>Zaključili smo s predstavitvijo stališč poslanskih skupin. Prijavljenih k razpravi
               ni.</p>
               <p>Na glasovanje dajem najprej predlog sklepa, s katerim se dr. Erik Kerševan izvoli v
               sodniško funkcijo v sodniško mesto vrhovnega sodnika na Vrhovnem sodišču Republike
               Slovenije.</p>
               <p>Obrazložitev glasu v imenu Poslanske skupine SMC dr. Jasna Murgel.</p>
            </sp>
            <sp xml:id="SDZ7-Redna-11-2015-09-23.sp117">

               <speaker>DR. JASNA MURGEL (PS SMC):</speaker>

               <p>Hvala lepa.</p>
               <p>V Poslanske skupine Stranke modernega centra bomo glasovali za kandidata dr. Erika
               Kerševana, ker Zakon o sodniški službi dopušča možnost, da se tudi nekdo, ki nima
               izkušenj kot sodnik, zaradi svojih izjemnih sposobnosti izvoli za sodnika. Izbiro po
               Zakonu o sodniški službi opravi Sodni svet in predlaga v izvolitev kandidata. Tukaj
               je Sodni svet pojasnil svojo izbiro, dovolj, da smo se lahko odločili, da je kandidat
               ustrezen in ga bomo zato podprli. Hvala.</p>
            </sp>
            <sp xml:id="SDZ7-Redna-11-2015-09-23.sp118">

               <speaker>PREDSEDNIK DR. MILAN BRGLEZ:</speaker>

               <p>Še kakšna obrazložitev? <stage xml:id="SDZ7-Redna-11-2015-09-23.stage35">(Ne.)</stage></p>
               <p>Glasujemo. Navzočih je 77 poslank in poslancev, za je glasovalo 50, proti pa 19.</p>
               <p><stage xml:id="SDZ7-Redna-11-2015-09-23.stage36">(Za je glasovalo 50.)</stage> <stage xml:id="SDZ7-Redna-11-2015-09-23.stage37">(Proti 19.)</stage></p>
               <p>Ugotavljam, da je sklep sprejet.</p>
               <p>Na glasovanje dajem še predlog sklepa, s katerim se mag. Tatjana Steinman imenuje na
               sodniško mesto vrhovne sodnice na Vrhovnem sodišču Republike Slovenije.</p>
               <p>Glasujemo. Navzočih je 80 poslank in poslancev, za je glasovalo 56, proti pa 2.</p>
               <p><stage xml:id="SDZ7-Redna-11-2015-09-23.stage38">(Za je glasovalo 56.)</stage> <stage xml:id="SDZ7-Redna-11-2015-09-23.stage39">(Proti 2.)</stage></p>
               <p>Ugotavljam, da je sklep sprejet.</p>
               <p>Prehajamo na obravnavo <title xml:id="SDZ7-Redna-11-2015-09-23.title16">Predloga za izjemno napredovanje višjega sodnika
                  svetnika na Višjem sodišču v Ljubljani v naziv vrhovnega sodnika</title>
               </p>
               <p>Sodni svet je Državnemu zboru predlagal, da za višjega sodnika svetnika na Višjem
               sodišču v Ljubljani Franca Seljaka odloči o predlogu za izjemno napredovanje v naziv
               vrhovni sodnik.</p>
               <p>Za dopolnilno obrazložitev predloga dajem besedo podpredsedniku Sodnega sveta dr.
               Marku Novaku.</p>
            </sp>
            <sp xml:id="SDZ7-Redna-11-2015-09-23.sp119">

               <speaker>DR. MARKO NOVAK:</speaker>

               <p>Lep pozdrav, spoštovane poslanke, spoštovani poslanci.</p>
               <p>Tudi v tem primeru je Sodni svet po tehtni razpravi ugotovil, da gre za izjemnega
               kandidata. Tu smo sledili oceni Personalnega sveta Vrhovnega sodišča, ki je predlagal
               izjemno napredovanje omenjenega višjega sodnika v naziv vrhovnega sodnika na Višjem
               sodišču.</p>
               <p>Če lahko povzamem naš predlog, bi poudaril njegovo izjemno strokovno znanje, odlične
               rezultate, izjemne delovne sposobnosti, predvsem ga odlikuje izjemen prispevek pri
               odpravi in preprečitvi nastanka sodnih zaostankov. Naj tukaj poudarim, da sem ravno
               glede konkretnega sodnika in njegove neke vrste inovacije, ki jo imenujejo triaža,
               kjer se iz postopka izločijo nekatere manj pomembne zadeve, da se hitreje rešujejo in
               prispevajo resnično k zmanjšanju sodnih zaostankov, k reševanju določenih stvari, sem
               bil danes na sestanku s predstavniki Evropske komisije, kjer Evropska komisija
               predstavlja ravno to prakso kot dobro prakso ostalim sodiščem, pravzaprav ostalim
               državam Evropske unije kot dobro prakso, ki prihaja ravno, lahko bi rekli, iz
               prispevka konkretnega višjega sodnika.</p>
               <p>Zato Sodni svet ocenjuje, da se sledi predlogu Vrhovnega sodišča o njegovem
               nadpovprečnem prispevku h kvaliteti sojenja in predlaga višjega sodnika Franca
               Seljaka v imenovanje v naziv vrhovnega sodnika na Višjem sodišču v Ljubljani. Hvala
               lepa.</p>
            </sp>
            <sp xml:id="SDZ7-Redna-11-2015-09-23.sp120">

               <speaker>PREDSEDNIK DR. MILAN BRGLEZ:</speaker>

               <p>Gospod Andrej Čuš, izrekam vam opomin zaradi pobalinstva.</p>
               <p>Sledi predstavitev stališč poslanskih skupin … <stage xml:id="SDZ7-Redna-11-2015-09-23.stage40">/ oglašanje v dvorani/</stage></p>
               <p>Besedo ima …</p>
               <p>Postopkovno, gospod? Imate postopkovno.</p>
            </sp>
            <sp xml:id="SDZ7-Redna-11-2015-09-23.sp121">

               <speaker>JOŽE TANKO (PS SDS):</speaker>

               <p>Hvala lepa za besedo, gospod predsednik.</p>
               <p>Ko delite te opomine poslancem moje poslanske skupine, enkrat to utemeljite s
               pobalinstvom, drugič pa niti ne utemeljite. Pri gospodu Brezniku niste z ničemer
               utemeljili, zakaj ste mu izrekli opomin. Namreč, v poslovniku glede tega, v katerih
               primerih se izreče opomin, piše pač nekaj in lahko to pogledate. Ugotavljam, da
               gospod Breznik zaradi razlogov, ki so napisani v 77. členu, ni kršil poslovnika, pa
               ste mu izrekli opomin. Gospodu Čušu ste tudi izrekli opomin, ne vem, rekli ste
               pobalinstva. Tega tudi tukaj ni definiranega. Tako bi, če že, ker sem vas opozoril že
               v enih od predhodnih opozoril glede teh procesnih zadev, bi lahko zaradi pobalinstva
               izrekli ukor gospodu Horvatu v prejšnjem delu seje ali pa kakšne opomin vladi, ki
               zapravlja čas tukaj in ne govori, in še marsikateremu izmed poslancev vladajoče
               koalicije, ki se dejansko tudi obnašajo pobalinsko, nesramno, žaljivo, govorijo o
               kolegih neresnice, evidentne neresnice, pa tega ne naredite. Bodite in imejte
               kriterije ali etična pravila za izrekanje disciplinskih ukrepov na sejah Državnega
               zbora za vse enake, ne pa, da enim določite kazen in se veselo nasmihate, za vse
               druge pa ne vidite popolnoma nič in ne zaznate nobene poslovniške kršitve. Povejte
               mi, koliko disciplinskih ukrepov ste izrekli v tem mandatu poslancem koalicije. Jih
               lahko poveste? Če spremljate seje Državnega zbora in če sodite po ukrepih, so vaši
               kolegi poslanci iz koalicije pravi angelčki, to se pravi, neverujoči angelčki. Za vse
               nas pa tukaj najdete takoj nek razlog, vsakič praktično brez obrazložitve, in delite
               takole kazni, kot da smo mi tukaj v mali šoli. Bodite realni in bodite korektni,
               vodite sejo Državnega zbora enako za vse poslance, ki smo tukaj, ne pa za ene na en
               način, za druge na drug način. To je, če še niste opazili, so vam verjetno tudi
               kakšni državljani kaj poslali. To je evidentno očitno, da se greste nek političen
               rasizem pri delu Državnega zbora in pri vodenju sej. Hvala lepa.</p>
            </sp>
            <sp xml:id="SDZ7-Redna-11-2015-09-23.sp122">

               <speaker>PREDSEDNIK DR. MILAN BRGLEZ:</speaker>

               <p>Kolega Tanko, zadeva je takšna.</p>
               <p>Poslanec Breznik je govoril po tistem, ko mu je pretekel čas. Opozoril sem ga, da naj
               preneha. Ni prenehal. Mislim, res ne razumem, vsi se držimo tistih omejitev, ki jih
               imamo, zdaj jih moramo celo ročno upravljati zaradi tega, ker imamo na ta način
               narejen sistem, ampak kljub temu ni prenehal govoriti. In to ne pride v poštev, da bi
               lahko na ta način. Ne pride v poštev!</p>
               <p>Druga reč. Kolega Čuš konstantno govori, medtem ko drugi govorijo. Našega gosta med
               tem preprosto moti. Pogovarja se z drugimi oziroma jih hoče vpeti v to, da se bodo
               pogovarjali z njim, in govori okoli in okoli. To je počel, in to je pobalinstvo.
               Drugače temu preprosto ne moremo reči. Tukaj ne vidim nobenega problema. Je pa kar
               nekaj poslancev tudi iz pozicije, ki so običajno dobivali opomine za nekatere stvari.
               Za nekatere stvari. Ampak to je pa prešlo ... Ne pogovarjamo se tukaj. Predsedujoči
               vodi sejo in predsedujoči tolmači ta poslovnik.</p>
               <p>Postopkovno o čem? Za pogovor z menoj ni postopkovnega.</p>
               <p>Dovolim, da imate postopkovno.</p>
            </sp>
            <sp xml:id="SDZ7-Redna-11-2015-09-23.sp123">

               <speaker>JOŽE TANKO (PS SDS):</speaker>

               <p>Hvala lepa, gospod predsednik.</p>
               <p>Imeli smo primere, ko so predstavniki Vlade govorili pri predstavitvi stališč Vlade,
               pri določenih zakonih ali pri kakšnih drugih točkah po tri minute ali več, kot je
               predpisan čas, pa ni dobil noben predstavnik Vlade nobenega opomina, nobenega
               opozorila. Poglejte si, ker imate to možnost, ali to, kar sem povedal, drži ali ne
               drži. Boste videli, da drži. Gospodu Brezniku je ušlo za 20 sekund pri predstavitvi
               stališča poslanske skupine. Lahko takoj preverite. Takoj ste intervenirali nestrpno,
               da je treba nekaj storiti in tako naprej. Nimam težave s tem, gospod predsednik, in
               moji kolegi tudi ne, če bo za vse enako; ampak naj bo za vse enako! Tu in tam sedijo
               poslanci, ki delajo po istih pravilih v Državnem zboru, vendar če tukaj naredi nekdo
               prekršek v prekoračitvi časa za 10 sekund, je opomin. Če drugemu, recimo vladnemu
               predstavniku ali še komu drugemu, manjkata dve minuti, ni pa nič. Saj to, kar
               govorim, lahko preverite, imate vse seje posnete, vsi časi so registrirani in
               poglejte. Mi ne pričakujemo od nobenega predsedujočega ne v tem primeru ne v kakšnih
               drugih primerih nič drugega, kot da so pravila za vse enaka in da so ukrepi za vse
               enaki, ker tukaj smo vsi enaki. Nič drugega ne pričakujemo.</p>
               <p>Ko se morda nekdo med sejo pogovarja ali s kolegom ali kakorkoli – velja tudi za
               vaše poslance. Saj se tudi vaši pogovarjajo takrat, kadar nekdo izmed vladnih
               predstavnikov ali predstavnikov drugih vej oblasti govori to stališče. Poglejte si,
               ker saj tudi vaše poslance dobro vidite in tudi njim delite iste nauke in iste ukrepe
               kot našim poslancem. V tem primeru ne želimo ničesar drugega, gospod predsednik, kot
               enako obravnavo. Tega, žal, v zadnjem času, ko se očitno neka nervoza stopnjuje,
               nismo deležni. Naloga predsedujočega je pa samo to, da vodi sejo v skladu s pravili
               in da deli in vodi sejo za vse enako; nobenih privilegijev, nobenih omalovaževanj ali
               česarkoli drugega si ne želimo. Hvala lepa.</p>
            </sp>
            <sp xml:id="SDZ7-Redna-11-2015-09-23.sp124">

               <speaker>PREDSEDNIK DR. MILAN BRGLEZ:</speaker>

               <p>To je prva seja, na kateri je treba ročno upravljati te zadeve in je treba tudi ročno
               izklopiti. Do sedaj smo se vedno ravnali po tistem pač, kar je sama ura izklopila in
               preprosto poslanec je vedno prenehal govoriti. V tem primeru se to ni zgodilo.
               Končati stavek in je zadeva končana. In gre dol. Govorim o tem sklicu zdaj, ko ročno
               upravljamo zadevo in govorim o svoji praksi glede tega. Nočem pa polemizirati, zaradi
               tega bomo zdaj nadaljevali.</p>
               <p>Besedo ima Poslanska skupina Slovenske demokratske stranke, zanjo mag. Anže
               Logar.</p>
            </sp>
            <sp xml:id="SDZ7-Redna-11-2015-09-23.sp125">

               <speaker>MAG. ANŽE LOGAR (PS SDS):</speaker>

               <p>Spoštovani predsednik, spoštovani podpredsednik Sodnega sveta dr. Marko Novak!</p>
               <p>Danes govorimo in glasujemo o izrednem napredovanju sodnika Franca Seljaka. Kot nam
               je predstavila na Mandatno-volilni komisiji predsednica Sodnega sveta, torej
               glasujemo o višji plači, o dodatni časti in na nek način o vstopnici za mesto
               vrhovnega sodnika. Z drugimi besedami, ko bo gospod Seljak kandidiral za vrhovnega
               sodnika, tu, v Državnem zboru o tem ne bomo več odločali.</p>
               <p>Izredna napredovanja v našem sodstvu so zelo selektivna. Naj spomnim, da je neka
               sodnica Barbara Klajnšek po neki zelo odmevni sodbi, ki je postala sramota našega
               sodstva, tudi izredno napredovala. Sklep Mandatno-volilne komisije je bil ob prvotni
               obravnavi predloga, da za odločanje potrebujemo analizo potreb sodstva, da
               potrebujemo konkretnejšo obrazložitev za konkretno napredovanje in da je potrebna
               tudi sodna statistika, če je predlagani kandidat res tako izjemen. Tega nismo dobili.
               Še več!</p>
               <p>Tudi predsednik Mandatno-volilne komisije gospod Horvat je na zadnji seji
               Mandatno-volilne komisije jasno nakazal, da teh odgovorov nismo dobili. Kaj pa smo
               dobili? Dobili pa smo pleonazem besed Sodnega sveta, med katerimi lahko o omenjenem
               sodniku preberemo, da je na sodišču izredno priljubljen, da je sodeloval pri
               pregledih poslovanja sodnikov na sodiščih prve stopnje oziroma pri službenih nadzorih
               sodnikovega dela – da to prevedem v ljudem razumljiv jezik – takrat, ko so medijsko
               odmevali prijatelji v stečaju, je bil on šef tistega oddelka, kjer se je to dogajalo,
               in ne spomnim se, da bi konkretno obsodil dogajanje. Rezultat tistih preiskav je pa
               bil: nihče ni nič kriv.</p>
               <p>Med drugim v tej obrazložitvi izjemnosti preberemo tudi: "Sodnik tudi ves čas
               spoštuje zakonski rok za pisno izdelavo sodnih odločb." Naj vas spomnim, ko smo
               govorili o gospodarski in finančni pomoči Grčije, smo med drugim ugotovili, da so
               javni uslužbenci v Grčiji dobili dodatek za reden prihod v službo. Tukaj pa
               preberemo, da sodnik ves čas spoštuje zakonski rok za pisno izdelavo sodnih odločb.
               Ja kaj pa naj drugega sodnik, še posebej če je izjemen, dela, kot to!</p>
               <p>V SDS smo iz načelnih razlogov zahtevali dodatne obrazložitve in da se spoštuje
               sklep Mandatno-volilne komisije in zato smo predlagali preložitev odločanja o tej
               temi, dokler Sodni svet ne poda tistih dokumentov in obrazložitev, ki smo jih na
               Mandatno-volilni komisiji zahtevali. Vendar pa, odkar kolega Dobovšek ni več član
               Mandatno-volilne komisije in stranke oziroma Poslanske skupine SMC, žal, ugotavljam,
               da na Mandatno-volilni komisiji koalicijska večina postaja apologet in potrjevalec
               vsega, kar sodstvo predlaga. Ko smo konkretno odločali o izrednem napredovanju, na
               seji Mandatno-volilne komisije oziroma nadaljevanju seje sploh ni bilo prisotne
               predsednice Sodnega sveta, niti nikogar drugega iz Sodnega sveta, čeprav, kot vemo,
               Sodni svet želi zeleno luč za izredno napredovanje.</p>
               <p>Poslanci tako nismo mogli dobiti dodatnih obrazložitev o posameznih primerih, med
               drugim je bil izpostavljen primer stečaja T2. Naj vam samo osvežim. Poleti je sodišče
               oziroma Sodni senat sodišča vseskozi zavračal stečaj T2. Ko se je v času počitnic
               zamenjal senat, je kar naenkrat T2 bil poslan v stečaj in sodišče oziroma senat je v
               veliki meri razložil oziroma sledil argumentaciji pravnega mnenja Nine Plavšak.
               Predsednik tistega senata je bil gospod Seljak. Epilog danes: Ustavno sodišče je
               izdalo začasno odredbo in zadržalo izvajanje oziroma stečaj zaradi nepopravljivih
               posledic, da ugotovi morebitno kršenje človekovih pravic.</p>
               <p>Zaradi tega vas sprašujem, ali je to zadosten razlog za izredno napredovanje …</p>
            </sp>
            <sp xml:id="SDZ7-Redna-11-2015-09-23.sp126">

               <speaker>PREDSEDNIK DR. MILAN BRGLEZ:</speaker>

               <p>Kolega spet je potekel čas … <stage xml:id="SDZ7-Redna-11-2015-09-23.stage41">/ oglašanje iz klopi/</stage> Kolega mag. Anže Logar, izrekam
               vam opomin zaradi izsiljevanja.</p>
               <p>Postopkovno gospod Anže Logar.</p>
            </sp>
            <sp xml:id="SDZ7-Redna-11-2015-09-23.sp127">

               <speaker>MAG. ANŽE LOGAR (PS SDS):</speaker>

               <p>Spoštovani predsednik Državnega zbora!</p>
               <p>Glede na to, da ste se tako navdušili nad opomini do Poslanske skupine Slovenske
               demokratske stranke, vam ne bom dal tega zadoščenja, da bi nadaljeval to razpravo.
               Hvala.</p>
            </sp>
            <sp xml:id="SDZ7-Redna-11-2015-09-23.sp128">

               <speaker>PREDSEDNIK DR. MILAN BRGLEZ:</speaker>

               <p>Postopkovno dr. Vinko Gorenak.</p>
            </sp>
            <sp xml:id="SDZ7-Redna-11-2015-09-23.sp129">

               <speaker>DR. VINKO GORENAK (PS SDS):</speaker>

               <p>Hvala lepa. Spoštovani gospod predsednik, sokrajan, bom rekel!</p>
               <p>Z vami sem imel že en pogovor enkrat. Rekel vam bom tako. Sprejemam, da se Državni
               zbor vodi ostreje. Pred vami smo imeli predsednike, ki so bili bistveno ostrejši in
               so imeli v dvorani red. Tudi sam sem vodil nek velik odbor, v katerem je bil gospod
               Potrč in še ne vem kdo vse. Kadarkoli sem mu vzel besedo, kadarkoli izrekel kak
               opomin, ampak ni bil težav. Izrekel sem ga tudi gospodu Jožetu Jerovšku, pa sem
               rekel: Jože, prenehajte. Zakaj mi je to uspelo? Uspelo mi je to zato, ker sem bil
               uravnotežen. Gospod predsednik, vi delujete, ne želim vas žaliti, vi delujete tukaj,
               kot da slišite na desno uho in vidite na levo oko. Vi ne vidite ničesar, kar se
               dogaja na levi. Tako stanje ni mogoče. Anarhija se bo nadaljevala. Smejijo se na
               desni, smejijo se na levi. Prepričan sem, da je treba Državni zbor voditi ostreje,
               ampak na način, da je vsak poslanec enak. Namreč, vsak poslanec, ki nastopa v tem
               državnemu zboru ima pravico, vi pa imate dolžnost, zato smo vas izvolili, da vodite
               Državni zbor, tako da bo Državni zbor delal učinkovito, da v Državnem zboru ne bo
               anarhije; poudarjam, ne bo anarhije. Tudi sam, tudi na naši strani, ne samo na levi
               strani, vidim včasih govorjenje, to, tisto, ono, pa bi rad poslušal. Tako nimam težav
               s tem, ko vi delite te opominčke, ampak mislim, da so vsi predsedniki Državnega zbora
               pred vami, rekel bi tako, nisem prepričan, vsaj od leta 2004 naprej pa zagotavljam,
               niso delili takšnega števila opominov. To je inflacija opominov. Inflacija opominov
               vas bo pripeljala v – v kaj vas bo pripeljala? V anarhijo dela Državnega zbora. To je
               hiperinflacija že.</p>
               <p>Zadeva ni normalna in si želim in vas prosim in vam še enkrat tokrat javno
               predlagam, da vodite Državni zbor odločneje, ostreje, vendar uravnoteženo do levih in
               desnih. Če vi mene ne marate in če vi desne politične opcije ne marate, je to vaša
               stvar, tako kot je moja, da vaše opcije ne maram, moram pa biti korekten do vseh.
               Prosim, če ste vi korektni do vseh, želim vam uspešno delo!</p>
            </sp>
            <sp xml:id="SDZ7-Redna-11-2015-09-23.sp130">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina nepovezanih poslancev, zanjo dr. Bojan Dobovšek. <stage xml:id="SDZ7-Redna-11-2015-09-23.stage42">/
               oglašanje iz klopi/</stage>.</p>
               <p>Prosim, no! Imate besedo.</p>
            </sp>
            <sp xml:id="SDZ7-Redna-11-2015-09-23.sp131">

               <speaker>DR. BOJAN DOBOVŠEK (PS NeP):</speaker>

               <p>Hvala. Spoštovani vsi, ki spremljate to sejo!</p>
               <p>Glede na to, da nisem bil na prejšnji komisiji, sem si pozorno pogledal, kaj se je na
               komisiji dogajalo in obrazložitve, ki smo jo zahtevali od Sodnega sveta. Glede na
               namen zakonodajalca, da v izjemno napredovanje res predlagamo človeka, ki je nekaj
               izjemnega naredil, je v obrazložitvi samo pojasnjeno, da je njegovo delo izjemno.
               Potem sem pogledal internet in ugotovil, da je omenjen v primeru, ki ga je omenil
               kolega iz Poslanske skupine SDS, se pravi T2, kjer gre za primer, da je njegov senat
               uporabil mnenje zunanjega sodelavca, se pravi Nine Plavšak. To je sedaj ustavno
               sporno.</p>
               <p>Druga zadeva, ki jo pokaže internet, pa je vpletenost v prijateljstvo v stečaju. Ko
               sem se potem poglobil v triažni postopek, sem ugotovil, da gre za to, da so zaposlili
               dodatne strokovne sodelavce, ki so se lotili lažjega dela sodnikov z namenom, da bi
               sodniki rešili več in se posvetili tistemu, kar je rekel kolega Laj, najboljšemu
               delu, ki ga sodnik lahko opravi. Vendar zanimivo, statistike, ki niso bile priložene
               – opravili so manj.</p>
               <p>Če grem naprej, Ustavno sodišče je dejalo, da to delo v triaži ni v skladu z ustavo
               in nekako krši načelo izbire naravnega sodnika. Se pravi, cel projekt je neustaven.
               Če grem potem še naprej, ugotovili smo, da je Svet za sodniško etiko dejal, da je
               sodelovanje sodnikov v arbitraži v nasprotju z načelom kodeksa sodniške etike. Gre za
               hujše kršitve, kar ustvarja sum o neodvisnosti sodstva. Se pravi, gre čisto za drugo
               zadevo.</p>
               <p>Potem pa še tisto, kar sem že večkrat izpostavil, izobraževanje sodnikov v privatnem
               sektorju. Ko nekaj delajo … Namen zakonodajalca je bil zopet, da to opravijo za
               sodnike ali pa za državne institucije, ne pa za privatni sektor. O tem Sodni svet še
               do danes noče sprejeti ustreznega stališča.</p>
               <p>Če si pogledamo statistike, ki so bile priložene, samo eno od statistik za spore
               manjše vrednosti. Tukaj se res pokaže nek napredek, vendar to je tisti del, ki so ga
               odnesli več ali manj strokovni sodelavci. Pri resnih sporih in pri resnem sodniškem
               delu pa se pokaže, da je dela manj in da so rešili manj zadev. Se pravi, nekateri
               sodniki niti ne dosegajo norme sodniškega dela.</p>
               <p>Glede na vse navedeno menim in pozivam poslance koalicije, da glasujejo v skladu s
               tem, kar jim predpisuje ustava, z njihovo vestjo in ne podprejo tovrstnega
               napredovanja, kajti to bo slabo vplivalo na ugled sodniškega dela. Hvala.</p>
            </sp>
            <sp xml:id="SDZ7-Redna-11-2015-09-23.sp132">

               <speaker>PREDSEDNIK DR. MILAN BRGLEZ:</speaker>

               <p>Zaključili smo s predstavitvijo stališč poslanskih skupin. Prijavljenih k razpravi
               ni, zato zaključujem razpravo.</p>
               <p>Na glasovanje dajem predlog sklepa, s katerim Franc Seljak izjemno napreduje v naziv
               vrhovni sodnik.</p>
               <p>Obrazložitev glasu v imenu Poslanske skupine SMC dr. Jasna Murgel.</p>
            </sp>
            <sp xml:id="SDZ7-Redna-11-2015-09-23.sp133">

               <speaker>DR. JASNA MURGEL (PS SMC):</speaker>

               <p>V Poslanski skupini Stranke modernega centra bomo glasovali za predlog, ki ga je
               predlagal Sodni svet, in sicer zato, ker smo na Mandatno-volilni komisiji dobili
               dodatno obrazložitev predloga za izvolitev in menili smo, da je bila ta obrazložitev
               ustrezna. Zato bomo glasovali za. Hvala.</p>
            </sp>
            <sp xml:id="SDZ7-Redna-11-2015-09-23.sp134">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v imenu Poslanske skupine SDS mag. Anže Logar.</p>
            </sp>
            <sp xml:id="SDZ7-Redna-11-2015-09-23.sp135">

               <speaker>MAG. ANŽE LOGAR (PS SDS):</speaker>

               <p>Hvala lepa, predsednik.</p>
               <p>Obrazložitev Sodnega sveta ni bila ustrezna. Bila je nepopolna in ko so se pojavili
               dodatni zadržki o konkretnem imenovanju, predstavnikov Sodnega sveta ni bilo na
               Mandatno-volilni komisiji. Bila pa je ihta članov koalicije, da bi čim prej potrdili
               to imenovanje. Stvari, ki jih je osvetlil kolega Dobovšek, med drugim tudi postopek
               triaže in z vzpostavitvijo instituta sodnika, ki ni naravni sodnik. Poglejte nekatere
               dopise odvetnikov, kjer so nam povedali, da vsi postopki, ki bodo po tem procesu
               potekali naprej in se bo dotični pritožil na Ustavno sodišče, bodo padli na Ustavnem
               sodišču. Avtorja tovrstnih postopkov danes, očitno, vladajoča koalicija želi
               nagraditi z izrednim napredovanjem.</p>
               <p>V Slovenski demokratski stranki nismo nasprotniki izrednih napredovanj za izredne
               kandidate. Ampak pri kandidatu, ki ni imel ustrezne obrazložitve s strani Sodnega
               sveta, ki ta obrazložitev niti ni zadoščala kriterijem, ki jih je koalicijska večina
               na Mandatno-volilni komisiji zahtevala ,in pri številnih odprtih vprašanjih, ki niso
               dobila pojasnitve, Slovenska demokratska stranka ne more dati bianco menice za
               izredno napredovanje, ki pomeni tudi prej ali slej mesto vrhovnega sodnika. Kajti še
               enkrat, na čelu Vrhovnega sodišča imamo predsednika, ki krši človekove pravice
               oziroma jih je kršil, podpredsednico, ki je kršila človekove pravice, in v primeru,
               da pride v sodni zadevi T2 tudi do ugotovitve kršitev človekovih pravic, bomo imeli
               še izrednega napredovanca, ki je kršil človekove pravice.</p>
               <p>Sprašujem se, kako lahko v državi edini organ, ki odloča o kriterijih za
               napredovanje in vstop v sodno sfero, ob tem da tudi koalicija ugotavlja, da je s
               sodstvom nekaj hudo narobe, ne da je nevihta, ampak da je oblačno, hkrati koalicija
               daje bianko menico za izredno napredovanje. Zato v Slovenski demokratski stranki ne
               bomo podprli tega napredovanja.</p>
            </sp>
            <sp xml:id="SDZ7-Redna-11-2015-09-23.sp136">

               <speaker>PREDSEDNIK DR. MILAN BRGLEZ:</speaker>

               <p>Glasujemo. Navzočih je 75 poslank in poslancev, za jih je glasovalo 46, proti pa
               25.</p>
               <p><stage xml:id="SDZ7-Redna-11-2015-09-23.stage43">(Za je glasovalo 46.)</stage> <stage xml:id="SDZ7-Redna-11-2015-09-23.stage44">(Proti 25.)</stage></p>
               <p>Ugotavljam, da je sklep sprejet.</p>
               <p>Prehajamo na obravnavo <title xml:id="SDZ7-Redna-11-2015-09-23.title17">Predloga za imenovanje viceguvernerko Banke Slovenije.</title>
               </p>
               <p>Predsednik Republike Slovenije gospod Borut Pahor je z dopisom z dne 10. septembra
               2015 predlagal Državnemu zboru, da za viceguvernerko Banke Slovenije imenuje mag.
               Ireno Vodopivec Jean.</p>
               <p>Besedo dajem predstavnici Urada predsednika republike gospe Nataši Kovač za
               dopolnilno obrazložitev predloga.</p>
            </sp>
            <sp xml:id="SDZ7-Redna-11-2015-09-23.sp137">

               <speaker>NATAŠA KOVAČ:</speaker>

               <p>Spoštovani predsednik, spoštovani poslanke in poslanci, dober večer!</p>
               <p>Po obvestilu predsednika Državnega zbora predsedniku republike, da na 10. seji
               Državnega zbora kandidat za viceguvernerja ni prejel zadostnega števila glasov
               poslank in poslancev, je predsednik republike Državni zbor obvestil, da bo nov
               predlog kandidature oblikoval tako in v roku, ki bo omogočal, da bo o tem lahko
               Državni zbor glasoval najkasneje na prvi naslednji seji Državnega zbora. Tako je v
               skladu s to napovedjo pred vami pripravljen nov predlog kandidature za to mesto.</p>
               <p>Po temeljitem premisleku po proučitvi vseh mnenj in stališč, izraženih ob obravnavi
               prejšnje kandidature, in po posvetovanjih z vodji poslanskih skupin, za katerega se
               ponovno zahvaljujem, je bilo mogoče razbrati tudi prepričljivo večino predlagani
               kandidatki. Na podlagi vsega tega se je predsednik republike odločil, da predlaga
               Državnemu zboru, da za viceguvernerko Banke Slovenije imenuje mag. Ireno Vodopivec
               Jean, univerzitetno diplomirano ekonomistko, magistrico znanosti, ki je trenutno
               zaposlena na Združenju bank Slovenije kot namestnica direktorja.</p>
               <p>Do leta 2002 je bila zaposlena na Banki Slovenije, najprej v Analitsko raziskovalnem
               centru, pozneje pa kot svatovalka v Oddelku za nadzor bančnega poslovanja. V letu
               2002 se je zaposlila na Ministrstvu za finance kot namestnica vodje Sektorja za
               spremljanje državnih pomoči, kjer je opravljala tudi nadzor na dodeljevanjem državnih
               pomoči do članstva Slovenije v Evropski uniji. Sodelovala je tudi pri pripravi
               zakonodaje s področja državnih pomoči ter pri izvajanju notifikacijskega postopka pri
               Evropski komisiji. V letu 2006 je postala vodja Sektorja za finančni sistem,
               zadolžena za pripravo nacionalne zakonodaje s področja bančništva in drugih področij.
               Sodelovala je tudi pri podpori sodelovanje delovne skupine Evropske komisije in Sveta
               Evropske unije. V letu 2007 je prevzela naloge generalne direktorice Direktorata za
               finančni sistem, odgovorna tudi za odnose s Svetovno banko, Mednarodnim denarnim
               skladom, Evropsko banko za obnovo in razvoj in Evropsko investicijsko banko.</p>
               <p>Mag. Irena Vodopivec Jean se je za svoje delo usposabljala na številnih uglednih
               bančnih ustanovah v tujini, vse od Nizozemske, Italije, do Švice in Avstrije in tudi
               na Mednarodnem denarnem skladu v Združenih državah Amerike. Kot ekspert Evropske
               unije za področje državnih pomoči je sodelovala v projektih v Makedoniji in Republiki
               Srbiji. Bila je tudi članica številnih odborov in komisij Evropske komisije. Od leta
               2011 je namestnica člana izvršilnega odbora ene strateških skupin v Evropski bančni
               federaciji.</p>
               <p>Iz omenjenega, iz opravljenih predstavitev in dodatnih pojasnil, ki jih je
               posredovala kandidatka, iz pogovora z njo tudi v Uradu predsednika republike je
               mogoče razbrati, da kandidatka s svojimi strokovnimi izkušnjami, dosedanjim delom
               tako doma kot v mednarodnih finančnih institucijah izkazuje visoko stopnjo strokovne
               usposobljenosti in da bo v primeru imenovanja to svojo funkcijo opravljala strokovno
               in vestno.</p>
               <p>Predsednik republike Državnemu zboru Republike Slovenije tako predlaga, da za
               viceguvernerko, članico Sveta Banke Slovenije, imenuje mag. Ireno Vodopivec Jean.
               Hvala lepa.</p>
            </sp>
            <sp xml:id="SDZ7-Redna-11-2015-09-23.sp138">

               <speaker>PREDSEDNIK DR. MILAN BRGLEZ:</speaker>

               <p>Predlog je obravnavala Mandatno-volilna komisija kot matično delovno telo, ki je
               zboru pisno poročala.</p>
               <p>Sledi predstavitev stališč poslanskih skupin.</p>
               <p>Besedo ima Poslanska skupina Demokratične stranke upokojencev Slovenije, zanjo gospod
               Franc Jurša.</p>
            </sp>
            <sp xml:id="SDZ7-Redna-11-2015-09-23.sp139">

               <speaker>FRANC JURŠA (PS DeSUS):</speaker>

               <p>Hvala za besedo, gospod predsednik. Lep pozdrav kolegicam in kolegom, tudi
               predstavnici kabineta predsednika republike!</p>
               <p>Bančni sektor je čedalje bolj občutljivo področje, zlasti zaradi preteklih postopkov
               sanacije bančne luknje, v katere je bilo do sedaj vloženo ogromno davkoplačevalskega
               denarja. Transparenten in učinkovit nadzor nad celotnim bančnim sektorjem je tisti
               ključni dejavnik, ki ga imamo pred očmi, ko se odločamo, kdo in kako naj vodi bančno
               področje v prihodnje. Mogoče so ravno ti pomisleki botrovali neuspelemu imenovanju
               viceguvernerja Banke Slovenije na prejšnji seji Državnega zbora. Tudi današnje tajno
               glasovanje nima nič kaj manjšo težo pri imenovanju ustreznega kandidata, ki bo znal
               upravičiti tako odgovorno funkcijo.</p>
               <p>V Poslanski skupini Desus smo imeli priložnost prisluhniti obema predstavitvama, in
               sicer tako gospe Irene Vodopivec Jean kot gospoda Primoža Dolenca. Oba kandidata smo
               nekoliko bolje spoznali, ju marsikaj povprašali in prejeli zanimive odgovore in
               poglede na reševanje bančne problematike. Obe predstavitvi smo ocenili kot uspešni.
               Oba kandidata sta strokovnjaka s področja bančništva in nekih osebnih zadržkov glede
               enega ali drugega kandidata v Poslanski skupini Desus nismo imeli. Moram priznati, da
               smo bili prvotno bolj naklonjeni omenjenemu kandidatu, da pa končno odločitev o
               primernem kandidatu za viceguvernerja Banke Slovenije prepustimo predsedniku
               republike. Izbiro predsednika države v Poslanski skupini Desus spoštujemo in mu
               zaupamo ter se hkrati pridružujemo mnenju, da kandidatka gospa Vodopivec Jean
               izpolnjuje visoke strokovne kriterije in ima potrebne izkušnje za opravljanje te
               pomembne funkcije. Verjamemo, da bo predlagana kandidatka uspešno premagala vse
               bodoče ovire ter s svojo kompetentnostjo znala upravičiti dano zaupanje.</p>
               <p>V Poslanski skupini Demokratične stranke upokojencev bomo v večini podprli gospo
               Ireno Vodopivec Jean.</p>
            </sp>
            <sp xml:id="SDZ7-Redna-11-2015-09-23.sp140">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Socialnih demokratov, zanjo gospod Jan Škoberne.</p>
            </sp>
            <sp xml:id="SDZ7-Redna-11-2015-09-23.sp141">

               <speaker>JAN ŠKOBERNE (PS SD):</speaker>

               <p>Spoštovani gospod predsednik, spoštovana gospa Kovač, kolegice in kolegi!</p>
               <p>Poslanke in poslanci bomo danes odločali o predlogu predsednika republike gospoda
               Boruta Pahorja, da na mesto viceguvernerke Banke Slovenije imenuje mag. Ireno
               Vodopivec Jean. V tokratnem kandidacijskem postopku se je poleg gospe Vodopivec Jean
               za kandidaturo potegoval tudi dr. Primož Dolenc. V Poslanski skupini Socialnih
               demokratov smo z obema kandidatoma opravili razgovor, oba sta strokovnjaka s področja
               bančništva. Predstavila sta videnje stanja slovenskega bančništva danes in v
               prihodnje ter svojo vlogo oziroma vizijo pri delovanju v Svetu Banke Slovenije, če bi
               bila izvoljena na funkcijo viceguvernerja oziroma viceguvernerke. Po naši skupni
               oceni sta oba kandidata predstavila verodostojne in kvalitetne vizije za opravljanje
               funkcije.</p>
               <p>Če se osredotočim na predlagano kandidatko mag. Ireno Vodopivec Jean, potem se mi
               zdi prav poudariti, da gre za kvalificirano finančno strokovnjakinjo, ki je v svoji
               karieri opravljala in še opravlja odgovorne funkcije, tako ali drugače povezane z
               bančnim sektorjem. Danes tako opravlja funkcijo namestnice direktorja Združenja bank
               Slovenije in vodi nekaj delovnih teles. Kandidatka je tako ob utemeljitvi svoje
               kandidature v Poslanski skupini Socialnih demokratov poudarila, da je vzrok nastanka
               bančne luknje splet različnih dejavnikov in okoliščin, zlasti tistih, na katere kot
               država nismo mogli bistveno ali v ustrezni meri vplivati. Vendar pa pri soočanju z
               bančno luknjo Banka Slovenije ter tudi posamezne banke niso pravočasno sprejele in
               izvedle potrebnih in nujnih ukrepov. Ocenila je tudi, da sodelovanje Banke Slovenije
               na eni strani ter ministrstva in Državnega zbora na drugi strani v preteklosti ni
               bilo dobro in zadostno. Zato je nujno treba v bodoče popraviti to sodelovanje, če
               želimo učinkovito delovanje celotnega bančnega sistema in ne nazadnje tudi pri
               vprašanju večjega akreditiranja gospodarstva, saj zlasti s strani domačih bank lahko
               ocenjujemo, da to ni zadostno.</p>
               <p>Kandidatka je poudarila, da je prepričana, da ima Banka Slovenije dovolj strokovnega
               kadra, nujna pa je jasna porazdelitev pristojnosti in odgovornosti za posamezne
               odločitve, tudi najbolj ključne in najtežje. Kandidatka tako zagovarja transparentno
               delovanje Banke Slovenije in je prav, da njeno delo nadzirata tako Državni zbor ko
               tudi Računsko sodišče, pri čemer bi bilo dobro, da se dopolni zakon na način, ki o
               pristojnosti nadzornih institucij ne bo puščal nobenega dvoma, o čemer smo
               razpravljali tudi na Komisiji za nadzor javnih financ.</p>
               <p>Tudi če so bila v preteklosti storjene nepravilnosti pri sanaciji bančne luknje, je
               po mnenju kandidatke ključno, da se vse dvome in obtožbe ustrezno preveri in se po
               potrebi in ob ugotovljenih kršitvah storilca tudi ustrezno sankcionira in pokliče na
               odgovornost.</p>
               <p>Ključno je, da kandidatka ocenjuje, da imajo vsi akterji v bančnem sistemu svojo
               vlogo ki jo morajo opravljati odgovorno, transparentno in zlasti v interesu
               davkoplačevalk in davkoplačevalcev, zato bomo v Poslanski skupini Socialnih
               demokratov, predlog predsednika republike podprli. Hvala lepa.</p>
            </sp>
            <sp xml:id="SDZ7-Redna-11-2015-09-23.sp142">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Združena levica, zanjo Luka Mesec.</p>
            </sp>
            <sp xml:id="SDZ7-Redna-11-2015-09-23.sp143">

               <speaker>LUKA MESEC (PS ZL):</speaker>

               <p>Hvala za besedo. Zadnjič ta večer še enkrat lep pozdrav z moje strani!</p>
               <p>Ob tej kandidaturi bi začel s splošno opombo. Simptomatično je, da kandidate za
               viceguvernerja in guvernerja centralne banke izbiramo na podlagi biografij, ne pa na
               podlagi programa. Ampak centralna banka vodi politiko, vodi monetarno politiko, in
               štirje viceguvernerji so ob guvernerju centralne banke, pač štirje ljudje oziroma pet
               skupaj z guvernerjem, se pravi pet glasov, ki odločajo o tej politiki. Njihova
               funkcija je politična in njihova funkcija ni golo strokovna, da bi lahko rekli, to so
               pa ljudje, ki morajo imeti predvsem strokovno presojo, kakšna naj bo monetarna
               politika. Ni res! Ta politika je ideološko ukrivljena, ta politika je predpostavljena
               s strani tega, na kateri strani družbe se nahajajo, in je predpostavljena s strani
               tega, kakšni so siceršnji interesi in politične preference.</p>
               <p>Zato se mi zdi oziroma se nam zdi v Združeni levici, prvič, popolnoma neprimerno, da
               kandidati za viceguvernerja ne predstavijo svojih programov, ampak da predstavijo
               zgolj svoje biografije. Na podlagi biografij imamo pa dva kriterija, na podlagi
               katerih smo presojali. Prvi kriterij je, da bi lahko na podlagi biografije sklepali,
               da kandidat ni predstavnik neoliberalne ortodoksije, ki v centralni banki trenutno
               prevladuje. Drugi kriterij pa je, da ni del ozkega kroga ljudi na relaciji med
               centralno banko in Ministrstvom za finance, ki so odgovorni za hude napake Banke
               Slovenije v zadnjih desetih letih in ali za onemogočanje preiskav teh napak, na
               podlagi katerih bi se lahko ugotovilo naslednje napačne politične poteze centralne
               banke.</p>
               <p>Recimo, zakaj Banka Slovenije v letih 2007 in 2008 ni opozarjala na nevarno kreditno
               pregrevanje, čeprav so številni akademski ekonomisti na to opozarjali? Zakaj ni glede
               tega ukrepala? Predvsem z reguliranjem kapitalske ustreznosti bank, se pravi
               sistemsko, in je posledično soodgovorna za pregrevanje gospodarstev v teh letih in za
               kreditni krč kasneje. Recimo, drugič, zakaj je Banka Slovenije s predčasno
               zaostritvijo zahtev po kapitalski ustreznosti leta 2010 pospešila kreditni krč? To je
               zopet politična napaka te centralne banke, ki se je ni nikoli presojalo. Tretjič,
               zakaj je leta 2013 dopustila nerealno vrednotenje kapitalskega primanjkljaja bank za
               več kot milijardo in pol? O tem smo večkrat govorili in tudi trenutno teče preiskava
               v Državnem zboru. Glede tega so se razlikovala različna vrednotenja, izbrali pa so
               dražjega in to je tretja velika politična napaka centralne banke v teh letih.</p>
               <p>Skratka, programa, na podlagi katerega bi lahko presojal, ali bo kandidatka za
               viceguvernerko takšne napake ponavljala, perpetuirali v prihodnosti nimamo, na
               podlagi njene biografije pa lahko sklepamo, da je, prvič, blizu novodobne ideološke
               ortodoksije, ki v tej banki prevladuje. In drugič, da je blizu kroga ljudi, ki je bil
               do zdaj na relaciji ministrstva in centralne banke v teh procesih udeležen, zato je
               seveda kot kandidatke ne moremo podpreti.</p>
            </sp>
            <sp xml:id="SDZ7-Redna-11-2015-09-23.sp144">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Slovenske demokratske stranke, zanjo gospod Jože
               Tanko.</p>
            </sp>
            <sp xml:id="SDZ7-Redna-11-2015-09-23.sp145">

               <speaker>JOŽE TANKO (PS SDS):</speaker>

               <p>Hvala lepa za besedo, gospod predsednik. Bom iz klopi, da ne bo tako dolga pot z
               opominom nazaj.</p>
               <p>Kar zadeva kandidatko predsednika republike za viceguvernerja, lahko povem, da bomo
               kandidatko podprli, imeli smo z njo pogovor v poslanski skupini, prav tako kot tudi z
               drugim kandidatom. Moram reči, da je nekako kandidatka bolj, kar zadeva pogled na
               razvoj bančnega sistema in vlogo Banke Slovenije, bližje pogledom, kot jih ima
               Slovenska demokratska stranka. Namreč, mi zagovarjamo boljši nadzor nad delovanjem
               Banke Slovenije, zagovarjamo bolj transparentno delovanje in tudi zagovarjamo pri
               tem, da ne sme biti Banka Slovenije tako, na nek način, zaprta sama vase, biti nek
               sistem, v katerega se v bistvu ne sme niti vpogledati. Kadar sistem, kot so banke,
               delujejo normalno, nas to niti ne zanima, to lahko odkrito povemo, vendar v primerih,
               ko prihaja do velikih težav v delovanju bančnega sistema, pa smo zelo zainteresirani,
               da vemo, kaj se dogaja in zakaj so se problemi v bančnem sistemu dogodili. Govorimo o
               intervencijah z državnimi sredstvi, govorimo o dokapitalizacijah, govorimo o
               nenormalnem zadolževanju, govorimo o ukrepih, ki so na nek način razbremenili bančni
               sistem. Vse to stane; tako ali drugače, bodisi kot kredit bodisi kot povišanje davčne
               dajatve ali kakršenkoli drug ukrep.</p>
               <p>Skratka, bančni sistem ni nekaj, kar je zaprtega, in upam, da tudi tisti, ki so bili
               do zdaj predlagani, in tudi tisti, ki bodo naprej predlagani za opravljanje funkcij v
               bančnem sistemu, bodo prisluhnili tudi Državnemu zboru in tudi tistim, ki želimo,
               takrat kadar odločamo, imeti vpogled v delovanje, predvsem v teh slabih
               trenutkih.</p>
               <p>Kandidati, ki so prihajali v Državni zbor in so se predstavili, so po navadi vsi bili
               takšni, da so povedali, da se za te stvari zavzemajo. Tudi bivši oziroma sedanji
               guverner dr. Jazbec se je za to zavzemal, ko je prišel na predstavitev v poslansko
               skupino. Toda, ko je postal guverner, je kar naenkrat bilo stališče, da se pa do
               nekaterih ne da priti, da banka nasprotuje določenim ukrepom, sklicujejo se na
               Evropsko centralno banko in na neka mnenja, ki, mimogrede, kakšnih nadzorov v primeru
               kriminalnih dejanj – in to, kar se je zgodilo z dokapitalizacijami in s potrebami po
               dokapitalizacijah, so na nek način tudi kriminalna dejanja, ki niso bila
               sankcionirana.</p>
               <p>Upam, da kandidatka, ki ji bomo dali danes glas, ne bo spreminjala svojega stališča
               in odnosa do tega, do delovanja bančnega sistema, do nadzorov, ki so potrebni v
               bančnem sistemu in še marsikaterih drugih zadev. Skratka, kljub temu da je glasovanje
               tajno, je soglasna odločitev poslanske skupine, da bomo kandidatko podprli. Hvala
               lepa.</p>
            </sp>
            <sp xml:id="SDZ7-Redna-11-2015-09-23.sp146">

               <speaker>PREDSEDNIK DR. MILAN BRGLEZ:</speaker>

               <p>Končali smo s predstavitvijo stališč poslanskih skupin.</p>
               <p>Prijavljenih k razpravi ni.</p>
               <p>Prehajamo na izvedbo glasovanja o Predlogu za imenovanje viceguvernerke Banke
               Slovenije. V skladu s petim odstavkom 37. člena Zakona o Banki Slovenije Državni zbor
               o imenovanju viceguvernerke in članice Sveta Banke Slovenije odloča s tajnim
               glasovanjem. V skladu s prvim odstavkom 92 . člena Poslovnika Državnega zbora vodi
               tajno glasovanje komisija, ki jo sestavljajo predsedujoči ter štirje poslanci, ki jih
               izvoli Državni zbor. Poslanske skupine so mi že posredovale predloge za člane
               komisije, ki vodi glasovanje. To so: dr. Mitja Horvat, Poslanska skupina Stranke
               modernega centra, gospod Jan Škoberne, Poslanska skupina Socialnih demokratov, Miha
               Kordiš, Poslanska skupina Združene levice in gospod Jožef Horvat, Poslanska skupina
               Nove Slovenije - krščanskih demokratov. Član te komisije sem tudi sam kot
               predsedujoči. Pri delu komisije bo sodelovala tudi namestnica generalne sekretarke
               gospa Jerneja Bergoč.</p>
               <p>Ali kdo k takemu predlogu za sestavo komisije nasprotuje?</p>
               <p>Besedo ima dr. Franc Trček.</p>
            </sp>
            <sp xml:id="SDZ7-Redna-11-2015-09-23.sp147">

               <speaker>DR. FRANC TRČEK (PS ZL):</speaker>

               <p>Malo je nenavadno, da ob vsem številu dam in tovarišic v tem parlamentu v komisiji ni
               nobene dame in tovarišice. Ne bom nasprotoval, bom pač zgolj konstatiral. Hvala za
               …</p>
            </sp>
            <sp xml:id="SDZ7-Redna-11-2015-09-23.sp148">

               <speaker>PREDSEDNIK DR. MILAN BRGLEZ:</speaker>

               <p>Ali je kakšno drugačno nasprotovanje od tega? Ima kdo kakšen drug predlog? <stage xml:id="SDZ7-Redna-11-2015-09-23.stage45">(Ne.)</stage> Če
               ne, prehajamo na odločanje o sestavi komisije.</p>
               <p>Glasujemo. Navzočih je 76 poslank in poslancev, za je glasovalo 70, proti 1.</p>
               <p><stage xml:id="SDZ7-Redna-11-2015-09-23.stage46">(Za je glasovalo 70.)</stage> <stage xml:id="SDZ7-Redna-11-2015-09-23.stage47">(Proti 1.)</stage></p>
               <p>Ugotavljam, da je komisija v predlagani sestavi izvoljena.</p>
               <p>V skladu s tretjim odstavkom 92. člena Poslovnika Državnega zbora bo poslankam in
               poslancem glasovnica vročena tako, da pride vsak poslanec k mizi predsedujočega in
               pove svoje ime in priimek. Glasuje se tako, da se na glasovnici obkroži beseda "za"
               ali "proti". V skladu s petim odstavkom 91. člena Poslovnika Državnega zbora je
               neizpolnjena glasovnica neveljavna. Neveljavna je tudi glasovnica, iz katere volja
               poslanke oziroma poslanca ni jasno razvidna. V skladu s petim odstavkom 37. člena
               Zakona o Banki Slovenije bo predlagana kandidatka za viceguvernerko in članico Sveta
               Banke Slovenija imenovana, če bo zanjo glasovala večina vseh poslank in poslancev, to
               je 46 ali več. Glasovali bomo v dvorani v glasovalnih kabinah. Poslanke in poslanci
               boste izpolnjeno glasovnico oddali v glasovalno skrinjico, ki bo v dvorani na mizi ob
               kabinah za glasovanje.</p>
               <p>Prehajamo na izvedbo tajnega glasovanja. Prosim poslance, ki mi boste pomagali pri
               glasovanju, da se takoj zglasite v sobi 217, kjer boste prevzeli volilni material.
               Glasovanje se bo začelo ob 22.40 in bo trajalo do 22.55. Po končanem glasovanju
               prosim poslance, ki mi boste pomagali pri glasovanju, da se zberete v sobi 217.</p>
               <p>Prekinjam to točko dnevnega reda in sejo Državnega zbora, ki jo bomo nadaljevali ob
               23.10.</p>
               <stage xml:id="SDZ7-Redna-11-2015-09-23.stage48">(Seja je bila prekinjana ob 22.33 in se ja nadaljevala ob 23.10.)</stage>
            </sp>
            <sp xml:id="SDZ7-Redna-11-2015-09-23.sp149">

               <speaker>PREDSEDNIK DR. MILAN BRGLEZ:</speaker>

               <p>Spoštovane poslanke in spoštovani poslanci, gospe in gospodje!</p>
               <p>Nadaljujemo s prekinjeno sejo.</p>
               <p>Prehajamo na obravnavo <title xml:id="SDZ7-Redna-11-2015-09-23.title18">prekinjene 25.e točke dnevnega reda, to je Predloga za
                  imenovanje viceguvernerke Banke Slovenije.</title>
               </p>
               <p>Dovolite, da preberem zapisnik o ugotovitvi izida glasovanja o imenovanju mag. Irene
               Vodopivec Jean za viceguvernerko in članico Sveta Banke Slovenije.</p>
               <p>Glasovanje je bilo v prostorih Državnega zbora dne 23. septembra 2015. Razdeljenih
               je bilo 78 glasovnicah, oddanih je bilo 78 glasovnic. Neveljavne so bile 4
               glasovnice, veljavnih je bilo 74 glasovnic, za je glasovalo 69 poslancev, proti je
               glasovalo 5 poslancev.</p>
               <p><stage xml:id="SDZ7-Redna-11-2015-09-23.stage49">(Za je glasovalo 69.)</stage> <stage xml:id="SDZ7-Redna-11-2015-09-23.stage50">(Proti 5.)</stage></p>
               <p>Na podlagi izida glasovanja je bila mag. Irena Vodopivec Jean z večino glasov vseh
               poslancev imenovana za viceguvernerko in članico Sveta Banke Slovenije.
               Viceguvernerke in članici Sveta Banke Slovenije mag. Ireni Vodopivec Jean čestitam in
               ji želim uspešno delo.</p>
               <p>S tem zaključujem to točko dnevnega reda in prekinjam 11. sejo zbora, ki jo bomo
               nadaljevali jutri, ob 9. uri. <stage xml:id="SDZ7-Redna-11-2015-09-23.stage51">(SEJA JE BILA PREKINJENA 23. SEPTEMBRA 2015 OB
                  23.12.)</stage>
               </p>
            </sp>
         </div>
      </body>
   </text>
</TEI>