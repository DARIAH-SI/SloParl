<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ7-Izredna-04-2014-09-30">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|4B214564C77A2CB8C1257D65002B53CD</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VII&amp;type=sz&amp;uid=4B214564C77A2CB8C1257D65002B53CD</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ7-Izredna-04-2014-09-30.DZ" n="04">
               <name>Izredna</name>
               <date when="2014-09-30"/>
            </setting>
         </settingDesc>
         <particDesc>
            <listOrg>
               <org xml:id="SDZ7-Izredna-04-2014-09-30.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="7" notBefore="2014-08-01" notAfter="2018-06-22">
                        <label>7. mandat (2014-2018)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">4. izredna seja</stage>
            <stage type="chairman">Sejo sta vodila predsednik Državnega zbora dr. Milan Brglez in podpredsednik
            Primož Hainz.</stage>
            <stage type="time">Seja se je začela ob 12.01.</stage>


            <sp xml:id="SDZ7-Izredna-04-2014-09-30.sp1">

               <speaker>PREDSEDNIK DR. MILAN BRGLEZ:</speaker>

               <p>Spoštovane kolegice poslanke in kolegi poslanci, gospe in gospodje!</p>
               <p>Začenjam 4. izredno sejo Državnega zbora, ki sem jo sklical na podlagi drugega
               odstavka 58. člena in drugega odstavka 60. člena Poslovnika Državnega zbora.</p>
               <p>Obveščen sem, da se današnje seje ne morejo udeležiti naslednji poslanci in
               poslanke: Marinka Levičar, Benedikt Kopmajer, mag. Andrej Šircelj, mag. Matej Tonin,
               Ljubo Žnidar, Marijan Pojbič, Matjaž Hanžek, Andrej Čuš in Tomaž Lisec.</p>
               <p>Na sejo sem vabil ministra dr. Dušana Mramorja, predstavnika Državne volilne
               komisije ter kandidatke in kandidate za poslanke in poslanca k 1. točki dnevnega
               reda, varuhinjo človekovih pravic gospo Vlasto Nussdorfer ter kandidata za namestnika
               varuhinje človekovih pravic k 3. točki dnevnega reda in predstavnike Vlade k vsem
               točkam dnevnega reda.</p>
               <p>Prehajamo na <title>določitev dnevnega reda</title> 4. izredne seje Državnega zbora.</p>
               <p>Predlog dnevnega reda ste prejeli v četrtek, 25. septembra 2014, s sklicem seje. O
               predlogu dnevnega reda bomo odločali v skladu z drugim odstavkom 64. člena Poslovnika
               Državnega zbora.</p>
               <p>Prehajamo na obravnavo in odločanje o predlogu za umik točke z dnevnega reda.
               Poslanske skupine stranke Mira Cerarja, Demokratične stranke upokojencev Slovenije,
               Socialnih demokratov, Združena levica in Zavezništvo Alenke Bratušek Državnemu zboru
               predlagajo, da z dnevnega reda 4. izredne seje umakne 3.f točko – to je Predlog
               sklepa o izvolitvi predsednika, podpredsednika in članov Komisije za nadzor
               obveščevalnih in varnostnih služb. Predlog ste prejeli z dopisom 29. 9. 2014 in je
               objavljen na e-klopi. Želi besedo predstavnik predlagatelja umika?</p>
               <p>Dr. Simona Kustec Lipicer, izvolite.</p>
            </sp>
            <sp xml:id="SDZ7-Izredna-04-2014-09-30.sp2">

               <speaker>DR. SIMONA KUSTEC LIPICER (PS SMC):</speaker>

               <p>Spoštovani predsednik Državnega zbora, spoštovane kolegice, spoštovani kolegi!</p>
               <p>Aktualni predlog sestave Komisije za nadzor obveščevalnih in varnostnih služb je
               identičen istoimenskemu predlogu z dne 10. 9. 2014. Poslanci poslanskih skupin SMC,
               DeSUS, SD, Združena levica in ZaAB tega predloga na podlagi že podanih obrazložitev
               na preteklem glasovanju nismo potrdili, zato o povsem enakem predlogu sklepa na tej
               seji ne bomo glasovali. Pri tem se sklicujemo na drugi odstavek 200. člena Poslovnika
               Državnega zbora, ki navaja, da se mora v primeru, če kandidatna lista ni izglasovana,
               postopek imenovanja ponoviti na podlagi novih predlogov poslanskih skupin. Temu
               stališču pritrjuje tudi mnenje Zakonodajno-pravne službe Državnega zbora z dne 18. 9.
               2014.</p>
               <p>Na tem mestu želimo tudi poudariti, da se del nadzora nad varnostno-obveščevalnimi
               službami izvaja tudi v okviru pristojnega delovanja varuha človekovih pravic. Ta po
               zakonu skrbi za nadzor z vidika varovanja človekovih pravic in temeljnih svoboščin
               ter pravne varnosti državljanov v razmerju do državnih organov. Ti pa morajo varuhu
               na njegovo zahtevo zagotoviti in posredovati vse podatke in informacije iz njegove
               pristojnosti in mu omogočiti izvedbo preiskave. Najlepša hvala.</p>
            </sp>
            <sp xml:id="SDZ7-Izredna-04-2014-09-30.sp3">

               <speaker>PREDSEDNIK DR. MILAN BRGLEZ:</speaker>

               <p>Želite besedo predstavniki poslanskih skupin?</p>
               <p>Gospod Jože Tanko, izvolite.</p>
            </sp>
            <sp xml:id="SDZ7-Izredna-04-2014-09-30.sp4">

               <speaker>JOŽE TANKO (PS SDS):</speaker>

               <p>Hvala lepa za besedo.</p>
               <p>Zdaj smo slišali obrazložitev, ki je povsem neskladna s slovenskim pravnim redom.
               Državni zbor se s tem, ko boste to točko danes umaknili z dnevnega reda, izogiba
               nadzoru nad varnostno-obveščevalnimi službami. Državni zbor je edini pristojen, da
               izvaja nadzor nad temi službami, Varuh človekovih pravic pač v okviru svojih
               pristojnosti, vendar Državni zbor je tisti, ki je edini, ki lahko to izvaja.</p>
               <p>Glede na to, da so situacije doma in v svetu precej hude, še posebej zaradi tega, ker
               se tudi pri nas dogaja del nadzorov zaradi aktivnosti skupin, ki hodijo v vojne v
               arabske dežele, menimo, da zadeva ne poteka tako, kot bi morala, in da nad to
               dejavnostjo ni popolnoma nobenega nadzora. Zanimivo je, da je prav razširjena
               koalicija, to se pravi neformalna koalicija tista, ki problematizira podajanje
               popolnoma enakih predlogov za sestavo Komisije za nadzor varnostno-obveščevalnih
               služb. Trikrat bi lahko spremenili vašo sestavo, vendar je niste v nobenem primeru.
               Niti ena od parlamentarnih strank ni spremenila ene osebe za Komisijo za nadzor
               varnostno-obveščevalnih služb. Glede na to, da se pri svojih obrazložitvah ne
               sklicujete na postave, se pravi na ustavo in zakone, torej svojega predloga ne
               utemeljite na pravnem redu Republike Slovenije, ampak vedno znova argumentirate to
               predvsem na averziji proti enemu izmed predlaganih kandidatov. Se pravi, vaš predlog
               je pripravljen ad personam. Glede na to, da je včeraj vaš predstavnik, vaš član
               poslanske skupine dejal, da se je težko izogniti vplivu klientelnih omrežij za
               delovanje vaše stranke, in da je kakšen mesec in pol pred tem tudi dr. Mitja Horvat
               na Mandatno-volilni komisiji izjavil, da lahko kriminalne združbe ustanovijo tudi
               politično stranko, potem smo prepričani na nek način lahko, da je to, kar predlagate,
               pravzaprav nadaljevanje neke politike, ki se je uveljavila v prejšnjih mandatih, to
               se pravi pred vašimi predhodniki.</p>
               <p>Skratka, vaš temelj ne temelji na spoštovanju pravnega reda, ampak na osebnih izbirah
               in na tem, da boste zagotovili delovanje vseh teh skupin, ki vplivajo tako ali
               drugače na neformalen način, na nezakonit način na delo te države. In nadzor nad
               obveščevalnimi službami je, žal, žrtev delovanja teh skupin. Hvala lepa.</p>
            </sp>
            <sp xml:id="SDZ7-Izredna-04-2014-09-30.sp5">

               <speaker>PREDSEDNIK DR. MILAN BRGLEZ:</speaker>

               <p>Želi besedo predstavnik predlagatelja umika? Ne.</p>
               <p>Zaključujem razpravo o predlogu umika in prehajamo na odločanje. Poslanke in poslance
               prosim, da preverite delovanje glasovalnih naprav. Odločamo o predlogu za umik z
               dnevnega reda.
                   Glasujemo. Navzočih je 71 poslank in poslancev, za je glasovalo 49, proti 21.
                  
               <stage>(Za je glasovalo 49.)</stage> <stage>(Proti 21.)</stage></p>
               <p>Ugotavljam, da je predlog za umik sprejet.</p>
               <p>Prehajamo na glasovanje o določitvi dnevnega reda v celoti. Državnemu zboru
               predlagam, da za današnjo sejo določi dnevni red, ki ste ga prejeli s sklicem, s
               sprejeto spremembo oziroma dopolnitvijo, ki smo jo ravnokar naredili.</p>
               <p>Glasujemo. Navzočih je 74 poslank in poslancev, za je glasovalo 58, proti 14.</p>
               <p><stage>(Za je glasovalo 58.)</stage> <stage>(Proti 14.)</stage></p>
               <p>Ugotavljam, da je dnevni red 4. izredne seje Državnega zbora določen.</p>
               <p>Preden preidemo na 1. točko dnevnega reda, prosim ministra za finance dr. Dušana
               Mramorja, da ponovi izrek prisege, določene s 104. členom Ustave Republike Slovenije.
               Ponovni izrek prisege ima le simbolni pomen opravičila za nehoteni spodrsljaj, saj je
               minister, kot izhaja tudi iz mnenja Zakonodajno-pravne službe, podal prisego v skladu
               s 113. členom Ustave Republike Slovenije že 18. septembra 2014.</p>
            </sp>
            <sp xml:id="SDZ7-Izredna-04-2014-09-30.sp6">

               <speaker>DR. DUŠAN MRAMOR:</speaker>

               <p>Spoštovani! Prisegam, da bom spoštoval ustavni red, da bom ravnal po svoji vesti in z
               vsemi svojimi močmi deloval za blaginjo Slovenije. Hvala.</p>
            </sp>
            <sp xml:id="SDZ7-Izredna-04-2014-09-30.sp7">

               <speaker>PREDSEDNIK DR. MILAN BRGLEZ:</speaker>

               <p>Ministru za finance se zahvaljujem.</p>
               <p>Prehajamo na <title>1. TOČKO DNEVNEGA REDA, TO JE DOLOČITEV KANDIDATOV, KI BODO V
                  SKLADU S 14. ČLENOM ZAKONA O POSLANCIH OPRAVLJALI FUNKCIJO POSLANCEV NAMESTO
                  POSLANCEV, KI OPRAVLJAJO FUNKCIJO V VLADI.</title>
               </p>
               <p>Ker mag. Julijani Bizjak Mlakar, Karlu Viktorju Erjavcu, Janku Vebru in mag. Dejanu
               Židanu z imenovanjem za ministrico in ministre Vlade miruje poslanski mandat, je
               Državna volilna komisija Državnemu zboru posredovala sklep o tem, kateri kandidatke
               in kandidati imajo pravico nadomeščati poslanko in poslance, ki so nastopili funkcijo
               v Vladi.</p>
               <p>Sklep Državne volilne komisije je obravnavala Mandatno-volilna komisija kot matično
               delovno telo, ki je zboru pisno poročala in predložila predlog sklepa. Prijavljenih k
               razpravi ni. Prehajamo na glasovanje.</p>
               <p>Na glasovanje dajem naslednji predlog sklepa: V času, dokler poslanka in poslanci,
               ki opravljajo funkcijo v Vladi, v skladu s prvim odstavkom 14. člena Zakona o
               poslancih ne morejo opravljati funkcije poslanke oziroma poslanca, opravljajo to
               funkcijo v skladu z drugim odstavkom 14. člena Zakona o poslancih od današnjega dne
               namesto mag. Julijane Bizjak Mlakar mag. Jana Jenko, rojena 12. 11. 1964, stanujoča
               Preska 1, Tržič, namesto Karla Viktorja Erjavca Marija Antonija Kovačič, rojena 11.
               3. 1946, stanujoča Kardeljev trg 1, Velenje, namesto Janka Vebra dr. Franc Križanič,
               rojen 4. 12. 1954, stanujoč Mlinska pot 10, Ljubljana, namesto mag. Dejana Židana
               Marija Bačič, rojena 25. 8. 1947, stanujoča Južna ulica 12, Murska Sobota.</p>
               <p>Glasujemo. Navzočih je 75 poslank in poslancev, za je glasovalo 73, proti nihče.</p>
               <p><stage>(Za je glasovalo 73.)</stage> <stage>(Proti nihče.)</stage></p>
               <p>Ugotavljam, da je sklep sprejet.</p>
               <p>Poslanske kolegice in kolego vabim, da se nam pridružijo in zasedejo svoja poslanska
               mesta. Kolegicam in kolegu želim, da bi v poslanskih klopeh uspešno opravljali delo
               poslank in poslanca. Novim poslanskim kolegom čestitam!</p>
               <p>S tem zaključujem to točko dnevnega reda.</p>
               <p>Prehajamo na <title>2. TOČKO DNEVNEGA REDA, TO JE NA PREDLOG ZA IZVOLITEV
                  PODPREDSEDNICE DRŽAVNEGA ZBORA REPUBLIKE SLOVENIJE.</title>
               </p>
               <p>Skupina 45 poslank in poslancev, s prvopodpisanim Matjažem Hanom, je Državnemu zboru
               24. 9. 2014 predlagala, da za podpredsednico Državnega zbora izvoli Andrejo Katič.</p>
               <p>Besedo dajem predstavniku predlagatelja Matjažu Hanu za dopolnilno obrazložitev
               predloga za izvolitev.</p>
            </sp>
            <sp xml:id="SDZ7-Izredna-04-2014-09-30.sp8">

               <speaker>MATJAŽ HAN (PS SD):</speaker>

               <p>Spoštovani predsednik, spoštovane poslanke, spoštovani poslanci!</p>
               <p>Te dni lahko rečemo, da smo nekako pred ciljno črto pri popolnitvi sestave tega
               državnega zbora. V poslanskih klopeh so se nam pridružili nove poslanke in novi
               poslanci in jim s tega mesta izrekam dobrodošlico in tudi seveda čestitam.</p>
               <p>Čeprav smo mnogokrat na nasprotnih bregovih, pa verjamem, da moramo danes izbrati
               tudi podpredsednico oziroma podpredsednika Državnega zbora. Verjamem, da je interes
               imeti močno in stabilno vodstvo Državnega zbora skupen interes, zato naše odločanje
               ne sme biti zapisano v koalicijsko-opozicijski matrici, temveč zavedanju, da gre za
               naše skupno vodstvo. Zato mu moramo v duhu dobrega dela dati podporo tam, kjer ga
               potrebuje, do njega gojiti visoka pričakovanja ter mu po potrebi izreči tudi kritiko.
               Napak pa bi bilo v naprej obsojati, kritizirati in na podlagi političnih spletkarjenj
               temu vodstvu spodjedati prepotrebno zaupanje. Le na zaupanju, ki prisega delitve, in
               v iskreni nameri narediti nekaj dobrega za naše državljanke in državljane, bomo
               namreč uspeli pokazati na našo tako velikokrat opevano konstruktivnost in
               državotvornost, zato naj bo današnja odločitev sprejeta v zavedanju, da ne gre samo
               za nadaljnjo delo te institucije.</p>
               <p>Socialni demokrati, spoštovani in spoštovane, smo ponosni, da na mesto
               podpredsednice predlagamo poslanko iz vrst naše stranke, iz vrst Socialnih
               demokratov, gospo Andrejo Katič. Univerzitetna diplomirana pravnica si je svoje
               bogate delovne izkušnje na širokem področju nalog lokalne skupnosti nabirala v mestni
               občini Velenje, sprva kot strokovna sodelavka za normativne zadeve, kasneje pa kot
               vodja pravno-premoženjske službe. Leta 1998 ji je bilo zaupano mesto direktorice
               občinske uprave, ki ga je opravljala vse do izvolitve na poslansko mesto. Njeno
               večletno sodelovanje v Združenju mestnih občin Slovenije ter Skupnosti občin
               Slovenije je bilo v luči dosežkov izjemnega pomena za razvoj lokalne samouprave tudi
               nagrajeno s priznanjem. V Skupnosti občin Slovenije je vse od leta 2004 predsedovala
               komisiji za pravna in zakonodajna vprašanja. Prav tako je bila predstavnica skupnosti
               v delovni skupini pri Komisiji za preprečevanje korupcije za pripravo načrta
               integritete za lokalne skupnosti. Andreja Katič se je tekom svojega dela srečevala z
               aktivnostmi, preko katerih je svoja znanja in izkušnje še dodatno bogatila. Bila je
               članica Upravnega odbora Univerze v Mariboru, predsednica Sveta knjižnice Velenje,
               članica Sveta zdravstvenega doma Velenje ter predsednica združenja, ki povezuje
               direktorje občinskih uprav slovenskih občin. Med drugim je dolgoletna predstavnica
               javnosti v senatih za pritožbe zoper delo policistov. Je tudi komisarka projekta
               Velenje, otrokom prijazno Unicefovo mesto. Sodelovala je pri ustanovitvi in delu
               sosveta za izboljšanje varnosti občank in občanov Mestne občine Velenje. V luči
               njenih dolgoletnih izkušenj in znanj s področja pravnih in organizacijskih,
               vodstvenih nalog lokalne samouprave je predavateljica različnih konferenc s področja
               vodenja in organizacije lokalne samouprave. Prednost in odgovornost za širšo skupnost
               so poslanko vodile k novim izzivom, ki jih je uresničevala preko številnih projektov,
               ki so zaznamovali razvoj širše lokalne skupnosti in soustvarjale pogoj za
               kvalitetnejše bivanje ljudi.</p>
               <p>Kandidatka gospa Andreja Katič, ki jo predlagamo za izvolitev na mesto podpredsednice
               Državnega zbora Republike Slovenije, izkazuje potrebne kompetence za uspešno
               opravljanje omenjene funkcije. Na podlagi naštetih delovnih izkušenj, znanj in
               predvsem osebnostnih vrlin, med katerimi gre izpostaviti sposobnost konstruktivnega
               reševanja problemov ter konfliktov, verjamem, da bo Andreja Katič na mestu
               podpredsednice Državnega zbora slednjemu dala dimenzijo, podpisano s konstruktivnim
               in doslednim … / znak za konec razprave/ Hvala lepa.</p>
            </sp>
            <sp xml:id="SDZ7-Izredna-04-2014-09-30.sp9">

               <speaker>PREDSEDNIK DR. MILAN BRGLEZ:</speaker>

               <p>Sledi predstavitev stališč poslanskih skupin.</p>
               <p>Za Poslansko skupino stranke Mira Cerarja ima besedo mag. Lilijana Kozlovič.</p>
            </sp>
            <sp xml:id="SDZ7-Izredna-04-2014-09-30.sp10">

               <speaker>MAG. LILIJANA KOZLOVIČ (PS SMC):</speaker>

               <p>Spoštovani predsednik, spoštovane poslanke in poslanci!</p>
               <p>V Poslanski Skupini Mira Cerarja bomo predlagano kandidatko za podpredsednico
               Državnega zbora Andrejo Katič soglasno podprli. Gre za kandidatko, ki ima nedvomno
               vse kompetence za profesionalno vodenje našega zbora. Njene vodstvene izkušnje ter
               znanja s področja pravnih ved zagotavljajo, da bo to nalogo opravljala na visoki
               ravni profesionalnosti. Prepričala so nas tudi njena prizadevanja za ustvarjanje
               kvalitetnega bivalnega okolja na lokalni ravni. V luči sodelovanja pri različnih
               lokalnih projektih je pokazala, da ji je iskreno mar za ljudi. Njene osebnostne
               lastnosti so zagotovilo za umirjeno in korektno vodenje sej. Andreja Katič bo
               funkcijo podpredsednice Državnega zbora opravljala ne le v skladu s poslovnikom,
               temveč bo v luči tega skrbela tudi za ugled Državnega zbora ter si prizadevala za
               iskanje kompromisov in zaupanje poslank in poslancev.</p>
               <p>Kandidatki Andreji Katič poslanke in poslanci Stanke Mira Cerarja izrekamo soglasno
               podporo. Na podlagi njenih kompetenc, znanj in osebnostnih lastnosti verjamemo, da bo
               nalogo podpredsednice Državnega zbora opravljala vestno in odgovorno. Hvala.</p>
            </sp>
            <sp xml:id="SDZ7-Izredna-04-2014-09-30.sp11">

               <speaker>PREDSEDNIK DR. MILAN BRGLEZ:</speaker>

               <p>Stališče Poslanske skupine Socialnih demokratov bo predstavil gospod Matjaž
               Nemec.</p>
            </sp>
            <sp xml:id="SDZ7-Izredna-04-2014-09-30.sp12">

               <speaker>MATJAŽ NEMEC (PS SD):</speaker>

               <p>Hvala, gospod predsednik. Spoštovani kolegi!</p>
               <p>Poslanska skupina Socialnih demokratov na mesto podpredsednice Državnega zbora
               predlaga Andrejo Katič. Naši poslanki, tudi moji strankarski kolegici, se lahko na
               podlagi njenega predanega in vestnega dela ter znanj pripišejo vse potrebne
               kompetence za opravljanje te odgovorne funkcije, funkcije, ki je sam ne vidim kot le
               strankarski razrez načina vladanja, temveč kot veliko odgovornost do dela ter do
               Državnega zbora, temelja, na katerem moramo preko svojega dela in odnosa vsi poslanke
               in poslanci povrniti zaupanje javnosti v to hišo.</p>
               <p>Univerzitetna diplomirana pravnica je svoje delovne izkušnje bogatila na različnih
               zahtevnih področjih lokalne samouprave ter razvoja skupnosti na sploh. Pravno znanje
               ter odgovornost do soljudi v skupnosti jo je vodilo preko uresničevanja
               najrazličnejših projektov, ki jih je v okviru mestne občine Velenje in različnih
               organizacijskih skupin uspešno implementirala med ljudi. Socialni demokrati smo še
               posebej ponosni, ko se imamo možnost pohvaliti s strankarsko kolegico, ki ponotranja
               te vrednote, ki so v današnjem času tudi na tem mestu v hramu demokracije še kako
               potrebne. Pravičnost in sposobnost preseganja delitev menim, da sta vrlini, ki jih bo
               Andreja Katić dosledno v skladu s svojimi visokimi delovnimi in etičnimi standardi ne
               samo upoštevala, temveč predvsem živela. Ne dvomim, da bo tudi pri svojem delu na
               mestu podpredsednice to izpolnjevala.</p>
               <p>Draga kolegica Andreja Katič, želim ti dobro opravljanje svojega dela. Hvala lepa.
           </p>
            </sp>
            <sp xml:id="SDZ7-Izredna-04-2014-09-30.sp13">

               <speaker>PREDSEDNIK DR. MILAN BRGLEZ:</speaker>

               <p>Za Poslansko skupino Združene levice dr. Franc Trček.</p>
            </sp>
            <sp xml:id="SDZ7-Izredna-04-2014-09-30.sp14">

               <speaker>DR. FRANC TRČEK (PS ZL):</speaker>

               <p>Hvala za besedo. Tovarišice in tovariši!</p>
               <p>Kritizirali so me prej nekateri, tovariš, da to inkluzivno omenjam, pa bom sedaj vse
               pozdravljal na takšen način, ampak gremo k vsebini.</p>
               <p>Poslanska skupina Združene levice seveda ni del koalicije in koalicija ima svojo
               svobodo, da predlaga kogarkoli hoče po, seveda, upam da, treznem razmisleku.
               Pozdravljamo predlog tovarišice Andreje že zaradi razbijanja neke parlamentarne
               tradicije moškocentričnosti na teh položajih večinoma v četrt stoletja ali malo manj.
               Po drugi strani pa moramo izreči neko kritiko nad predlaganjem bivšega predsednika
               Državnega zbora za podpredsednika in v bistvu krajo časa, ker se je vedelo, da bo
               gospod kandidiral za ministra za obrambo. V nekih neformalnih pogovorih nam je bilo
               rečeno, da ste to storili za ziher. Nas, Združeno levico, tudi ko bomo prevzeli
               oblast, in upam, da jo bomo prevzeli prej kot v treh mandatih, kolega Brglez,
               zanimajo seveda politike in delovanja, ne pa čuvanja stolčkov. Upam, da bodo take
               prakse šle v preteklost slovenskega parlamentarizma. Izhajajoč iz teh lepih besed in
               področij dela predlagane podpredsednice ne dvomim, da ne bi tudi v bodoče delovala
               zlasti na področju lokalnega razvoja, upam tudi končno regionalizacije Slovenije,
               tudi na področju mladinsko-otroške problematike. Navsezadnje lahko priznam, da sva se
               v soboto srečala na terenu glede tega dela. Ker je pa iz Šaleške doline in zlasti
               kolega Nemec je tu povedal tak nabor vrednotnih sodb, upam, da bo tudi zmogla toliko
               moči in pomagala pri razrešitvi in razvezanju nekega gordijskega vozla, ki se mu reče
               TEŠ 6. Navsezadnje je bila tudi SD soudeležena krepko v tem početju. Mogoče v obliki
               kakšne preiskovalne komisije. Hvala za besedo.</p>
            </sp>
            <sp xml:id="SDZ7-Izredna-04-2014-09-30.sp15">

               <speaker>PREDSEDNIK DR. MILAN BRGLEZ:</speaker>

               <p>Končali smo s predstavitvijo stališč poslanskih skupin. Slede razprava.</p>
               <p>V imenu predlagatelja dajem besedo gospodu Matjažu Hanu. Če se odpovedujete, potem so
               vsi prijavljeni razpravljavci, ki so to želeli, dobili besedo. Glede na to, da ne
               vidim neke želje po tem, da bi kdorkoli še razpravljal, zaključujem razpravo.</p>
               <p>Prehajamo na glasovanje. Zbor v skladu s tretjim odstavkom 199. člena Poslovnika
               Državnega zbora o izvolitvi podpredsednice odloča s tajnim glasovanjem. V skladu s
               prvim odstavkom 92. člena Poslovnika Državnega zbora vodi tajno glasovanje komisija,
               ki jo sestavljajo predsedujoči ter štirje poslanci, ki jih izvoli Državni zbor na
               predlog predsedujočega.</p>
               <p>Poslanske skupine so mi že posredovale predloge za člane komisije, ki vodi
               glasovanje. To so: dr. Mitja Horvat, Poslanska skupina Stranke Mira Cerarja, mag.
               Bojana Muršič, Poslanska skupina Socialnih demokratov, gospod Miha Kordiš, Poslanska
               skupina Združena levica in gospa Iva Dimic, Poslanska skupina Nove Slovenije –
               krščanski demokrati. Član te komisije sem tudi sam kot predsedujoči. Pri delu
               komisije bo sodelovala tudi namestnica generalne sekretarke Jerneja Bergoč. Ali kdo
               predlogu za sestavo komisije nasprotuje? Če ne, prehajamo na odločanje. Poslanke in
               poslance prosim, da zopet preverite delovanje glasovalnih naprav.
                   Glasujemo. Navzočih je 69 poslank in poslancev, za je glasovalo 64, proti
                     nihče. 
                <stage>(Za je glasovalo 64.)</stage> <stage>(Proti nihče.)</stage></p>
               <p>Ugotavljam, da je komisija v predlagani sestavi izvoljena.</p>
               <p>V skladu s tretjim odstavkom 92. člena Poslovnika Državnega zbora bo poslancem
               glasovnica vročena tako, da pride vsak poslanec k mizi predsedujočega in pove svoje
               ime in priimek. Glasuje se tako, da se na glasovnici obkroži beseda za ali proti. V
               skladu s petim odstavkom 91. člena Poslovnika Državnega zbora je neizpolnjena
               glasovnica neveljavna. Neveljavna je tudi glasovnica, iz katere volja poslanca ni
               jasno razvidna. V skladu s četrtim odstavkom 199. člena Poslovnika Državnega zbora bo
               kandidatka za podpredsednico izvoljena, če bo zanjo glasovala večina vseh poslancev,
               to je 46 ali več. Glasovali bomo v dvorani v glasovalnih kabinah. Poslanke in
               poslanci boste izpolnjene glasovnice oddali v glasovalno skrinjico, ki bo v dvorani
               na mizi ob kabinah za glasovanje.</p>
               <p>Prehajamo na izvedbo tajnega glasovanja. Prosim poslanki in poslanca, ki mi boste
               pomagali pri glasovanju, da se takoj zglasite v sobi 217, kjer bomo prevzeli volilni
               material. Glasovanje se bo začelo ob 12.40 ter bo trajalo do 12.55. Po končanem
               glasovanju prosim poslanki in poslanca, ki mi boste pomagali pri glasovanju, da se
               zberete v sobi 217.</p>
               <p>Prekinjam to točko dnevnega reda in sejo Državnega zbora, ki jo bomo nadaljevali ob
               13.10.</p>
               <stage>(Seja je bila prekinjana ob 12.31 in se je nadaljevala ob 13.10.)</stage>
            </sp>
            <sp xml:id="SDZ7-Izredna-04-2014-09-30.sp16">

               <speaker>PREDSEDNIK DR. MILAN BRGLEZ:</speaker>

               <p>Nadaljujemo s prekinjeno sejo zbora. <title>Prehajamo na obravnavo prekinjene 2. točke,
                  to je na Predlog za izvolitev podpredsednice Državnega zbora Republike Slovenije.</title>
               </p>
               <p>Prebral bom zapisnik o ugotovitvi izida glasovanja za izvolitev Andreje Katič za
               podpredsednico Državnega zbora.</p>
               <p>Glasovanje je bilo v prostorih Državnega zbora danes, 30. 9. 2014. Razdeljenih je
               bilo 74 glasovnic, oddanih je bilo 74 glasovnic, neveljavnih je bilo 13 glasovnic,
               veljavnih je bilo 61 glasovnic. Za je glasovalo 60 poslancev, proti je glasoval en
               poslanec. Na podlagi izida glasovanja je bila Andreja Katič z večino glasov vseh
               poslancev izvoljena za podpredsednico Državnega zbora.</p>
               <p>Novoizvoljeni podpredsednici Državnega zbora Andreji Katič čestitam in ji želim
               veliko uspeha pri opravljanju dolžnosti</p>
               <p>/ aplavz/</p>
               <p>S tem zaključujem to točko dnevnega reda.</p>
               <p>Prehajamo na <title>3. TOČKO DNEVNEGA REDA, TO JE NA MANDATNO-VOLILNE ZADEVE.</title>
               </p>
               <p>Pod <title>a prehajamo na obravnavo Predloga sklepa o imenovanju namestnika varuhinje
                  človekovih pravic.</title> Varuhinja človekovih pravic je z dopisom z dne 15. 9. 2014
               Državnemu zboru predlagala, da za namestnika varuhinje človekovih pravic za dobo
               šestih let ponovno imenuje Tončka Dolčiča.</p>
               <p>Besedo dajem predlagateljici, varuhinji človekovih pravic gospe Vlasti Nussdorfer, za
               dopolnilno obrazložitev predloga za imenovanje.</p>
            </sp>
            <sp xml:id="SDZ7-Izredna-04-2014-09-30.sp17">

               <speaker>VLASTA NUSSDORFER:</speaker>

               <p>Spoštovani predsednik Državnega zbora dr. Brglez, spoštovani poslanke in poslanci!</p>
               <p>Danes sem tukaj pred vami, da predstavim najprej prvi in nato še drugi predlog za
               imenovanje svojega namestnika. Dovolite, da izkoristim to priliko, da v uvodu na
               kratko predstavim institucijo človekovih pravic, torej varuha, ki ima praviloma štiri
               namestnike, vendar najmanj dva. V vseh dvajsetih letih, kolikor obstaja institucija
               varuha človekovih pravic v Republiki Sloveniji, se je na tem položaju izmenjalo le
               šest namestnikov. Torej sedanji štirje, ki so še namestniki, in dva, ki sta odšla, in
               sicer se je eden upokojil, drugi pa je odšel za vrhovnega državnega tožilca na
               Vrhovno državno tožilstvo Republike Slovenije.</p>
               <p>Bila sem pred nalogo že lansko leto, ko sem postala četrta varuhinja v Republiki
               Sloveniji, da predlagam namestnico, ki je že bila takrat namestnica pri prejšnji
               varuhinji dr. Čebaškovi. Sama sem se kot nova odločala predvsem po tem, kaj je menil
               kolektiv, kako strokovni so ljudje pri varuhu, kajti zame je bilo edino pomembno, da
               so ljudje delovni. In takrat sem se odločila, da ostane še naprej, in torej predlagam
               tedanjo namestnico mag. Kornelijo Marzel. In tako je postala nova namestnica, v
               novem, torej šestletnem mandatu.</p>
               <p>Ravnokar se izteka mandat dvema. Zdaj govorimo o prvem namestniku, ki mu poteče
               mandat sicer šele v začetku prihodnjega leta, to je Tonček Dolčič. Ko pogledaš njegov
               življenjepis, rojen leta 1954, ugotoviš, da se je kalil že pred tem. Torej, pri
               varuhu je zadnjih 13 let, vendar je že pred tem opravljal pomembne funkcije na
               zakonodajnem področju. Kot rečeno, je bil najprej v tem obdobju 13 let direktor
               strokovne službe, kar je zelo pomembno, kajti direktor strokovne službe je tisti, ki
               se seznani z vsem delom pri varuhu, z zelo različnih področij. Kasneje pa je bil v
               obdobju prejšnjih dveh varuhov namestnik, tako predhodnice dr. Čebaškove kot tudi
               gospoda Hanžka. Prevzel je zelo pomembno področje, področje družine, zdravstvenega,
               socialnega zavarovanja, otrok, skratka, vse to, kar se še kako zareže v naša
               življenja in kaže na to, kako ljudje živijo, na kaj opominjajo. To so zelo občutljive
               teme, ki nas včasih delajo še bolj ranljive, kajti dotikajo se tudi vseh ranljivih
               skupin v naši družbi, tudi otrok s posebnimi potrebami. Vneto se je lotil tudi
               projekta Zagovornik glas otroka, ki v 6 letih, kolikor je pri Varuhu, žanje lepe
               rezultate. O tem smo poročali tudi v posebnem poročilu, ki je bilo prav tu v Državnem
               zboru sprejeto z velikim odobravanjem. In čeprav smo želeli, da bi ta projekt dobil
               posebno mesto, torej zunaj Varuha, je še vedno pilotni projekt pri nas in ga tudi
               uspešno izvajamo, kajti otroci dobijo svojega glasnika, ki jim pomaga v težkih
               trenutkih njihovega vsakdana. Torej gre za človeka, ki se zelo posveča področju, in
               to zelo občutljivemu področju našega delovanja. Dobro je vpet v kolektiv, ima tudi
               veliko svojih strokovnih sodelavcev, s katerimi sodeluje. In ko sem razmišljala, kaj
               narediti, sem si zastavila vprašanje: ali je prav, da v trenutku, ko pride novi varuh
               in se nekomu izteče mandat, poišče izven kolektiva nove in mlade ljudi, o čemer je
               bilo govora tudi na Mandatno-volilni komisiji. Veliko sem razmišljala o tem, a končno
               ugotovila, da če se je nekdo izkazal, je prav, da tudi ostane. In zato sem ga
               predlagala, ker menim, da je tako prav in da si to zagotovo zasluži. Hvala lepa.</p>
            </sp>
            <sp xml:id="SDZ7-Izredna-04-2014-09-30.sp18">

               <speaker>PREDSEDNIK DR. MILAN BRGLEZ:</speaker>

               <p>Naj povem, da je predlog obravnavala tudi Mandatno-volilna komisija kot matično
               delovno telo, ki je zboru pisno poročala ter predložila predlog sklepa.</p>
               <p>Sledi predstavitev stališč poslanskih skupin. Besedo ima Poslanska skupina Stranke
               Mira Cerarja, zanjo dr. Bojan Dobovšek.</p>
            </sp>
            <sp xml:id="SDZ7-Izredna-04-2014-09-30.sp19">

               <speaker>DR. BOJAN DOBOVŠEK (PS SMC):</speaker>

               <p>Spoštovani predsednik, spoštovane poslanke, spoštovani poslanci, spoštovana varuhinja
               človekovih pravic!</p>
               <p>Poslanska skupina Stranke Mira Cerarja bo podprla predlog varuhinje človekovih
               pravic, da bo ponovno imenovala Tončka Dolčiča za namestnika varuhinje človekovih
               pravic. Vpogled v njegov delovni opus pokaže, da gre za strokovnega in kompetentnega
               človeka, ki se je vseskozi zavzemal za varovanje pravic, ki so še kako pomembne v
               zadnjem času. Videli smo, da so težišče dela otroške pravice, kar je še posebej
               pomembno v zdajšnjem času, ko smo priče trgovini z ljudmi. Izkoriščanje otrok za
               seksualne potrebe in pa tisto, kar je problem sodobnega sveta, sodobnega kapitalizma
               – izkoriščanje otrok za delovno silo. Prav tem točkam je glede na bogat opus
               predlaganega kandidata posvetil velik del svoje kariere in svojega življenja. Ni samo
               tisto, kar je ob svojem delu vložil prostega časa v to delovanje ščitenja človekovih
               pravic, ampak je ključno, da je tudi del svojega prostega časa izrabil za različne
               projekte, delo z nevladnimi organizacijami in tisto, kar je doprinesel družbi.</p>
               <p>In glede na vse povedano, bo Poslanska skupina Mira Cerarja potrdila predlagani
               predlog varuhinje človekovih pravic. Hvala.</p>
            </sp>
            <sp xml:id="SDZ7-Izredna-04-2014-09-30.sp20">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Slovenske demokratske stranke, zanjo gospa Eva
               Irgl.</p>
            </sp>
            <sp xml:id="SDZ7-Izredna-04-2014-09-30.sp21">

               <speaker>EVA IRGL (PS SDS):</speaker>

               <p>Najlepša hvala za besedo. Spoštovane poslanke, spoštovani poslanci, spoštovana gospa
               varuhinja!</p>
               <p>Dovolite mi, da v skupnem stališču predstavim mnenje Poslanske skupine v zvezi z
               obema namestnikoma varuhinje človekovih pravic.</p>
               <p>Februarja 2013 smo v Državnem zboru odločali o tem, kdo bo novi varuh človekovih
               pravic. Gospa Vlasta Nussdorfer je na glasovanju takrat dobila več kot prepričljivo
               število glasov, tudi z večinsko podporo poslank in poslancev Slovenske demokratske
               stranke. Ob njenem imenovanju sem takrat dejala, da do sedaj nismo imeli ravno srečne
               roke pri izbiri varuha in da zato pričakujemo, da bo kot nova varuhinja delala
               drugače, drugače zlasti v tem, da bo imela enaka merila za vse in z enako skrbnostjo
               in odgovornostjo obravnavala vsakršno kršitev človekovih pravic, predvsem pa da bo,
               ko se bo v javnosti pokazala kršitev človekovih pravic, v skladu z zakonom o varuhu
               tudi samoiniciativno reagirala in javno opozorila na zlorabe, ki se dogajajo. Do
               sedaj lahko rečem, da tega pomembnega instituta, ki ga ima v rokah še ni uporabila,
               pa čeprav bi po našem mnenju morala javno opozoriti na nekatere kršitve človekovih
               pravic, ki se dogajajo na primer v pravosodju. Podobno pričakujemo tudi od njenih
               namestnikov. Pred seboj imamo torej pomembno odločanje o tem, ali bomo potrdili
               ponovno mandate dvema namestnikoma, gospodu Tonetu Dolčiču in gospodu Jerneju Rovšku.
               Nedvomno gre za odgovorno funkcijo, ki bdi nad delovanjem pravne in pravične države
               in družbe ter nad uresničevanjem človekovih pravic. Oba namestnika poznam, saj sta na
               tem mestu že zelo dolgo, kar kaže na to, da bi neka svežina in prevetritev tudi na
               tem področju prišla prav, ampak takšna je pač odločitev varuhinje.</p>
               <p>V Poslanski skupini SDS budno spremljamo delo varuhinje in njenih namestnikov. Treba
               je povedati, da ne izpolnjujejo najbolj naših pričakovanj. Glede na to, da se
               pristojnosti varuha delijo na posamezna področja, znotraj katerih je vsak od
               posameznih namestnikov odgovoren, je skrajno nerazumljivo, da se največkrat nihče od
               odgovornih ne udeleži Komisij za peticije ter za človekove pravice in enake možnosti,
               čeprav bi morali prvi zavzeti jasno stališče do obravnavanih tem. Tako kot varuh
               človekovih pravic, morajo biti tudi vsi štirje namestniki osebe z visoko integriteto,
               z občutkom za sočloveka, občutljivi za krivice, ki se mu dogajajo. To morajo biti
               posamezniki, ki jim ljudje zaupajo. Biti morajo politično neobremenjeni ter z močnim
               čutom za pravičnost. Prav politična opredeljenost pa je vse prevečkrat prisotna pri
               odločitvah pri namestnikih, o katerih govorimo danes, ki se, recimo, o tem, ali bodo
               prišli na sejo Komisije za peticije ter za človekove pravice in enake možnosti, ne
               odločajo na podlagi strokovnosti in v interesu varovanja človekovih pravic, ampak na
               podlagi političnih prepričanj, pa čeprav gre za teme, kjer so bile evidentno kršene
               človekove pravice. Naj spomnim samo na zadnjo sejo, ko smo na komisiji obravnavali
               kršenje človekovih pravic v pravosodju, med sodniki, s poudarkom na kršitvah
               človekovih pravic predsednika Vrhovnega sodišča Branka Masleše. Ta je človekove
               pravice v sodnih senatih, katerih je član je bil, kršil kar 14-krat. Vendar je za
               nagrado namesto nekih sankcij – to bi pričakovali –, dobil mesto predsednika
               Vrhovnega sodišča. Ta tema pa se ni zdela pomembna ne varuhinji ne nobenemu od njenih
               namestnikov. Ignoranca do vsebin, ki bi morale biti ena od prioritet varuhinje, je za
               nas nesprejemljiva, saj je varuh človekovih pravic, skupaj s svojimi namestniki prva
               oseba in avtoriteta v državi na področju varovanja človekovih pravic.</p>
               <p>Že na Mandatno-volilni komisij sem pojasnila, da namestnikov varuhinje, ki so danes
               predlaganih, zaradi prej utemeljenih razlogov v Poslanski skupini Slovenske
               demokratske stranke ne bomo podprli. Hvala lepa.</p>
            </sp>
            <sp xml:id="SDZ7-Izredna-04-2014-09-30.sp22">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Združene levice, zanjo gospod Luka Mesec.</p>
            </sp>
            <sp xml:id="SDZ7-Izredna-04-2014-09-30.sp23">

               <speaker>LUKA MESEC (PS ZL):</speaker>

               <p>Spoštovani gospod predsednik, spoštovana varuhinja, spoštovani kolegice in kolegi!</p>
               <p>V imenu Združene levice bom povedal mnenje o obeh kandidatih za namestnike varuhinje
               človekovih pravic.</p>
               <p>Varuh človekovih pravic v Sloveniji letos praznuje 20-letnico svojega obstoja. Ta
               institucija spada v skupino pomembnih zaščitnikov ljudi pred sistemskimi zlorabami,
               ki so pri nas pogost problem. V času svojega obstoja je med državljani pridobila
               velik ugled. Pokazala in opozarjala je na številne pereče probleme kršitve človekovih
               pravic na mnogih področjih, na primer pri izbrisanih, zaščiti otrok, nadzoru
               varnostnih služb in tako dalje. Žal pa, podobno kot pri sodiščih, politični populizem
               in medstrankarske zdrahe pogosto onemogočajo še večjo učinkovitost te institucije.
               Tako kot pri sodiščih posamezne stranke ali politiki pogosto izpodbijajo njihovo
               legitimnost, da bi si nabirali politične točke ali pa udejanjali ozke interese svojih
               strank. Čeprav v mnogih državah, ki nam jih etablirane stranke postavljajo za vzgled,
               sklepe institucij, kakršna je Varuh človekovih pravic, jemljejo z vso resnostjo in
               sledijo njihovim zahtevam. V Sloveniji opozorila na pereča vprašanja na področjih, s
               katerimi se ukvarja ombudsman, pogosto postanejo žrtev nabiranja političnih točk ali
               pa naletijo na gluha ušesa pri določevalcih. Slovenski zakon o varuhu človekovih
               pravic je sicer eden izmed boljših v Evropi. Varuhu omogoča širše delovanje kot
               klasični zakoni o ombudsmanu, in je s tem postal vzor za druge zakone po Evropi. Po
               vzoru slovenskega je napisana večina zakonov v državah nekdanje Jugoslavije pa tudi
               širše, na primer grški. S tem je omogočeno, da se pri varuhu človekovih pravic
               zadržujejo nekatere dejavnosti, ki bi jih morale opravljati druge institucije, pa jih
               pogosto ne. S tem se področje ombudsmana širi, saj maši tiste luknje o zaščiti pravic
               posameznih skupin ljudi, ki strankarske politike pogosto ne zanima. Predviden razvoj
               Varuha človekovih pravic v naslednjih letih je eno od rešitev, ki vsaj na začetku
               potrebuje ljudi z izkušnjami na teh področjih. Kot rad reče tovariš Hanžek, človekove
               pravice ne morejo čakati na konec krize.</p>
               <p>Oba kandidata za namestnika varuha, Tonček Dolčič in Rovšek sta, s svojimi izkušnjami
               in delom pokazala, da se tega zavedata in zato ju v Združeni levici podpiramo.</p>
            </sp>
            <sp xml:id="SDZ7-Izredna-04-2014-09-30.sp24">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Nove Slovenije – krščanskih demokratov, zanjo gospod
               Jernej Vrtovec.</p>
            </sp>
            <sp xml:id="SDZ7-Izredna-04-2014-09-30.sp25">

               <speaker>JERNEJ VRTOVEC (PS NSi):</speaker>

               <p>Spoštovani predsednik, kolegice in kolegi, spoštovana varuhinja človekovih
               pravic!</p>
               <p>Kot moji predhodniki bom tudi sam podal stališče Nove Slovenije do obeh predlogov za
               namestnike varuha človekovih pravic.</p>
               <p>Vemo, da je vpliv Varuha človekovih pravic predvsem neformalen. Varuh nima
               pristojnosti oblastnega odločanja, njegova moč je tako rekoč predvsem avtoriteta, ki
               jo morajo imeti varuhinja in njeni sodelavci, zato sta bistveni predvsem komunikacija
               varuhinje človekovih pravic z javnostjo in urad varuhinje človekovih pravic oziroma
               zgled, ki ga daje ljudem. Varuh človekovih pravic je torej močna avtoriteta, ki se
               mora v skrbi za spoštovanje človekovih pravic odločati na podlagi ustave, deklaracije
               in resolucije o človekovih pravicah. Varuh mora biti glasen zagovornik najšibkejših
               oziroma tistih, ki so jim kratene oziroma kršene človekove pravice. Varuhinja
               človekovih pravic, ki je bila v Državnem zboru izvoljena na to mesto z več kot
               dvotretjinsko večino poslank in poslancev, ima pravico, da na svoj predlog predlaga
               dva svoja namestnika. V tem primeru varuhinja za svojega namestnika predlaga gospoda
               Jerneja Rovška in gospoda Toneta Dolčiča. Oba sta izkušena na tem področju, o tem ni
               nobenega dvoma. Jernej Rovšek je namestnik varuha človekovih pravic postal že pred 20
               leti, leta 1994. Tone Dolčič pa je bil prvič za varuha človekovih pravic imenovan
               leta 2003. Ker funkcijo namestnika varuha opravljata 20 in 11 let, nastaja vtis, kot
               da v Sloveniji nimajo drugih, prav tako strokovnih in izkušenih ljudi, ki bi bili
               pripravljeni prevzeti to zelo pomembno nalogo. Po našem mnenju vsekakor ni dobro, da
               je nekdo toliko let na tako odgovorni funkciji, saj kljub temu, da mu gre v dobro
               šteti izkušnje, že nekako tako rekoč zaspi in težje vidi nove izzive ter možne
               izboljšave. Menimo, da je tudi na uradu varuha človekovih pravic potreben svež veter.</p>
               <p>V Novi Sloveniji se strinjamo, da je imenovanje namestnikov predvsem odgovornost
               varuhinje, to je, spoštovana gospa Nussdorfer, torej vaša pravica. Ne moremo pa
               vašega predloga podpreti, saj vaš predlog ni porok, da bo delo Varuha človekovih
               pravic v naslednjem obdobju oziroma v prihodnosti še boljše, kot je bilo do sedaj.
               Najlepša hvala.</p>
            </sp>
            <sp xml:id="SDZ7-Izredna-04-2014-09-30.sp26">

               <speaker>PREDSEDNIK DR. MILAN BRGLEZ:</speaker>

               <p>S tem smo zaključili s predstavitvijo stališč poslanskih skupin. Sledi razprava
               poslank in poslancev o predlogu sklepa. Besedo ima gospod Franc Breznik, SDS,
               pripravi naj se gospod Jože Tanko, SDS.</p>
            </sp>
            <sp xml:id="SDZ7-Izredna-04-2014-09-30.sp27">

               <speaker>FRANC BREZNIK (PS SDS):</speaker>

               <p>Najlepša hvala, spoštovani predsednik.</p>
               <p>Jaz bom nekako nadaljeval s svojo razpravo tako, kot sem nadaljeval na
               Mandatno-volilni komisiji. Sam se zavedam, kaj pomeni institucija Varuha človekovih
               pravic. Ima nekako osrednjo točko v mlajši državi, kot je Slovenija, nenazadnje
               množično teptanje človekovih pravic je bila tudi ena izmed poglavitnih točk, zakaj
               smo šli iz bivše totalitarne Jugoslavije. Še danes krivice marsikje niso bile nikoli
               popravljene, zločinci nikoli niso prišli pred obličje pravosodja. Slovenija in vse
               bivše postkomunistične države nikoli niso imeli svojega Nürnberga. Nikoli. Ko smo
               nekatere teme obravnavali na Komisiji za peticije, smo doživeli, kot veste, izredno
               izredno slab odziv, predvsem takratnih koalicijskih strank, prav tako tudi vseh,
               varuha in vseh njegovih namestnikov. Tu sem bil nekoliko razočaran, kljub temu, da
               gospo varuhinjo človekovih pravic osebno izjemno cenim in sem jo tudi podprl.</p>
               <p>Drugi del moje razprave mora iti v točkah, da je Slovenija pred izredno gospodarsko
               krizo, ki prihaja v drugem valu. Morda se vsi tisti, ki danes sedite tukaj, ne
               zavedate. Jaz bom govoril z nekimi besedami ekonomistov, ki mislim, da si zaslužimo
               ime ekonomisti, da smo danes v tej sestavi pred diktaturo birokratov in javnih
               uslužbencev v Državnem zboru. Poglejte, v času najhujše gospodarske krize, kjer je
               tudi v mojem kraju, Lenartu, pred kratkim 412 delavk izgubilo službo, ker smo postali
               nekonkurenčna država, si torej tudi pri instituciji Varuha človekovih pravic, lahko
               bi rekli, mi niti teh dveh ne bomo, recimo, imenovali, zato ker zakon dovoljuje med
               dve in štiri namestnike. Torej nek zgled racionalnosti vseh institucij države bo
               potreben, če bomo ali pa boste v naslednjih mesecih postavili neke ukrepe za dvig
               konkurenčnosti naše države. Kot veste, smo obstali na 70. mestu, v skupnem merilu pri
               stabilnosti bančnega sistema pa smo na predzadnjem mestu na svetu. Poglejte, ena
               izmed takih zadev, ki prihaja v ta sklic, je tudi imenovanje namestnikov. Kako bomo
               rezali, recimo, pokojnine, kako bomo odpuščali iz javnega sektorja, kako bomo šli tam
               naprej. Danes lahko prvič poskrbimo, da zmanjšamo, recimo, tudi imenovanje, da
               zmanjšamo zaposlene tudi v tej instituciji, kljub temu, da potrebujemo. Na žalost, ne
               bo šlo drugače. Spoštovani kolegi, ne bo šlo. Jaz vam želim dobro. Zanimivo je, da
               verjamem, da se nekateri od vas tega zavedate in da delujete po nekam avtomatizmu.
               Ampak prepričan sem, da v naslednjih mesecih, ko bo finančni minister pregledal
               luknjo v našem trenutnem proračunu, ko bo pogledal, kakšno je stanje tudi na
               svetovnih tržiščih, verjamem, da tudi iz države, naše zunaj trgovinske partnerice
               prihajajo v delno recesijo. Upam, da se tudi tega zavedate, da Nemčija že zmanjšuje
               določena naročila in da se bo lahko našim izvoznikom že naslednjo pomlad izkazalo, da
               bo ta izvoz začel izredno padati. Takrat bo potrebno temeljito kratkoročno zmanjšanje
               števila zaposlenih, zmanjšanje določenih izdatkov v določenih institucijah. Verjamem,
               da bi varuh človekovih pravic z dvema namestnikoma v teh hudih kriznih časih lahko
               preživel. Jaz nimam osebno nobenih zadržkov glede obeh kandidatov, ki bosta danes po
               vsej verjetnosti izvoljena, želim pa si tudi tukaj, da bi vaša politika, ki ste jo vi
               formirali ali pa ste jo imeli kot nek predlog pred temi volitvami, da je to politika
               novih obrazov, mladih ljudi z novimi idejami, da bi se v določenih institucijah lahko
               tudi prevetrilo. Tudi na to smo pozabili pri tem imenovanju. Tako da obstaja vrsta
               razlogov, zaradi česar bom osebno, tako kot je tudi kolegica Irgl na Mandatno-volilni
               komisiji in tudi danes povedala v stališču Poslanske skupine Slovenske demokratske
               stranke, da ne gre za neke osebne zamere do varuhinje ali njenih namestnikov, ampak
               gre za formalne zadeve, ki pa so odločujoče v teh hudih in kriznih časih za naš
               narod, naše državljane in državljanke.</p>
               <p>Zato bom, na žalost, glasoval proti.</p>
            </sp>
            <sp xml:id="SDZ7-Izredna-04-2014-09-30.sp28">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Jože Tanko, SDS.</p>
            </sp>
            <sp xml:id="SDZ7-Izredna-04-2014-09-30.sp29">

               <speaker>JOŽE TANKO (PS SDS):</speaker>

               <p>Hvala lepa za besedo. Spoštovani kolegi, gospa varuhinja!</p>
               <p>Varuh človekovih pravic ima v vsakem sistemu prav posebno mesto. To je pravzaprav
               edina institucija, ki je sistemsko umeščena v pravni red katerekoli države izključno
               zato, da varuje interese posameznikov, interese državljanov proti institucijam tiste
               države. Ko gledamo ta celoten sistem in tudi delovanje varuhov človekovih pravic v
               dosedanjih obdobjih, moramo na žalost ugotoviti, da delovanje varuhov in njihovih
               namestnikov ni bilo vedno skladno s pravno ureditvijo in z nalogo varuha človekovih
               pravic v tem sistemu. Mi lahko ugotovimo, da so na nekaterih področjih bili varuhi
               izrazito aktivni. Spomnim se intervencije varuha, recimo, pri Zakonu za uravnoteženje
               javnih financ, ko se je izrazito zavzela, bivša varuhinja, za interese neke posebne
               skupine. Imamo pa zdaj tudi probleme, ki se odpirajo iz dneva v dan. Namreč
               ugotavljajo se, da so v pravosodju bili številni problemi, ko se je kršilo človekove
               pravice celo v sodnih odločbah. Veliko teh primerov je bilo v zadnjem času navrženih,
               tudi znanih je veliko, celo glavni vrhovni sodnik oziroma predsednik Vrhovnega
               sodišča se je pojavil med kršitelji človekovih pravic, ker so bile njegove odločitve
               razveljavljene, pa vendar na tem temeljnem področju neke ureditve, to se pravi
               pravosodja, varuh na nek način do sedaj ni interveniral, nismo zaznali neke posebne
               intervencije oziroma aktivnosti.</p>
               <p>Varuhu zakon omogoča, da lahko tudi samoiniciativno ne samo na pritožbo državljana,
               ampak tudi samoiniciativno obravnava določena vprašanja, širša vprašanja, ki so
               pomembna za varstvo človekovih pravic in temeljnih svoboščin ter za pravno varnost
               državljanov v Republiki Sloveniji. To mu omogoča. Zdaj pa samo sprašujem vse tiste,
               tudi varuhinjo, ali je ta določbo zakona bila sploh kdaj v tej državi uporabljena.
               Pravna varnost se ureja ali pa sankcionira na sodiščih in ugotavljamo, da sodišče
               krši človekove pravice. Jaz mislim, da bi vsi tisti, ki dajo toliko na to mednarodno
               dejavnost varuha človekovih pravic, morali mnogo več pozornosti posvetiti predvsem
               internemu delovanju Varuha človekovih pravic. Lahko se je zavzemati za človekove
               pravice v Bocvani, v Bosni, v Ruandi in tako naprej in pišete elaborate in stališča
               za razne evropske institucije. Težje je očitno, da se spustimo na raven varovanja
               človekovih pravic v lastni državi. Mi imamo institucije te države in tudi Varuha
               človekovih pravic predvsem za naše državljane. In v tem smislu bi pričakovali odziv
               tako varuhinje človekovih pravic kot tudi oseb, ki delujejo za njo kot namestniki ali
               uradniki. Jaz mislim, da je področje, ki se v zadnjem času odpira, to pa so kršitve
               človekovih pravic na področju pravosodja, še posebej problematične, zaslužijo posebno
               pozornost tako varuha človekovih pravic kot tudi Sodnega sveta in tudi Vlade
               Republike Slovenije, tudi Državnega zbora. Jaz menim, da takih ekscesov, ki so se
               dogajali in ki se sedaj sprožajo, ni mogoče kar tako ignorirati in jih tudi ni dobro.
               Da je stanje na tem področju zagotovo slabo, kaže tudi to poročilo o neodvisnosti
               sodstva. Mi smo se po tej raziskavi uvrstili celo za nekaterimi bantustani
               Južnoafriške republike, za Svazijem, za Lesotom in tako naprej. Če to niso alarmantni
               podatki glede uvrstitve Slovenije na lestvici neodvisnosti sodstva – to je pa
               povezano tudi s kvaliteto dela sodstva in tudi vseh institucij, ki jih mora to
               sodstvo spremljati –, potem ne vem, kaj je v tej državi sploh še za podpreti.</p>
               <p>Predloga varuhinje za namestnike ne podpiram.</p>
            </sp>
            <sp xml:id="SDZ7-Izredna-04-2014-09-30.sp30">

               <speaker>PREDSEDNIK DR. MILAN BRGLEZ:</speaker>

               <p>Besedo ima predlagatelj, varuhinja človekovih pravic gospa Vlasta Nussdorfer.</p>
            </sp>
            <sp xml:id="SDZ7-Izredna-04-2014-09-30.sp31">

               <speaker>VLASTA NUSSDORFER:</speaker>

               <p>Spoštovane in spoštovani!</p>
               <p>Ponovno se oglašam glede na to, da sem poslušala to razpravo tudi že na predhodni
               komisiji, Mandatno-volilni. Zagotavljam, da bomo pri Varuhu v bodoče upoštevali vse
               vaše dobronamerne pripombe, kajti v vseh letih, ki so še pred menoj, lahko naredimo
               še marsikaj.</p>
               <p>Kar se tiče pravosodja Varuh budno spremlja stanje v pravosodju, vendar seveda v
               okviru svojih zakonskih možnosti, kajti zakonodaja je povsem jasna, kdaj se lahko
               oglašamo, v kakšne namene – kadar gre za zavlačevanje postopkov – in tukaj zelo bdimo
               nad sodnimi odločitvami oziroma zgolj nad procesi, ki včasih trajajo predolgo. O tem
               ste lahko brali v našem letnem poročilu, ki je doslej najobsežnejše, saj obsega kar
               400 strani in ima 150 priporočil do državnih organov. Torej smo bili tudi na tem
               področju zelo aktivni. Seveda smo tudi v Talinu, kjer je potekala evropska konferenca
               varuhov in institucij za varovanje človekovih pravic, razpravljali prav o tej temi,
               ali je lahko varuh tekmec ali lahko nadzoruje sodno oblast, in tudi drugje je
               približno enako. Torej varuh naj ostaja tam, sodstvo pa naj razsoja glede na to, da
               imamo različne stopnje sodišč, da ima vsak možnost uporabe pravnih sredstev.</p>
               <p>Glede lastnih pobud lahko zagotovim, da jih še nikoli ni bilo pri Varuhu toliko kot
               v tem letu. Odkar sem začela svoj mandat, z zaposlenimi budno spremljamo tudi javno
               poročanje, tudi medije in odpiramo številne teme, vendar je treba dodati, da se na
               lastno pobudo odpirajo takrat, kadar gre za neke sistemske napake, pomanjkljivosti,
               ko lahko to vodi k boljšemu delu določenih institucij.</p>
               <p>In nazadnje še glede varčevanja. Sama moram povedati, da sem prišla k Varuhu lanskega
               februarja. V letu pred tem je kar sedem ljudi odšlo, večina v pokoj, torej smo začeli
               z najmanjšo ekipo. Tudi sedaj je ekipa Varuha zelo oslabljena. Imamo tudi nekaj
               daljših bolniških, tri porodniške smo do nedavnega, še sedaj imamo dve, torej so
               strokovni sodelavci tisti, ki morajo res trdo delati, kajti pripada je ob manjši
               zasedbo delovnih mest izjemno izjemno veliko. V tem letu je v porastu tako število
               klicev kot število pobud, število dokumentov, ki jih prejemamo. Jaz si to razlagam
               kot odraz krize, kajti ljudje pišejo, zaupajo varuhu, prihajajo k nam, imamo zelo
               veliko in tudi povečano število obiskov na zunanjih poslovanjih. Vse to zmoremo z
               manjšim kadrom. Si pa nikakor ne predstavljam, da bi to lahko zmogla z dvema
               namestnikoma, kajti njuna področja dela so tako specifična, da vodita oddelke, ki
               zahtevajo poglobljeno delo in seveda tudi predhodne izkušnje. Hvala.</p>
            </sp>
            <sp xml:id="SDZ7-Izredna-04-2014-09-30.sp32">

               <speaker>PREDSEDNIK DR. MILAN BRGLEZ:</speaker>

               <p>S tem zaključujem razpravo in prehajamo na glasovanje. Poslanke in poslance prosim,
               da preverijo delovanje glasovalnih naprav.</p>
               <p>Na glasovanje dajem predlog sklepa, s katerim se za namestnika varuhinje človekovih
               pravic imenuje Tonček Dolčič, mandat začne teči z 31. 1. 2015.</p>
               <p>Glasujemo. Navzočih je 72 poslank in poslancev, za je glasovalo 54, proti 15.</p>
               <p><stage>(Za je glasovalo 54.)</stage> <stage>(Proti 15.)</stage></p>
               <p>Ugotavljam, da je sklep sprejet.</p>
               <p>Državni zbor je Tončka Dolčiča imenoval za namestnika varuhinje človekovih pravic,
               zato prosim, da priseže pred Državnim zborom.</p>
            </sp>
            <sp xml:id="SDZ7-Izredna-04-2014-09-30.sp33">

               <speaker>TONČEK DOLČIČ:</speaker>

               <p>Prisegam, da bom opravljal svojo nalogo na podlagi ustave in zakona, da bom varoval
               človekove pravice in temeljne svoboščine, da bom opravljal svoje delo vestno in
               nepristransko ter pri tem spoštoval načela pravičnosti in dobrega upravljanja.</p>
            </sp>
            <sp xml:id="SDZ7-Izredna-04-2014-09-30.sp34">

               <speaker>PREDSEDNIK DR. MILAN BRGLEZ:</speaker>

               <p>Namestniku varuhinje človekovih pravic čestitam k imenovanju in mu želim uspešno
               delo!</p>
               <p>Prehajamo na obravnavo <title>Predloga sklepa o imenovanju namestnika varuhinje
                  človekovih pravic.</title>
               </p>
               <p>Varuhinja človekovih pravic je z dopisom z dne 21. 9. 2014 Državnemu zboru
               predlagala, da za namestnika varuhinje človekovih pravic za dobo 6 let ponovno
               imenuje Jerneja Rovška. Besedo dajem varuhinji človekovih pravic, gospe Vlasti
               Nussdorfer, za obrazložitev predloga za imenovanje.</p>
            </sp>
            <sp xml:id="SDZ7-Izredna-04-2014-09-30.sp35">

               <speaker>VLASTA NUSSDORFER:</speaker>

               <p>Ponovno, spoštovani gospod predsednik, spoštovani poslanke in poslanci!</p>
               <p>Tokrat sem torej tu z drugim predlogom za imenovanje namestnika Jerneja Rovška. Ne
               morem mimo tega, da varuh praznuje letos 20-letnico in da smo ravno ta hip v pripravi
               posebne publikacije, ki je zahtevno delo, kajti pokazala bo na to, kaj je Varuh
               naredil v vseh 20 letih, torej v treh dokončanih in enem začetem mandatu varuhinje.
               Gre torej za obdobje, ko je treba pogledati nazaj, se soočiti s preteklostjo,
               ugotoviti, kako uspešni smo bili pri priporočilih, ki smo jih podali državnim
               organom, Državnemu zboru, Vladi, skratka, ali so se naša prizadevanja v teh letih
               uresničila ali ne. Zato je dobro, če ima človek v instituciji nekoga, ki mu lahko
               rečeš oče te institucije in Zakona o varuhu človekovih pravic. In to je gospod Jernej
               Rovšek, kajti bil je že predhodnik varuha, deloval je v Svetu za varovanje človekovih
               pravic, v pomembnem institutu, ki je pravzaprav ustvaril institucijo Varuha. In to je
               kasneje seveda tudi nadaljeval na zelo občutljivih področjih, ki se dotikajo
               diskriminacije, ko vemo, kako huda je lahko diskriminacija do skupin, ki so
               marginalne, ki se ne čutijo enako sprejete v naši družbi in ki vsak dan kličejo po
               pomoči. Tu so tudi varstvo osebnih podatkov, dostop do informacij javnega značaja,
               skratka, zelo občutljiva področja, ki se tako pri nas kot v tujini kažejo kot tista,
               ki jim je treba posvetiti veliko pozornosti. Izobraževal se je tudi v tujini, o čemer
               ste zagotovo v njegovem življenjepisu brali, in tudi sedaj je vpet v številne
               dejavnosti, mednarodne dejavnosti, kjer ga imajo za visokega strokovnjaka. Ko sem
               razmišljala, kaj narediti, ker se pač njegov mandat izteče že 7. 11. 2014, se mi je
               tudi po človeški plati zdelo neprimerno, da nekomu rečeš, naj odide, potem ko je
               ustvaril institucijo in v njej preživel 20 let in naredil veliko za ljudi v njej in
               izven nje, je pred upokojitvijo, vendar je še pripravljen delati na področju, ki ga
               dobro pozna in obvlada in se vsak dan tudi z mladimi ukvarja, da jim daje napotke, da
               jih uči, da je pravzaprav tisti, ki tudi širi svoje znanje, in zato sem podala tudi
               ta predlog zanj. Hvala lepa.</p>
            </sp>
            <sp xml:id="SDZ7-Izredna-04-2014-09-30.sp36">

               <speaker>PREDSEDNIK DR. MILAN BRGLEZ:</speaker>

               <p>Tudi pri tem predlogu ugotavljam, da ga je obravnavala Mandatno-volilna komisija kot
               matično delovno telo, ki je zboru pisno poročala ter predložila predlog sklepa.</p>
               <p>Sledi predstavitev stališč poslanskih skupin. Besedo ima Poslanska skupina Slovenske
               demokratske stranke, zanjo gospa Eva Irgl. Ne.</p>
               <p>Potem pa sledi predstavitev stališča Poslanske skupine Stranke Mira Cerarja, zanjo
               dr. Bojan Dobovšek.</p>
            </sp>
            <sp xml:id="SDZ7-Izredna-04-2014-09-30.sp37">

               <speaker>DR. BOJAN DOBOVŠEK (PS SMC):</speaker>

               <p> Spoštovani predsednik, spoštovanja varuhinja človekovih pravic, spoštovane
               poslanke, spoštovani poslanci!</p>
               <p>Tudi v primeru predloga naslednjega kandidata bo Poslanska skupina SMC podprla
               predlog varuhinje človekovih pravic in gospoda Jerneja Rovška podprla pri imenovanju
               za namestnika varuhinje človekovih pravic.</p>
               <p>Pri pregledu njegove kariere vidimo, da je posvetil velik del kariere temu, da je
               zgradil institucijo, ki je zelo pomembna, stara je 20 let, kot smo slišali, vendar je
               to malo, mlada institucija za demokracijo, v kateri smo. Sledil je skandinavskemu
               modelu, vendar ugotavljam pri pregledu njegovega delovanja in iz poročil same
               institucije, da smo presegli skandinavski model in storili celo korak naprej in bili
               vzor tudi nekaterim drugim demokracijam. Ker je kandidat celo svojo kariero posvetil
               varovanju človekovih pravic in se osredotočil na predmet, ki je zelo pomemben v
               današnjem času, in sicer vprašanje ustave in vprašanje varnosti, ki je v zadnjem času
               vse prevečkrat zlorabljeno v represivne namene, in prav varuh človekovih pravic
               spodbuja ljudi, da vidijo tisto, kar prekorači z ustava zajamčene pravice in gre v
               tisto temno polje represije, ki človekove pravice omejuje. Kandidat je pri svojem
               delu opozarjal na te napake in se posvetil predvsem tistim načelom in tistim
               tematikam, ki najbolj kršijo te pravice. To so v sedanjem času migracije, to so
               represivni ukrepi držav tudi na področju terorizma, kjer presegamo nekatere zajamčene
               pravice, in to, da družba prehaja v penalno družbo, kar pomeni, da so sankcije v
               družbi vedno večje, ne prinesejo pa želenega učinka.</p>
               <p>Glede na vse in glede na to, da smo res presegli tisti skandinavski model v nekaterih
               okvirih, upam, da bo institucija glede na izkušnje delovala prav tako tudi v
               prihodnje in da bo s takšnimi ljudmi zastavila želene cilje. Hvala.</p>
            </sp>
            <sp xml:id="SDZ7-Izredna-04-2014-09-30.sp38">

               <speaker>PREDSEDNIK DR. MILAN BRGLEZ:</speaker>

               <p>S tem smo zaključili predstavitev stališč poslanskih skupin in sledi razprava
               poslank in poslancev o predlogu sklepa.</p>
               <p>Besedo ima dr. Vinko Gorenak, SDS, pripravi naj se gospod Franc Breznik, SDS.</p>
            </sp>
            <sp xml:id="SDZ7-Izredna-04-2014-09-30.sp39">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>Ko sem tehtal med tem, ali naj nastopim pri tej točki, gospa varuhinja, ali ne, sem
               nekoliko okleval predvsem iz razloga, ker se poznava vrsto, število let. Pa vendar je
               moja načelnost tista, ki mi narekuje, da nastopim pri tej točki dnevnega reda in da
               vam preprosto povem, tako kot vsaki osebi in tako kot počnem to, kar si pač mislim.
               Zelo sem bil vesel, ko je naša stranka tik pred glasovanjem izrekla podporo vašemu
               imenovanju. Moram pa reči, da vsak dan vašega opravljanja nalog varuhinje me
               prepričuje, da smo naredili veliko veliko napako. Veliko napako.</p>
               <p>Naj to obrazložim. Poglejte, ta gospod Rovšek, o katerem danes govorimo, je že pri
               prejšnji varuhinji zelo jasno zavzel stališče in je bil proti temu, da je zakon o
               arhivih odprt. Zelo jasno, ostro, glasno je nasprotoval tistim oziroma je zagovarjal
               spremembe zakona, ki jih je takrat predložila Pahorjeva vlada. Potem je to ljudstvo
               na referendumu seveda razveljavilo in prišli smo do novega zakona, ki ga je gospod
               Rovšek tudi zavzeto zagovarjal. Naj vam – dovolite, spoštovani, tudi kameram –
               pokažem, kaj je anonimizacija. To je anonimizacija. To danes dobivajo raziskovalci.
               To je rezultat dela gospoda kandidata za namestnika varuha človekovih pravic. To!
               Gospa varuhinja, tu spodaj so imena in priimki rabljev, tu spodaj so imena in priimki
               ljudi, ki so morili. Ali je to kakšna vloga varuhinje človekovih pravic ali ni,
               presodite sami. Vendar, ta gospod je to zagovarjal. Hkrati je ta gospod bil tisti, ki
               je pošiljal vseskozi v Državni zbor neka opravičila, ko smo obravnavali umore; ne
               umorov leta 1945, ne umorov leta 1950 ali 1960, ampak umore leta 1975 tam do leta
               1989. Komisija za peticije je te zadeve obravnavala, vedno vas je povabila. Vedno.
               Nikoli niste prišli in nikoli ni prišel omenjeni gospod. Omenjeni gospod je tu in tam
               napisal kakšno opravičilo. Iz vašega urada je bilo slišati govorice, da se vam je
               povzpel čez glavo in zato sem pričakoval, da boste seveda čim prej rekli: "Samo da je
               potekel njegov mandat." Ne! Vi ste prišli s predlogom novega njegovega
               imenovanja.</p>
               <p>Ko smo torej spomladi govorili o umorih – ali je kaj hujšega, kar se lahko zgodi
               človeku, je kaj hujšega nad človekovim dostojanstvom kot to, da mu je nekdo vzel
               življenje? Leta 1989, leta 1988 in nazaj do 1945, če želite. Mi smo obravnavali
               primere najnovejše, torej tiste primere – govorim o Martinoviću, govorim o Crnogorcu
               in še o kom. Nikogar od varuha človekovih pravic ni bilo na sejo te komisije. To je
               zame nezaslišano! Meni je žal, da vam moram to povedati, vendar vam to moram
               povedati, ker mi to narekuje moja duša. Ne vem, zakaj potem se ukvarjamo z vsem
               drugim oziroma se ukvarjate z vsem drugim, če ne vidite, da je umor najhujše vrste
               kršitev človekovih pravic. Verjetno. Mislim, da hujšega ne more biti.</p>
               <p>Ne bom govoril o vseh ostalih zadevah, tudi o tem, da smo obravnavali gospoda Maslešo
               in verjetno bomo še ostale sodnike, ki so kršili človekove pravice. Če sodišče, če
               sodnik krši človekove pravice in to za varuha človekovih pravic ni nič, je to
               sprejemljivo, potem se opravičujem, predolgo se poznava, ampak zmotil sem se, gospa
               varuhinja in žal mi je, da sem se zmotil.</p>
               <p>Tu pri gospodu Rovšku se ne bom zmotil, glasoval bom proti. Hvala lepa.</p>
            </sp>
            <sp xml:id="SDZ7-Izredna-04-2014-09-30.sp40">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Franc Breznik SDS, pripravi naj se gospa Anja Bah Žibert, SDS.</p>
            </sp>
            <sp xml:id="SDZ7-Izredna-04-2014-09-30.sp41">

               <speaker>FRANC BREZNIK (PS SDS):</speaker>

               <p>Najlepša hvala, predsedujoči!</p>
               <p>Lahko samo nadaljujem tam, kot je kolega Gorenak dejal, predvsem v tem smislu, da so
               bili mednarodni kongresi bolj pomembni od teptanja človekovih pravic v Sloveniji še –
               lahko rečemo – nedavno tega. Torej, zadnji umor, ki smo ga obravnavali, je bil poskus
               umora Nikole Štedule s konca leta 1988, kjer so trije, ki so bili načrtovalci tega
               umora – danes en sodnik okrožnega sodišča, dva pa sta odvetnika, en v Celju, en pa v
               Mariboru. Toliko samo za informacijo. In žrtve hodijo in gledajo ljudi, ki so
               načrtovali umore. Kje je dostojanstvo teh žrtev danes?! Torej, varuh človekovih
               pravic bi moral biti prvi tisti, ki bi prišel na komisijo, bi vprašal vse tiste na
               komisiji, ali se mi hecamo, ali mi to koga obtožujemo, s kakšnimi dokazi; in prvi bi
               moral dobesedno pritisniti na tožilstvo in začeti procese proti tem ljudem. Govorim
               vse o zločinih, ki nikoli niso zastarali.</p>
               <p>Druga zadeva, ki je. Prej sem govoril o racionalnosti. Varuh človekovih pravic ima
               možnost imeti dva namestnika ali štiri; torej, sam se odloči. V teh hudih
               gospodarskih razmerah je to izredno slab pokazatelj. Tu ne gre za nobene osebne
               zamere mene osebno do kakršnegakoli dela enih, drugih ali tretjega ali tudi četrtega
               namestnika, gre za to, da moramo pokazati. Argument varuhinje je bil, da je nekdo
               delal 20 let dobro. Danes sem povedal, da imamo neko večino javnih uslužbencev in
               birokratov v Državnem zboru in da je to samoumevno. Tudi teh 412 delavk v Preventu v
               Lenartu, ki je dobilo knjižice – tudi te so oblikovale to institucijo, to podjetje 20
               let ali več. Tudi te so delale, ampak za njih to ne velja. V teh hudih kriznih
               razmerah torej mi vse institucije javne uprave zapolnjujemo maksimalno. Varuh ali pa
               namestnik varuha človekovih pravic nima plače minimalne 700 evrov, nima niti plače
               tisoč evrov, tisoč 500 evrov. Govorimo za večje dohodke, ki so v bruto plači lahko
               štirikratnik ali petkratnik plače delavca. Zato, spoštovani kolegice in kolegi, ni tu
               a priori proti tema dvema kandidatoma – v tem primeru, ko sedaj govorimo o drugem.
               Gre za to, da moramo na simbolni ravni pokazati, da se zavedamo težkih razmer, da
               razmišljamo racionalno, predvsem na najvišjih institucijah in da potem s temi
               racionalnimi vzgledi lahko tudi našim državljanom in državljankam pokažemo, da
               mislimo z nekaterimi ukrepi za dvig konkurenčnosti Slovenije resno.</p>
               <p>Rad bi tudi povedal, če bi nekako ocenjeval delo vseh treh varuhov človekovih
               pravic, bi vseeno pozval Vlasto Nussdorfer oceno z najboljšo oceno. Če bi nekako
               začel, da tudi tukaj potrebujemo nek čas, da bomo razumeli, katere so vse pravice, in
               da ne bomo določene selektivno izbirali – tiste človekove pravice in temeljne
               svoboščine, ki nam nekje na našo subjektivno stanje ali na naše politično
               prepričanost nekako odgovarjajo. Strinjam se s tistimi kolegi in kolegicami, ki
               pravite,da institucija varuha človekovih pravic ne more biti nekdo, ki je politično
               opredeljen, da mora imeti izredno osebnost in da temeljne pravice in svoboščine so
               neke univerzalne vrednote, ki nam morajo biti vsem skupne.</p>
               <p>Zaradi tega in zaradi vseh naštetih argumentov, o katerih je tudi kolega Gorenak
               govoril, bom glasoval proti. Proti temu zato, ker menim, da moramo biti bolj
               racionalni, predvsem pa v bodoče naj bo to nek začetek nekih širših ukrepov pri nas
               samih, pri vseh državnih institucijah in potem z vrha gremo proti neki osnovi te
               države.</p>
            </sp>
            <sp xml:id="SDZ7-Izredna-04-2014-09-30.sp42">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospa Anja Bah Žibert.</p>
            </sp>
            <sp xml:id="SDZ7-Izredna-04-2014-09-30.sp43">

               <speaker>ANJA BAH ŽIBERT (PS SDS):</speaker>

               <p>Spoštovani kolegice in kolegi! Spoštovana varuhinja!</p>
               <p>Mnenje o institutu varuha človekovih pravic je v javnosti različno. Nekateri menijo,
               da je dela dovolj in da bi moral biti ta institut še obsežnejši, nekateri so mnenja,
               da je nepotreben, tretji pravzaprav opozarjajo, da več ni področja, kjer se ne bi
               kršile človekove pravice. Danes je seveda pred nami predlog o namestnikih. Vaš
               predlog, spoštovana varuhinja, sicer sprejemam, ker je to vaša pravica, na nek način
               tudi dolžnost, da si okoli sebe postavite sodelavce, s katerimi menite, da boste
               najbolj opravljali svoje delo, za katero ste bili izvoljeni. Vendar pa moram
               povedati, da se z njim ne strinjam, ga ne cenim in je zame na nek način tudi
               nerazumljiv. Pa mi dovolite, da ga tudi obrazložim.</p>
               <p>Gospod Jernej Rovšek funkcijo namestnika opravlja, smo danes slišali, že 20 let, od
               1994. leta. Njegovo področje je med drugim: ustavne pravice, nestrpnost, poprava
               krivic, diskriminacija. Seveda bi kot državljanka pričakovala, da bo njegov glas na
               teh področjih najbolj močan in da ne bo nobene dileme glede omenjenega in predvsem
               glede stališč, ki jih bo v teh primerih zagovarjal. Pa vendar! V primeru spodbujanja
               sovražnega govora enega od medijev – za njih je sicer sovražni govor skoraj stalnica
               in ne izjema – smo lahko brali o kostoljubih, o igranju piščali na kosteh in s tem
               seveda bili priča zagovarjanju genocida in smešenju pobojev. Govorim o primeru Huda
               jama. Stališče gospoda Jerneja Rovška je bilo: mejo med tehtanjem, med svobodo
               izražanja in drugimi svoboščinami in pravicami lahko poda le sodišče in varuh se do
               posameznih prispevkov praviloma ne opredeljuje. Prav! Pa je vedno tako? Ni.
               Spoštovana varuhinja in spoštovani vsi prisotni! V neki drugi zadevi je namreč gospod
               Rovšek, ko je eden od pisateljev, piscev, bom prej rekla, na spletni strani objavil
               svoje osebno mnenje in stališče, dejal: "Takšne zadeve bi bilo dobro sankcionirati …"
               Mimogrede, ni bilo v tisti temi sovražnega govora, pa vendar, "takšne zadeve bi bilo
               potrebno sankcionirati, ker bi bilo to močno sporočilo pri vseh drugih primerih."
               Spoštovani, zame so dvojna merila nesprejemljiva! Še najmanj pa so sprejemljiva med
               tistimi, ki bi se morali najbolj zavzemati za spoštovanje človekovih pravic.</p>
               <p>Še nekaj besed o arhivih, o čemer smo danes že nekaj slišali. Tudi tukaj je bila
               njegova vloga precej aktivna. Ni problem, da je aktiven, problem je v tem, ali si pri
               tem pristranski ali uporabljaš dvojna merila. Naj povem njegovo izjavo: "Referendum o
               arhivih pa je po oceni" – njegovi oceni – "nepotreben, ker tako meni tudi stroka."
               Spoštovani kolegice in kolegi – katera stroka? Natančno in vsi dobro vemo, da je bila
               stroka v tem primeru zelo zelo neenotna.</p>
               <p>Zaradi tega in številnih drugih zadev, za katere mi je pravzaprav zmanjkalo časa in
               jih najdemo tudi v vašem letnem poročilu, menim, da gospod Rovšek ni primeren za
               namestnika varuha človekovih pravic.</p>
            </sp>
            <sp xml:id="SDZ7-Izredna-04-2014-09-30.sp44">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Jože Tanko.</p>
            </sp>
            <sp xml:id="SDZ7-Izredna-04-2014-09-30.sp45">

               <speaker>JOŽE TANKO (PS SDS):</speaker>

               <p>Hvala lepa za besedo.</p>
               <p>Kolegi so v teh razpravah dodatno utemeljili in pokazali, da institut varuha
               človekovih pravic ne deluje. Ne samo, da ne deluje, pravzaprav se umika od tistih
               ključnih tem. Ne vem, če množični poboji ali pa, recimo, tudi naročeni umori enega
               državnega organa niso predmet obravnave varuha, kljub temu da so se te teme
               obravnavale v Državnem zboru in tudi sicer v javnosti, potem verjetno vidimo, da
               zaprisega, ki jo tukaj izrečejo kandidati za varuha človekovih pravic, je pravzaprav
               neka izjava, ki nima nobene teže z realnostjo in pa nobene teže z delovanjem tistega,
               ki to zaprisego prebere. Če je nekdo zaprisegel, da bo varoval človekove pravice v
               skladu z ustavo in zakoni, in potem ugotavljamo, da to ne deluje, potem bi morali se
               sprožiti vsi instrumenti, zato da se to zagotovi: ali tako, da se oseba, ki tega ne
               izvaja, umakne, razreši, ali pa je treba narediti nekaj drugega. Sedaj, da imamo
               varuha človekovih pravic, zato da ga imamo in smo evropsko ali svetovno primerljivi,
               je po mojem mnenju povsem brezpredmetno in nepotrebno in varuh človekovih pravic je
               tisti, ki je že po definiciji ustanovljen, zato da posega pravzaprav v tiste najbolj
               kritične odnose med državljanom, med človekom in njegovimi pravicami in
               institucijami. Sedaj, če se varuh človekovih pravic selektivno posveča določenim
               stvarem, druge, pa čeprav so izjemno hude, pa ignorirapotem to lahko ocenimo samo
               tako, kot da gre za piar na področju varovanja človekovih pravic. Samo za piar. Tako
               kot je šlo v primeru prejšnjega sklica, prejšnjega mandata Komisije za preprečevanje
               korupcije – zgolj in samo za piar, za delanje škode političnim skupinam,
               posameznikom. Potem ko se je pa ugotovilo, da je prišlo do velikih sistematičnih
               kršitev zakonodaje, kar je ugotovilo Računsko sodišče, si pa po pilatovsko umiješ
               roke in greš in obtožiš druge za to.</p>
               <p>Mislim, da je treba tudi na tem področju storiti pomembne korake naprej. Če varuhinja
               človekovih pravic kot tožilka v okviru tožilske organizacije ni mogla prodreti s
               predlogi za to, da se take stvari obravnavajo, bi zlahka to storila na čelu
               instituta, ki se mu reče Varuh človekovih pravic. Zlahka. Gospod Rovšek, kot smo
               slišali iz predstavitve varuhinje in tudi iz dokumentacije, je to razvidno, je na tem
               položaju zdaj bo peti ali šesti mandat, 20 let, štirikrat pet – peti mandat, kar
               pomeni, da gre v bistvu za neke vrste imenovanje v trajni mandat. Nobene spremembe,
               nobene renovacije pristopa. Ugotavljamo, da ne deluje, ampak nadaljuje se s kadrovsko
               zasedbo, ki je pravzaprav nedotakljiva. Tudi pri varuhu človekovih pravic imamo
               opravka s trajnim mandatom, resda se ponavlja iz mandata v mandat, ampak ko to
               sešteješ, je to trajni mandat. Ni nobene prekinitve vmes, ni ničesar. Če mislite, da
               se bo na tak način izboljšalo delovanje instituta Varuha človekovih pravic, ko se
               ključne teme ignorirajo, ljudje, ki to počnejo, nadaljujejo z mandati, je jalovo
               upanje.</p>
               <p>Skratka, mislim, da bi bilo treba pri prenovi institucij v tej državi narediti
               korenite spremembe in tudi marsikoga, ki je na teh funkcijah, pretehtati v skladu z
               zaprisego, ki jo tu izreče. Pa tudi, celo če tega ne bi storili, bi moral biti vsak
               sam toliko samokritičen, da bi ugotovil, ali dela v skladu z zaprisego ali tega ne
               počne. Če tega ne zmore varuh, njegovi namestniki, če tega ne zmorejo sodniki, potem
               je nekaj v tej državi hudo narobe. Glede na to, da se te stvari pelje naprej, to ne
               daje velikega upanja, da bi se karkoli v kratkem času spremenilo, temveč daje
               garancijo, da bo to še dolgo časa šlo narobe. Hvala lepa.</p>
            </sp>
            <sp xml:id="SDZ7-Izredna-04-2014-09-30.sp46">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Želi besedo gospa Vlada Nussdorfer? <stage>(Ne.)</stage> Zaključujem razpravo.</p>
               <p>Na glasovanje dajem predlog sklepa, s katerim se za namestnika varuhinje človekovih
               pravic imenuje Jerneja Rovška, mandat začne teči z 8. novembrom 2014.</p>
               <p>Glasujemo. Navzočih je 69 poslank in poslancev, za je glasovalo 50, proti 16.</p>
               <p><stage>(Za je glasovalo 50.)</stage> <stage>(Proti 16.)</stage></p>
               <p>Ugotavljam, da je sklep sprejet.</p>
               <p>Državni zbor je Jerneja Rovška imenoval za namestnika varuhinje človekovih pravic,
               zato prosim, da priseže pred Državnim zborom.</p>
            </sp>
            <sp xml:id="SDZ7-Izredna-04-2014-09-30.sp47">

               <speaker>JERNEJ ROVŠEK:</speaker>

               <p>Prisegam, da bom opravljal svojo nalogo na podlagi ustave in zakona, da bom varoval
               človekove pravice in temeljne svoboščine, da bom opravljal svoje delo vestno in
               nepristransko ter pri tem spoštoval načela pravičnosti in dobrega upravljanja.</p>
            </sp>
            <sp xml:id="SDZ7-Izredna-04-2014-09-30.sp48">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Namestniku varuhinje človekovih pravic čestitam k imenovanju in mu želim uspešno
               delo!</p>
               <p>Prehajamo na obravnavo <title>Predloga sklepa o imenovanju članice Državne revizijske
                  komisije.</title>
               </p>
               <p>Predlog sklepa je v obravnavo Državnemu zboru predložila Mandatno-volilna
               komisija.</p>
               <p>Prijavljenih k razpravi ni. Zato prehajamo na odločanje o predlogu sklepa, s katerim
               se za članico Državne revizijske komisije imenuje Nina Velkavrh. Mandat začne teči s
               25. decembrom 2014.</p>
               <p>Glasujemo. Navzočih je 69 poslank in poslancev, za je glasovalo 51, proti nihče.</p>
               <p><stage>(Za je glasovalo 51.)</stage> <stage>(Proti nihče.)</stage></p>
               <p>Ugotavljam, da je sklep sprejet.</p>
               <p>Prehajamo na obravnavo <title>Predloga sklepa o imenovanju člana Programskega sveta
                  Radiotelevizije Slovenija na podlagi sedme alineje šestega odstavka 17. člena
                  Zakona o Radioteleviziji Slovenija.</title>
               </p>
               <p>Predlog sklepa je v obravnavo Državnemu zboru predložila Mandatno-volilna
               komisija.</p>
               <p>Sledi predstavitev stališč poslanskih skupin. Besedo ima gospa Violeta Tomić,
               Poslanske skupina Združene levica. <stage>(Je ni.)</stage> Zaključujemo predstavitev poslanskih
               skupin. Prijavljenih poslancev in poslank k razpravi ni. Zaključujem razpravo.</p>
               <p>Prehajamo na odločanje o predlogu sklepa, s katerim se za člana v Programski svet
               Radiotelevizija Slovenija na podlagi sedme alineje šestega odstavka 17. člena Zakona
               o Radioteleviziji Slovenija imenuje Gojko Brvar.</p>
               <p>Ob tem vas obveščam, da bo na podlagi devetega odstavka 17. člena Zakona o
               Radioteleviziji Slovenija sprejet, če bo zanj glasovala večina vseh poslancev, to je
               46 in več.</p>
               <p>Glasujemo. Navzočih je 71 poslank in poslancev, za je glasovalo 53, proti 15.</p>
               <p><stage>(Za je glasovalo 53.)</stage> <stage>(Proti 15.)</stage></p>
               <p>Ugotavljam, da je sklep sprejet.</p>
               <p>Prehajamo na obravnavo <title>Predloga sklepa o imenovanju članice Programskega sveta
                  Radiotelevizije Slovenija na podlagi šeste alineje šestega odstavka 17. člena
                  Zakona o Radioteleviziji Slovenije.</title>
               </p>
               <p>Prijavljenih k razpravi… Besedo ima gospa Violeta Tomić, predstavitev stališče
               Poslanske skupine Združene levice.</p>
            </sp>
            <sp xml:id="SDZ7-Izredna-04-2014-09-30.sp49">

               <speaker>VIOLETA TOMIĆ (PS ZL):</speaker>

               <p>Spoštovani predsednik, spoštovani kolegi in kolegice!</p>
               <p>Radiotelevizija Slovenija je institucija, ki mora delovati v javnem interesu,
               zagotavljati širok nabor kakovostnih vsebin s ciljem zadovoljevanja demokratičnih,
               socialnih in kulturnih potreb vseh prebivalcev. Tako njeno glavno nalogo opredeljuje
               Zakon o Radioteleviziji Slovenija. Žal pa se dejansko stanje močno oddaljuje od
               zapisanega. RTV Slovenija je postala bolj državna ali, točneje, strankarska in
               komercialna kot pa javna institucija. V grobem sta razloga za to dva. Prvič, pritisk
               konkurence, ki javne medije sili v tekmovanje z zasebnimi, ki svoje vsebine krojijo
               le z namenom pridobivanja dobička. In drugič, poskusi instrumentalizacije javne
               radiotelevizije za ozke strankarske namene.</p>
               <p>Spreminjanje zakonodaje o RTV skozi leta je privedlo do krhanja avtonomije javnega
               medija, ki se je prisiljen podrejati interesom političnih strank. V tem smislu je
               najbolj škodljiv tako imenovani Grimsov zakon, ki si je očitno skušal politično
               podrediti javno RTV. Tako je ustoličil negativno selekcijo, saj se neodvisni
               strokovnjaki ne želijo znajti v kolesju strankarskih interesov. Programski svet in
               Nadzorni svet RTV se pogosto obnašata kot inkvizicija in preganjata novinarske
               vsebine, ki niso v skladu s pogledi in predstavami predvsem desnih političnih opcij,
               hkrati pa pod mizo trgujeta z glasovi pri ustoličevanju uprave, o čemer jasno priča
               nedavni primer izbire generalnega direktorja. Stanje je podobno kot pri podjetjih v
               državni lasti, ki so bila plen vsakokratne koalicije, zdaj pa se kot zdravilo za
               slabo vodenje ponuja privatizacija. Zato je edina rešitev za RTV demokratizacija
               upravljanja. Imenovanje v Svet in Nadzorni svet RTV je treba prenesti iz rok
               državnega zbora, predsednika republike in vlade na tiste, ki jih delovanje RTV
               Slovenija neposredno zadeva. To pa so predstavniki javnosti in zaposleni na RTV
               Slovenija.</p>
               <p>Zato Združena levica ne bo predlagala svojih kandidatov za Programski in Nadzorni
               svet RTV. Predlagamo celo, da prekinemo z zdajšnjim strankarskim načinom imenovanja
               članic in članov organov RTV ter javni medij zopet vrnemo javnemu interesu. RTV
               Slovenija mora v prvi vrsti izvajati informativno in izobraževalno funkcijo, namesto
               da s komercialnimi mediji tekmuje v merjenju gledanosti. Poleg demokratizacije javne
               radiotelevizije je treba sprejeti tudi spodbude za vse oblike neprofitnih medijev, ki
               bodo delovali v interesu javnosti in ne bodo podrejeni interesom političnih strank in
               tudi ne neskončnemu in izključnemu zasledovanju dobička. Hvala.</p>
            </sp>
            <sp xml:id="SDZ7-Izredna-04-2014-09-30.sp50">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Prijavljenih k razpravi ni. Zaključujem razpravo in prehajamo na odločanje o
               predlogu sklepa, s katerim se za članico v Programski svet Radiotelevizije Slovenija
               na podlagi šeste alineje šestega odstavka 17. člena Zakona o Radioteleviziji
               Slovenija imenuje dr. Vesna Laban.</p>
               <p>Glasujemo. Navzočih je 72 poslank in poslancev, za je glasovalo 48, proti 21.</p>
               <p><stage>(Za je glasovalo 48.)</stage> <stage>(Proti 21.)</stage>
                   Ugotavljam, da je sklep sprejet. 
               
           </p>
               <p>Prehajamo <title>na obravnavo Predloga sklepa o imenovanju člana Nadzornega sveta
                  Radiotelevizije Slovenija</title>
               </p>
               <p>Predlog sklepa je v obravnavo Državnemu zboru predložila Mandatno-volilna komisija.
               Sledi predstavitev stališč poslanskih … Prosim? Se pravi, predloga za obrazložitve
               ni. Zaključujem razpravo.</p>
               <p>Prehajamo na odločanje o predlogu sklepa, s katerim se za člana v Nadzorni svet
               Radiotelevizije Slovenija imenuj mag. Aleksander Igličar.</p>
               <p>Glasujemo. Navzočih je 74 poslank in poslancev, za je glasovalo 50, proti 21.</p>
               <p><stage>(Za je glasovalo 50.)</stage> <stage>(Proti 21.)</stage>
                   Ugotavljam, da je sklep sprejet. 
               Prehajamo na obravnavo <title>Predloga sklepa o razrešitvi in imenovanju
                  predsednice Odbora za pravosodje, podpredsednika Odbora za izobraževanje, znanost,
                  šport in mladino in podpredsednice Odbora za kulturo ter imenovanju predsednice
                  Odbora za zunanjo politiko in predsednika in podpredsednice Odbora za delo,
                  družino in socialne zadeve in invalide.</title>
               </p>
               <p>Predlog sklepa je pripravljen na podlagi predlogov Poslanske skupine Socialnih
               demokratov in Poslanske skupine Demokratične stranke upokojencev Slovenije z dne 25.
               9. in 30. 9. 2014.</p>
               <p>Želite besedo predstavniki poslanskih skupin? <stage>(Ne.)</stage> Želijo besedo poslanci? <stage>(Ne.)</stage>
               Hvala lepa. Končali smo predstavitve – torej, ki jih ni bilo.</p>
               <p>Prehajamo na določanje o Predlogu sklepa o razrešitvi in imenovanju predsednice
               Odbora za pravosodje, podpredsednika Odbora za izobraževanje, znanost, šport in
               mladino in podpredsednice Odbora za kulturo ter imenovanju podpredsednice Odbora za
               zunanjo politiko in predsednika in podpredsednice Odbora za delo, družino in socialne
               zadeve in invalide.</p>
               <p>Glasujemo. Izvoli.</p>
            </sp>
            <sp xml:id="SDZ7-Izredna-04-2014-09-30.sp51">

               <speaker>MATJAŽ HAN (PS SD):</speaker>

               <p>Ne vem, predsednik – podpredsednik, se opravičujem. Mi moramo imenovati predsednika
               Odbora za pravosodje, predsednico Odbora za pravosodje, ker niste tako prebrali, zato
               me zanima, da ne bo potem kakšnih težav.</p>
            </sp>
            <sp xml:id="SDZ7-Izredna-04-2014-09-30.sp52">

               <speaker>PODPREDSEDNIK PRIMOŽ HAINZ:</speaker>

               <p>Prebral sem: "Prehajamo na odločanje o Predlogu sklepa o razrešitvi in imenovanju
               predsednice Odbora za pravosodje …"</p>
            </sp>
            <sp xml:id="SDZ7-Izredna-04-2014-09-30.sp53">

               <speaker>MATJAŽ HAN (PS SD):</speaker>

               <p>Se opravičujem. Hvala vam lepa.</p>
            </sp>
            <sp xml:id="SDZ7-Izredna-04-2014-09-30.sp54">

               <speaker>PODPREDSEDNIK PRIMOŽ HAINZ:</speaker>

               <p>Naj dokončam sklep "… podpredsednika Odbora za izobraževanje, znanost, šport in
               mladino in podpredsednico Odbora za kulturo ter imenovanju podpredsednice Odbora za
               zunanjo politiko, predsednika in podpredsednice Odbora za delo, družino in socialne
               zadeve in invalide."</p>
               <p>Glasujemo. Navzočih je 75 poslank in poslancev, za je glasovalo 54, proti 1.</p>
               <p><stage>(Za je glasovalo 54.)</stage> <stage>(Proti 1.)</stage></p>
               <p>S tem zaključujem to točko …</p>
               <p>Oprostite. Ugotavljam, da je sklep sprejet.</p>
               <p>S tem zaključujem to točko dnevnega reda.</p>
               <p>Zaključujem tudi 4. izredno sejo Državnega zbora. <title>Seja se je končala 30.
                  septembra 2014 ob 14.26.</title>
               </p>
            </sp>
         </div>
      </body>
   </text>
</TEI>
