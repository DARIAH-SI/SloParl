<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ7-Redna-26-2017-01-27">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|8FE2A847BD0DFA50C12580BB0045F23D</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VII&amp;type=sz&amp;uid=8FE2A847BD0DFA50C12580BB0045F23D</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ7-Redna-26-2017-01-27.DZ" n="26">
               <name>Redna</name>
               <date when="2017-01-27"/>
            </setting>
         </settingDesc>
         <particDesc>
            <listOrg>
               <org xml:id="SDZ7-Redna-26-2017-01-27.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="7" notBefore="2014-08-01" notAfter="2018-06-22">
                        <label>7. mandat (2014-2018)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">nadaljevanje 26. seje </stage>
            <stage type="chairman">Sejo so vodili predsednik Državnega zbora dr. Milan Brglez ter podpredsednika
            Primož Hainz in Matjaž Nemec. </stage>
            <stage type="time">Seja se je začela ob 10.04. </stage>


            <sp xml:id="SDZ7-Redna-26-2017-01-27.sp1">

               <speaker>PREDSEDNIK DR. MILAN BRGLEZ:</speaker>

               <p>Spoštovani kolegice poslanke in kolegi poslanci, gospe in gospodje!</p>
               <p>Začenjam z nadaljevanjem 26. seje Državnega zbora.</p>
               <p>Obveščen sem, da se današnje seje ne morejo udeležiti naslednji poslanke in poslanci:
               gospa Marjana Kotnik Poropat, gospa Anja Bah Žibert, Violeta Tomić, gospa Irena
               Kotnik, gospa Anita Koleša, dr. Mirjam Bon Klanjšček, gospa Iva Dimic od 16. ure
               dalje, gospa Ljudmila Novak od 16. ure dalje, gospa Suzana Lep Šimenko, mag. Bojana
               Muršič, mag. Andrej Šircelj, mag. Branko Grims, gospod Bojan Podkrajšek, Luka Mesec
               od 11.30 do 14. ure, gospod Tomaž Lisec, gospod Janez Janša, mag. Bojan Krajnc, mag.
               Branislav Rajić, gospod Franc Laj, gospod Jernej Vrtovec od 16. ure dalje, mag. Matej
               Tonin od 18. ure dalje, gospod Jožef Horvat od 13. ure dalje, dr. Anže Logar, gospod
               Franc Jurša od 12. ure dalje, gospod Roberto Battelli, gospod Janko Veber in dr.
               Franc Trček od 13. ure dalje.</p>
               <p>Preden začnemo z nadaljevanjem seje, mi dovolite, da na kratko nagovorim Državni
               zbor.</p>
               <p>Cenjeni kolegice poslanke in kolegi poslanci, predstavniki Vlade, spoštovani
               državljanke in državljani!</p>
               <p>Zgodovina najokrutnejših tragedij naše civilizacije sloni na zločinih nad grešnimi
               kozli, ki so jim nosilci politične moči na ramena posadili breme slehernega gneva
               družbe in države. Tako daljna kot tudi bližnja preteklost sta takšnih podlih
               hudodelstev polni; grozljivo prepolni – od pokola namibijskih Herer in Nam,
               armenskega Medz Yegherna, ukrajinskega holodomora, judovske Shoe, pa vse do
               iztrebljanja ruandskih Tutsijev in srebreniških muslimanov. In prav zaradi teh in
               drugih tovrstnih temnih madežev naše skupne preteklosti se na današnji dan, kot že
               vsako leto od razglasitve tega spominskega dne s strani Generalne skupščine Združenih
               narodov, v Državnem zboru spominjamo 27. januarja 1945, dneva, ko so pripadniki Rdeče
               armade osvobodili koncentracijsko taborišče Auschwitz, tovarno smrti in simbol zla,
               ki je v času 2. svetovne vojne razsajalo pod poveljstvom nemškega nacističnega
               režima, njegovih podpornikov in simpatizerjev. Današnji dan je dan spomina na zavržna
               dejanja človeka in človeštva; dejanja, ki naše zavesti ne smejo nikoli zapustiti.</p>
               <p>Grozote holokavsta in drugih zločinov Tretjega rajha so v besedišča narodov širom
               sveta prinesle pojme in koncepte, katerih pomena ne bi smeli nikoli poznati; a nas je
               kruta zgodovinska izkušnja vanje prisilila. Ta dejanja so ime dobila šele na
               nürnberškem sodišču. Genocid – beseda, ki danes, ko je vse relativno, ko človek
               ponovno postaja človeku volk, še vedno doni tako, kot je donela takrat. Težko, polno,
               grozeče. Zločin vseh zločinov. Nepredstavljivo razčlovečenje. Zlo, ki ga je sposoben
               narediti samo človek; v točki, ko v sebi poleg človeškosti nima nič več človečnosti,
               ko postane instrument za iskanje drugih ciljev, ko mu um zameglita ideologija ali pa
               srepo sovraštvo.</p>
               <p>Različna grozodejstva so izoblikovala tudi pojem zločinov proti človeštvu, ki so bili
               celo vključeni v statut nürnberškega tribunala. Mednje sodijo tudi zločini, s
               katerimi se je v polpretekli zgodovini morala soočiti tudi naša domovina. A temeljni
               pomen teh besed ni niti semantičen niti pravni, temveč povsem človeški. Te besede
               namreč predstavljajo orodje, s katerim lahko danes izgovorimo neizgovorljivo. So
               orodje, s katerim lahko danes lažje razumemo, da naša človečnost še zdaleč ni
               samoumevna, in ki nam pomaga uvideti, da se iz lastnih zavržnih zablod očitno še kar
               ne naučimo dovolj. Tudi zato je ohranjanje spomina na žrtve holokavsta – pa tudi do
               žrtev drugih hudodelstev, ki jih pojmi, kot sta genocid in zločini proti človeštvu,
               zaobjamejo – neprecenljiva, neizbežna in prepotrebna popotnica nam in vsem
               generacijam, ki prihajajo za nami.</p>
               <p>Spoštovani! Povojni svet je že dokazal, da iz ruševin, milijonov trupel, grozot in
               zavržnih dejanj lahko zraste novo upanje. Upanje, da bo prihodnost svetlejša,
               predvsem pa, da si bo razčlovečeni človek povrnil svoje dostojanstvo in ime. In si ga
               je. Predvsem s tem, ko se je na preživete grozote odzval. Vsak na svoj način, s svojo
               bolečino, pogumom in upanjem. Tudi s čopičem in na papir ali platno izlitimi občutji,
               kot jih na primer lahko občudujemo tudi v okviru razstave v preddverju te dvorane.
               Razstavljena so nekatera dela slikarja Romana Ericha Petcheta, leta 1907 v Kočevju
               rojenega častnika nemške vojske; človeka, ki so mu med 2. svetovno vojno na vest
               potrkale deportacije Judov iz okupiranega Novega Sada. Svoje življenje je postavil na
               kocko, da bi se tej nehumanosti uprl. In čeprav mu je z neizmernim trudom in
               tveganjem uspelo rešiti "zgolj" dve mladi in nedolžni življenji, je sporočilo
               njegovih dejanj nedvoumno in neprecenljivo – da lahko človek tudi v najtežjih
               okoliščinah ostane človek. Da na sočloveka ne moremo in ne smemo pozabiti niti
               takrat, ko nastopi huda ura, ko pred nami stojijo izzivi brez primere. Tudi zato se
               je slikar Petche v zgodovino zapisal kot zgled humanosti, pa tudi kot prejemnik
               naziva Pravičnik med narodi; naziva, s katerim ga je organizacija Yad Vashem leta
               1982 nagradila za njegovo požrtvovalno in tvegano reševanje Judov.</p>
               <p>Spoštovani! Na nepredstavljivo morijo 2. svetovne vojne, v jedru zla katere zagotovo
               ležijo prav žrtve holokavsta, smo se odzvali tudi kolektivno; kot človeštvo in v prid
               človeku. Z nastopom tega, kar so mnogi poimenovali revolucija človekovih pravic, so
               države širom sveta pričele sprejemati zavezujoče obveznosti, da bodo zavarovale in
               zaščitile dostojanstvo ter svobodo slehernega posameznika. Tako je pod okriljem
               Združenih narodov leta 1947 kot prva mednarodna pogodba o človekovih pravicah nastala
               prav Konvencija o preprečevanju in kaznovanju zločina genocida; sledili pa so ji še
               mnogi drugi akti, od splošnejših do tistih, ki varujejo še posebej ranljive skupine
               ljudi. Eden takšnih aktov je zagotovo danes izjemno aktualna in relevantna Konvencija
               o statusu beguncev, ki je bila leta 1951 oblikovana prav na ruševinah 2. svetovne
               vojne, konflikta, ki je s preganjanjem in nasiljem širom Evrope sprožil masovne
               premike skorajda 60 milijonov ljudi. Tisti, ki so konvencijo oblikovali, so se še
               kako dobro zavedali, da jo bodo najranljivejši člani človeštva potrebovali najbolj.
               Zato je zmotno prepričanje, da je raven varstva dostojanstva, svobode in osebne
               varnosti človeka, ki smo jo dosegli z nepredstavljivimi težkimi napori, v današnjem
               svetu previsoka. Je zmota na račun človeka. Je zmota na račun slehernega izmed nas.
               Je zmota na račun temeljev civilizacijskih načel, na katerih sloni celoten pravni
               red. Prav ideja človeku inherentnih pravic je tisto, s čimer smo se in se moramo tudi
               vnaprej zoperstaviti tragičnim usodam, kakršno so utrpele žrtve, ki se jih danes
               spominjamo. Te temeljne pravice in svoboščine pripadajo slehernemu človeku.
               Slehernemu. V njihovi naravi je, da se jih ne da zamejiti niti z državnimi mejami, ne
               s poltjo kože, ne s spolom, ne z veroizpovedjo in ne s katerokoli drugo osebno
               okoliščino. In teh človeku neodtujljivih pravic nimamo zgolj zaradi naporov
               mednarodne skupnosti, temveč smo jih zapisali tudi v vrednostni in moralni temelj
               naše domovine – v Ustavo Republike Slovenije; najvišji akt in najpomembnejši dokument
               našega političnega in družbenoekonomskega sistema. Če to poteptamo v prah, pademo vsi
               mi. In smo tam, kjer je svet bil 27. januarja 1945. Na točki nič. Si tega mar res
               želimo?</p>
               <p>Spoštovani poslanci in poslanke ter ostali prisotni. Z zavedanjem, da smo ljudje vse
               do tedaj, dokler smo solidarni do svojega bližnjega, se z minuto molka poklonimo vsem
               tistim, ki grozotam tega krvavega stoletja niso uspeli uiti. Izrazimo globoko
               spoštovanje preživelim in hvaležnost, da so z nami delili ali pa še delijo svoja
               pričevanja.</p>
               <p><stage>/ minuta molka/</stage></p>
               <p>Da se ne bi več ponovilo. Nikoli in nikdar. Za voljo nas in prihodnjih rodov.</p>
               <p>Prehajamo na <title>1. TOČKO DNEVNEGA REDA, TO JE NA VPRAŠANJA POSLANK IN POSLANCEV.</title>
               </p>
               <p>V zvezi s to točko dnevnega reda sem v poslovniškem roku prejel pisne prijave 28
               poslanskih vprašanj. Vrstni red postavljanja poslanskih vprašanj je določen v skladu
               z 244. členom, drugim odstavkom 245. člena ter 247. členom Poslovnika Državnega
               zbora.</p>
               <p>Na prva tri vprašanja poslanke in poslancev opozicije ter na poslansko vprašanje
               poslanke vladajoče koalicije bo odgovoril predsednik Vlade. Vsak poslanec oziroma
               poslanka ima za postavitev vprašanja na voljo tri minute. Predsednik Vlade,
               ministrice in ministri odgovorijo na vprašanje v največ petih minutah. Če je
               vprašanje postavljeno več ministrom, imajo vsi skupaj na voljo pet minut za odgovor.</p>
               <p>Poslanec, ki ne bo zadovoljen z odgovorom, lahko zahteva dopolnitev odgovora; ne more
               pa postaviti dodatnega vprašanja. Poslanke in poslance prosim, da ste na to pozorni.
               Obrazložitev zahteve za dopolnitev odgovora poslanec predstavi v dveh minutah,
               dopolnitev odgovora pa sme trajati največ tri minute. Poslanec, ki je postavil
               vprašanje, lahko zahteva, da se na naslednji seji opravi razprava o odgovoru
               predsednika Vlade, ministrice ali ministra. O tem odloči Državni zbor brez razprave.</p>
               <p>V primeru, da poslanec na postavljeno vprašanje danes ne bo dobil odgovora, mu morajo
               predsednik Vlade, ministrica ali minister v 30 dneh predložiti pisni odgovor.
               Poslanec, ki je postavil vprašanje, na katerega ni bilo odgovorjeno, lahko izjavi, da
               vztraja pri ustnem odgovoru. V tem primeru bom vprašanje uvrstil na naslednjo redno
               sejo Državnega govora.</p>
               <p>V zvezi s to točko so se danes opravičili: dr. Peter Gašperšič, minister za
               infrastrukturo do 13. ure; mag. Goran Klemenčič, minister za pravosodje; ter mag.
               Mateja Vraničar Erman, ministrica za finance.</p>
               <p>Na e-klopi je objavljen pregled poslanskih vprašanj, na katera v poslovniškem roku še
               ni bilo odgovorjeno.</p>
               <p>Postopkovno vprašanje, gospod Jože Tanko.</p>
            </sp>
            <sp xml:id="SDZ7-Redna-26-2017-01-27.sp2">

               <speaker>JOŽE TANKO (PS SDS):</speaker>

               <p>Hvala lepa za besedo, gospod predsednik.</p>
               <p>Za uvod sprašujem, ali je ta spisek neodgovorjenih poslanskih vprašanj verodostojen?
               Ali so v njem zabeležena vsa neodgovorjena poslanska vprašanja? Po nekaterih
               preverbah, ki jih imam, je vsaj še nekaj poslanskih vprašanj, ki na tem spisku niso
               napisana.</p>
               <p>Drugo vprašanje pa se nanaša na eno neodgovorjeno vprašanje s tega spiska. Kolega
               Gorenak je že 16. junija letos postavil ministrici za notranje zadeve poslansko
               vprašanje v zvezi z zadevo Ornig. Rok za odgovor je bil 16. julij lansko leto. Po več
               kot pol leta na to vprašanje še vedno nismo dobili ustreznega odgovora.</p>
               <p>Gospod predsednik, prosim vas, da na vlado in na pristojne ministre, ki so dolžniki
               poslancem, naslovite ustrezen dopis in jih opozorite na to, da nam na poslanska
               vprašanja odgovorijo v roku; tudi na tista, ki so za vlado neprijetna. Pričakujem, da
               boste to storili čim prej. Hvala lepa.</p>
            </sp>
            <sp xml:id="SDZ7-Redna-26-2017-01-27.sp3">

               <speaker>PREDSEDNIK DR. MILAN BRGLEZ:</speaker>

               <p>Hvala lepa.</p>
               <p>Kar se tiče prve zahteve, bom preveril, če je spisek res popoln. To lahko naredimo
               še enkrat. Kar se tiče druge zadeve, je pa samoumevno, da moram to po svoji uradni
               dolžnosti narediti; in bom v zvezi s tem reagiral na ustrezen način. Če ne bo
               pomagalo z dopisom, potem pa tudi verbalno.</p>
               <p>Prehajamo na predstavitev poslanskih vprašanj. Na prva štiri vprašanja bo odgovarjal
               predsednik Vlade Republike Slovenije dr. Miro Cerar.</p>
               <p>Mag. Branko Grims, imate besedo, da zastavite vprašanje predsedniku Vlade Republike
               Slovenije dr. Miru Cerarju.</p>
            </sp>
            <sp xml:id="SDZ7-Redna-26-2017-01-27.sp4">

               <speaker>MAG. BRANKO GRIMS: (PS SDS):</speaker>

               <p>Vsem prav lep pozdrav!</p>
               <p>Spoštovani! Med ljudmi se vse bolj krepi spoznanje, da postajamo državljanke in
               državljani v lastni državi drugorazredni. Prvorazredni pa so tisti, ki vanjo vstopijo
               nelegalno. Po ugotovitvah Računskega sodišča stane mesečno vsak ilegalni migrant naše
               davkoplačevalce tisoč 930 evrov, zraven pa piše celo – najmanj. To se pravi, da
               davkoplačevalci Republike Slovenije vsak mesec za vsakega ilegalnega migranta
               namenijo najmanj tisoč 930 evrov. Tisti delavec, ki dela za minimalno plačo, plačuje
               tega migranta, kar pomeni, da so trije delavci, trije zaposlenih v podjetjih potrebni
               za to, da plačujejo ta luksuz, ki ga vlada namenja ilegalnim migrantom, tistim, ki
               kršijo zakone; na škodo lastnih državljank in državljanov. Nekdo je delal za trakom
               40 let, pustil tam zdravje, pustil tam svoje življenje, prejema 500 evrov penzije; in
               neka stranka si to še pripenja. 500 evrov penzije, gospe in gospodje, ali pa nekateri
               še manj. En ilegalec, ki pride nezakonito v to državo, po zaslugi vlade in njene
               politike, dobi štirikrat toliko denarja. V 2. členu Ustave Republike Slovenije piše,
               da je Slovenija pravna in socialna država. To je očitna kršitev slovenske Ustave,
               gospe in gospodje. Ne samo, da je nečloveško, ampak je očitna kršitev Ustave. To s
               socialno državo nima več ničesar skupnega, ima pa veliko s človeško pokvarjenostjo in
               z ustvarjanjem pogojev, v katerih najsposobnejši, mladi odhajajo v tujino, podjetniki
               odhajajo v tujino; uvaža pa se ilegalne migrante, menja se volilno telo. Največji
               socialni eksperiment po padcu nacizma in socializma oziroma komunizma v zgodovini se
               odvija pred našimi očmi.</p>
               <p>Letos spomladi so nevladne organizacije opozorile, da kar 30 tisoč slovenskih otrok
               ne bo moglo iti na morje, pa si to želijo; ker so v revnih družinah odraščali svojo
               mladost in so že zato deprivilegirani. Kaj je naredila vlada? Uvozila je migrante in
               jih je peljala na morje, da se je slikala z njimi. Gospe in gospodje, tako se ne
               dela. Za vrhunec vsega ste sedaj naredili razpis za stanovanja, kjer se zahteva LED
               TV, usnjeni sedeži, steklokeramične plošče; tisto, kar zagotovo polovica slovenskih
               družin sploh nima sama doma. Kako je to mogoče, gospe in gospodje?</p>
               <p>Zanima me:</p>
               <p>S čim opravičujete politiko, da je ilegalen tujec več vreden kot lasten državljan?
           </p>
            </sp>
            <sp xml:id="SDZ7-Redna-26-2017-01-27.sp5">

               <speaker>PREDSEDNIK DR. MILAN BRGLEZ:</speaker>

               <p>Predsednik Vlade Republike Slovenije dr. Miro Cerar, imate besedo za odgovor.</p>
            </sp>
            <sp xml:id="SDZ7-Redna-26-2017-01-27.sp6">

               <speaker>DR. MIROSLAV CERAR:</speaker>

               <p>Hvala lepa.</p>
               <p>Spoštovani poslanec Grims, moram takoj reči, da s svojim vprašanjem in trditvami v
               njem ne samo da zavajate javnost, ampak tudi govorite očitne neresnice. To ni dobro;
               še posebej, ker to delate z namenom, da bi ljudi na nek način pripravili do nekega
               občutka jeze, nelagodja, karkoli; česar res ne potrebujemo v Sloveniji. Najprej naj
               povem, da je vlada pri vsem tem ravnanju glede migrantov ter tudi prosilcev za
               mednarodno zaščito vedno doslej in bo tudi v prihodnje ravnala po zakonih, ki jih je
               sprejel ta parlament. In tukaj moramo ločiti, da posebej urejamo režim glede
               migrantov, ki so ilegalni, ki nezakonito bivajo tukaj; vi pa govorite o tistih, ki so
               prosilci za mednarodno zaščito in katerih pravice so določene v naši zakonodaji in
               jih moramo upoštevati. Vlada je tukaj vezana tudi z mednarodnimi konvencijami in
               načeli solidarnosti, kar se vseskozi spoštuje. In naj povem zelo jasno, da je
               Računsko sodišče v reviziji, ki ste jo omenili, ugotovilo sicer, da je povprečni
               mesečni strošek v zvezi z obravnavo posameznega prosilca za mednarodno zaščito
               resnično tisoč 900 evrov; kar pa je podatek, ki poleg oskrbe samega, prosilca
               vključuje druge podatke. Vključuje sredstva za plače zaposlenih, vključuje vse
               programe pomoči, vključuje stroške vzdrževanja azilnega doma in tako naprej. Ti
               izračuni so popolnoma neprimerljivi. In naj povem, da od februarja 2016 na podlagi
               Sklepa o določitvi višine stroška dnevne oskrbe za prosilca za mednarodno zaščito
               velja višina oskrbnega dne 12,2 evra.</p>
               <p>24. junija lansko leto pa smo izdali nov sklep in sedaj znaša višina oskrbnega dne
               8,9 evra. V ta znesek je všteta osnovna oskrba prosilca za mednarodno zaščito, ki
               vključuje nastanitev v azilnem domu, prehrano, oskrbo z oblačili in obutvijo ter
               sredstvi za osebno higieno, kar skupaj na mesec pride 385,80 evra. Naj dodam, da je
               strošek izplačevanja denarnih nadomestil za zasebno nastanitev oseb z mednarodno
               zaščito v letu 2016 skupno znašal za vse skupaj 161 tisoč 952 evrov; od tega je bilo
               75 % sredstev sofinanciranih iz evropskih skladov. Računsko sodišče je ugotovilo, da
               so bila sredstva za izvedbo postopkov ter posameznih ukrepov in projektov v zvezi z
               obravnavo prosilcev pregledno evidentirana in porabljena v skladu z načelom
               gospodarnosti. Stroški obravnave prosilca za mednarodno zaščito so bili sorazmerni z
               dolžino postopkov odločanja o priznanju mednarodne zaščite.</p>
               <p>In ko ste omenjali še nastanitev v nekih luksuznih stanovanjih, s čimer vseskozi
               nekateri skušajo zavajati našo javnost. Standardi, po katerih opremljamo tiste
               prostore, ki so službeni sicer v okviru vlade, so pa namenjeni tudi za stanovanjske
               namene, ki ste jih omenili, določajo materiale in opremo kakovosti nižjega srednjega
               razreda, se pravi nobenega luksuza. Mislim pa, da je prav, da tudi za te prosilce za
               mednarodno zaščito normalno humano poskrbimo, kot smo Slovenci vedno znali. Seveda pa
               veste, da vlada zelo budno spremlja razmere in ne dovoli ilegalnih migracij. Kot
               veste, smo ravno včeraj sprejeli nek ukrep, ki ga imamo sedaj na voljo, če bi se
               zadeva zaostrile, da bi lahko za varnost naših državljanov poskrbeli tudi z dodatnimi
               ukrepi. Seveda upamo, da do tega ne bo treba priti. Pa vendar bi rekel, da vlada
               ravna odgovorno, v skladu z zakoni in Ustavo. Podatki, ki jih navajate, ne držijo in
               so zavajajoči. Hvala lepa.</p>
            </sp>
            <sp xml:id="SDZ7-Redna-26-2017-01-27.sp7">

               <speaker>PREDSEDNIK DR. MILAN BRGLEZ:</speaker>

               <p>Mag. Branko Grims, imate besedo, da zahtevate dopolnitev odgovora.</p>
            </sp>
            <sp xml:id="SDZ7-Redna-26-2017-01-27.sp8">

               <speaker>MAG. BRANKO GRIMS (PS SDS):</speaker>

               <p>Tole bi pa bilo pošteno smešno, če ne bi bilo tragično.</p>
               <p>Delamo po zakonu, pravi predsednik tiste vlade, ki je spustila pol milijona ljudi čez
               Slovenijo protizakonito; v nasprotju z zakoni Republike Slovenije, v nasprotju z
               mednarodnimi predpisi. Če se prav spomnim, približno 200 tisoč od njih niti ni vzela
               prstnih odtisov, kar bi sicer morala narediti; tako da ni imela pojma, koga spušča na
               področje schengna. In kazen za to so meje, ki so nastale na slovenskih mejah s strani
               sosednjih držav. Tisoč 963 evrov, če sva oba precizna, je strošek na migranta; od
               tega po ugotovitvah Računskega sodišča odpade na Evropsko unijo 380 evrov, vse ostalo
               je strošek slovenskega davkoplačevalca. Še nekaj. Ali mogoče štancajo denar v
               Bruslju?! Ne, tudi tisti denar pride iz Slovenije, samo gre tja v blagajno, potem pa
               se vrne sem. Toliko, da se ne bomo sprenevedali, da nekdo nekje kar tiska denar. Gre
               za stroške ljudi in podjetnikov tukaj v Sloveniji, ki jim vi jemljete denar s
               pretiranim obdavčevanjem. Mislim, da je že 65 davkov in davščin v Sloveniji in še
               štiri pripravljate ta hip. Rezultat tega je, da se podjetja selijo v tujino, mladi se
               selijo v tujino, ustvarjate eksodus in taka politika je za slovenski narod uničujoča.
               Dajete pa ilegalnim migrantom. To, kar ste rekli, lahko vi razglasite za nižji
               srednji razred. Naj vam povem, da LED televizorja še jaz nimam v svoji hiši, pa
               najbrž še polovica drugih družin v Sloveniji tudi ne. Ne se glede tega sprenevedati.</p>
               <p>Stroški, o katerih ste govorili, da jih krivo prikazujem, ne bi nastali, če ne bi
               bilo tukaj ilegalnih migrantov. Torej so nastali točno in samo za to. Za to pa je
               kriva zgrešena vladna politika, kjer ste še dodatni strel v koleno naredili s temi
               luksuznimi stanovanji. Migranti niso amorfna množica, povezani so med seboj, izvedelo
               se bo to med njimi in Slovenija bo postala ciljna država. Ob tem, ko že opozarja
               ministrica, da se je število azilantov povečalo za 500 % <stage>/ izklop mikrofona/</stage></p>
            </sp>
            <sp xml:id="SDZ7-Redna-26-2017-01-27.sp9">

               <speaker>PREDSEDNIK DR. MILAN BRGLEZ:</speaker>

               <p> Gospod. Nič. Pri dveh sekundah se avtomatsko izklopi. Avtomatsko se izklopi.</p>
               <p>Gospod predsednik Vlade Republike Slovenije dr. Miro Cerar, imate besedo za
               dopolnitev odgovora.</p>
            </sp>
            <sp xml:id="SDZ7-Redna-26-2017-01-27.sp10">

               <speaker>DR. MIROSLAV CERAR:</speaker>

               <p>Jaz sem podatke, ki držijo, predstavil. Ne bom se ponavljal.</p>
               <p>Bom pa rekel, gospod Grims, da to, kar počnete, je načrtno širjenje negativizma,
               zastraševanje ljudi popolnoma brez pravih argumentov in podlage ter na podlagi
               neresnic. Jaz kot predsednik Vlade si bom nadvse prizadeval, da to ne bi v naši
               družbi prevladalo. Kajti če bomo na ta način razmišljali, da skušamo z zavajajočimi
               in neresničnimi podatki strašiti ljudi, vzbujati v njih neko sovraštvo, potem naša
               država ne bo šla naprej. Upam, da se počasi vedno bolj vidi, kaj počnete; in da bodo
               politiki ter tudi državljani znali oceniti, kaj se pri nas v resnici dogaja. Hvala
               lepa.</p>
            </sp>
            <sp xml:id="SDZ7-Redna-26-2017-01-27.sp11">

               <speaker>PREDSEDNIK DR. MILAN BRGLEZ:</speaker>

               <p>Mag. Branko Grims, imate besedo za postopkovno zahtevo, da se opravi razprava o
               odgovoru.</p>
            </sp>
            <sp xml:id="SDZ7-Redna-26-2017-01-27.sp12">

               <speaker>MAG. BRANKO GRIMS (PS SDS):</speaker>

               <p>Spoštovani, tole, kar sem prebral, je bilo revizijsko poročilo, uradne številke,
               skica, o kateri sem govoril s številkami; 380 evrov iz evropskih sredstev, ostalo do
               tisoč 963 evrov mesečno na enega migranta na stroške slovenskih davkoplačevalcev. To
               piše tu, skica je uradna, objavljena je tudi na internetu. Prepričajte se sami, kdo
               govori resnico in kdo zavaja. Taka politika je za Slovenijo in slovenski narod
               uničujoča. Taka politika pomeni dolgoročno razvojno uničenje države Slovenije.
               Siromašenje vseh na račun tistih, ki pridejo ilegalno. Taka politika je v očitnem
               nasprotju z 2. členom Ustave, da je Slovenija socialna država. Dokler zadnji
               slovenski otrok ne more iti na morje, dokler mu država tega ne omogoči, nima
               kogarkoli drugega voziti na morje. Dokler zadnji Slovenec in Slovenka zmrzujeta v
               svojih hišah, kot je bil zadnjič en primer, pa še nekateri drugi, o katerih smo
               brali, kjer na srečo ni bilo najhujših posledic, je treba poskrbeti najprej zase, za
               svoje ljudi, za slovenske državljane in državljanke. Šele potem lahko pomagaš drugim,
               ne pa obratno. Politika, ki je zgrešena, ki je nečloveška, ki je asocialna, ki je
               nesprejemljiva. In o tem je treba spregovoriti tukaj. To je politika, ki prekomerno
               obremenjuje slovenska podjetja, slovenske podjetnike, vsakega zaposlenega posebej;
               denar pa potem porablja za to, da ga daje tistim, ki pridejo ilegalno na območje
               Evropske unije oziroma na ozemlje Republike Slovenije. Popolnoma nesprejemljivo, tudi
               protiustavno je, očitno protiustavno. In to vsi veste, pa vendarle to počnete, ker se
               je bilo tako lepo slikati, a ne,.v tistih od Soroša financiranih medijih; namesto da
               bi skrbeli najprej za razvoj svoje države, za blaginjo svojih ljudi, za varnost
               svojih ljudi, ki bi morala biti brez izjeme na prvem mestu. Zato je o tem treba
               spregovoriti v tem državnem zboru. Kajti to s socialo, s pomočjo nima več nobene
               zveze. Ima pa zveze z zelo zgrešeno politiko, ki se dolgoročno maščuje. Zdaj ste bili
               v državah Višegrajske skupine, gospod predsednik Vlade, kar je dobro; ampak eno leto
               dni nazaj, ko sem to uradno predlagal v tem parlamentu, je vsa vaša koalicija
               glasovala proti. Na seji Sveta za nacionalno varnost ste potem temu prisluhnili in to
               zdaj uresničujete, kar je dobro; ampak takšne politike, kot jo peljete vi, ne pelje
               nobena država Višegrajske skupine. In če želimo tam postati partner, kar je po mojem
               mnenju za Slovenijo edina dobra perspektiva, v zmešanih razmerah, v katere je zašla
               Evropska unija, potem bo treba to politiko spremeniti. Spremeniti jo bo treba zaradi
               slovenskih državljank in državljanov.</p>
            </sp>
            <sp xml:id="SDZ7-Redna-26-2017-01-27.sp13">

               <speaker>PREDSEDNIK DR. MILAN BRGLEZ:</speaker>

               <p>Mag. Branko Grims, o vašem predlogu, ki ga nisem slišal … <stage>/ oglašanje iz dvorane/</stage> Ni
               bilo predloga, ni bilo formalno postavljenega predloga. <stage>/ oglašanje iz dvorane/</stage> Ne.
               Ampak bomo o tem vseeno glasovali, ker ste dobili besedo za to. Ampak lepo vas
               prosim, da tega … Ne, pravzaprav ni bilo predloga. <stage>/ oglašanje iz dvorane/</stage> Bom
               preveril na magnetogramu. Če ta predlog ni bil jasno izražen, o tem predlogu ne bomo
               glasovali.</p>
               <p>Postopkovno, gospod Branko Grims.</p>
            </sp>
            <sp xml:id="SDZ7-Redna-26-2017-01-27.sp14">

               <speaker>MAG. BRANKO GRIMS (PS SDS):</speaker>

               <p>Spoštovani gospod predsednik, tole presega vse meje. Delate se norca sami iz sebe,
               iz svojih državljank in državljanov, ki jim jemljete denar in ga dajete tujim
               ilegalcem. In potem to prikazujete kot ne vem kakšno pomoč; tukaj pa tiste, ki na to
               opozarjamo …</p>
            </sp>
            <sp xml:id="SDZ7-Redna-26-2017-01-27.sp15">

               <speaker>PREDSEDNIK DR. MILAN BRGLEZ:</speaker>

               <p>Kakšno postopkovno je to?!</p>
            </sp>
            <sp xml:id="SDZ7-Redna-26-2017-01-27.sp16">

               <speaker>MAG. BRANKO GRIMS (PS SDS):</speaker>

               <p>… zafrkavate <stage>/ izklop mikrofona/</stage></p>
            </sp>
            <sp xml:id="SDZ7-Redna-26-2017-01-27.sp17">

               <speaker>PREDSEDNIK DR. MILAN BRGLEZ:</speaker>

               <p>Nadaljujemo s sejo.</p>
               <p>Postopkovno ne zaustavi mojega stavka.</p>
               <p>Besedo ima Luka Mesec, da zastavi vprašanje predsedniku Vlade Republike Slovenije dr.
               Miru Cerarju.</p>
               <p>Postopkovno, počakajte. Zdaj pa bo povedal postopkovno.</p>
               <p>Postopkovno, gospod Jože Tanko.</p>
            </sp>
            <sp xml:id="SDZ7-Redna-26-2017-01-27.sp18">

               <speaker>JOŽE TANKO (PS SDS):</speaker>

               <p>Hvala lepa za besedo.</p>
               <p>Tretji del ustnega poslanskega vprašanja je samoposebiumeven, mimogrede, gospod
               predsednik. Samoposebiumeven. Vsak lahko v tem tretjem delu pove in razume se, da
               tako to gre. Predlagam vam, da tudi pogledate, kaj ste sami prebrali, vsakič je bilo
               tako. In če boste sedaj za nazaj pogledali svojo parlamentarno prakso, gospod
               predsednik Državnega zbora, svojo parlamentarno prakso, ker vi vodite sejo Državnega
               zbora, ste ugotovili, da ste nekajkrat tako že naredili. Nekajkrat ste tako naredili.
               Predlagam, da se tu ne zapletate in delate še večje neumnosti, kot ste jih že počeli
               včeraj pa vse te dni nazaj. Samo to vam svetujem. To je dobronamerno. Delati cirkus
               iz nepotrebnih stvari je pač značilnost tistih, ki ne obvladajo ne sistemskega dela,
               ne načrtnega dela, ne nobene stvari, niti konceptov ne; in se potem spotikajo ob, ne
               vem, drobnarije.</p>
               <p>Gospod Grims je dobil besedo za postopkovno zadevo in razume se, tudi če je ne
               zahteva z navedbo člena, da je to postopkovni predlog. Razume se, ker je to tako
               koncipirano, ker je to tako narejeno. Od modrosti tistih, ki vodijo sejo Državnega
               zbora, je pa veliko odvisno. Žal, v tem mandatu je odsotnost tega izjemno velika.
               Upam, da se to ne bo pokazalo še v tem primeru.</p>
            </sp>
            <sp xml:id="SDZ7-Redna-26-2017-01-27.sp19">

               <speaker>PREDSEDNIK DR. MILAN BRGLEZ:</speaker>

               <p>Ostajam pri tistem, kar sem prej povedal. Preveril bom, ali je bila namera jasno
               izražena. To nikakor ne predpostavlja, da je treba navesti člen ali karkoli
               podobnega, samo jasno izražena namera. In to je to. <stage>/ oglašanje iz dvorane/</stage> Zdaj pa
               prosim, ne bomo kar naprej postavljali postopkovnih. Zakaj? <stage>/ oglašanje iz dvorane/</stage>
               Ja, imate pravico, jaz se tega vseeno držim, toliko demokrata sem.</p>
               <p>Mag. Branko Grims želi postopkovno. Prosim, da bo res postopkovno.</p>
            </sp>
            <sp xml:id="SDZ7-Redna-26-2017-01-27.sp20">

               <speaker>MAG. BRANKO GRIMS (PS SDS):</speaker>

               <p>Spoštovani gospod predsednik, tole vaše vodenje je sicer v stilu tistega, kar sem
               prej rekel, pa še kaj hujšega. Bi vas pa opozoril, da sem vsaj dvakrat vmes poudaril
               – to lahko preverite –, da zato, z utemeljitvijo, ki sem jo povedal, predlagam, da
               mora o tem spregovoriti Državni zbor. Da "mora o tem spregovoriti Državni zbor", ta
               citat lahko poiščete v tem besedilu. In prosim, da se nehate sprenevedati. Vodite
               stvari korektno. Verjamem pa, da vam stvar ni všeč, to pa verjamem, ampak to je vaš
               problem.</p>
            </sp>
            <sp xml:id="SDZ7-Redna-26-2017-01-27.sp21">

               <speaker>PREDSEDNIK DR. MILAN BRGLEZ:</speaker>

               <p>Kot sem rekel, preveril bom iz magnetograma. Če bo zadeva jasno izražena, se bo o tem
               vprašanju odločalo, v nasprotnem primeru ni bilo izraženo na ustrezen način.</p>
               <p>Zdaj ima besedo Luka Mesec, da postavi vprašanje predsedniku Vlade Republike
               Slovenije dr. Miru Cerarju.</p>
               <p>Prosim.</p>
            </sp>
            <sp xml:id="SDZ7-Redna-26-2017-01-27.sp22">

               <speaker>LUKA MESEC (PS ZL):</speaker>

               <p>Hvala za besedo, gospod predsednik. V tretje gre rado, očitno.</p>
               <p>Gospodu premierju bom postavil vprašanje glede minimalne plače. Kot veste, smo v
               Združeni levici predlagali, da se minimalna plača poveča na 700 evrov do jeseni. To
               smo predlagali, ker se nam zdi nesprejemljivo, da imamo v državi že tri leta
               gospodarsko rast, učinki te rasti, blaginja pa ne pride do ljudi. Humanitarni delavci
               poročajo, da je kar vsak peti, ki zaprosi za humanitarno pomoč, zaposlen. To se nam
               zdi zelo pomenljivo, a hkrati nesprejemljivo in je posledica tega, da se pri nas
               presežki praktično ustavijo pri 10 % najbogatejših, najbolje plačanih in kapitalu.
               Zgovorni so nekateri statistični podatki od lani. V trgovinskem sektorju so recimo
               zabeležili kar 521 milijonov evrov dobička, govorim o trgovinah, kot so Hofer, Spar,
               Mercator, Lidl. Po drugi strani pa, če boste šli vprašat skladiščnike, prodajalke,
               čistilke in tako naprej, za kakšne plače tam delajo, bo verjetno večina odgovorov –
               za minimalne. To je ena zadeva. Druga pa je, da se je vaša vlada, gospod premier,
               istočasno odločila, da je v zadnjih dveh letih kar dvakrat znižala dohodnino za 10 %
               najbolje plačanih. Znižali ste vašo dohodnino, našo dohodnino – poslancev, dohodnino
               članov uprav bank in tako naprej; a hkrati se je minimalna plača v istem obdobju
               povečala za pičel evro in pol, kljub temu da se je gospodarstvo v tem času povečalo
               za 8 %. In tudi letos ste se odločili, da boste zgolj malenkostno povečali minimalno
               plačo, to je za 10 evrov; in ta bo še vedno ostala pod pragom tveganja revščine. To
               je povsem politična odločitev in razlogi za tako razdeljevanje presežkov – se pravi,
               da se zataknejo v dobičku, da se zniža dohodnina za 10 % najbogatejših, hkrati pa do
               ljudi pridejo samo drobtine – so povsem politični. O tem odločate vi v vladi in o tem
               konec koncev odločamo mi v Državnem zboru.</p>
               <p>V tem smislu me zanima, gospod premier:</p>
               <p>Zakaj nočete povečati minimalne plače oziroma zakaj zavračate predlog, kakršnega smo
               mi dali, da bi se minimalna plača povečala na 700 evrov?</p>
               <p>In drugič, zanima me vaš plan.</p>
               <p>Kakšno minimalno plačo lahko ljudje pričakujejo do konca vašega mandata?</p>
               <p>Hvala.</p>
            </sp>
            <sp xml:id="SDZ7-Redna-26-2017-01-27.sp23">

               <speaker>PREDSEDNIK DR. MILAN BRGLEZ:</speaker>

               <p>Predsednik Vlade Republike Slovenije dr. Miro Cerar, imate besedo za odgovor.</p>
            </sp>
            <sp xml:id="SDZ7-Redna-26-2017-01-27.sp24">

               <speaker>DR. MIROSLAV CERAR:</speaker>

               <p>Hvala lepa.</p>
               <p>Vlada se zaveda, da kljub temu da uspešno vlečemo državo iz kriznih razmer, kot
               veste, so kazalci dobri, kljub temu da sprejemamo socialne ukrepe, da je vedno večja
               zaposlenost, vedno več ljudi lahko dela, imamo še vedno takšne, ki zaslužijo malo.
               Tudi po naši oceni je to problem. Ampak ko govorimo o minimalni plači, moramo reči,
               da je slovenska minimalna plača med višjimi v okviru evropskih držav po uradnih
               statistikah. In seveda se trudimo, da bi jo še zvišali. Letos jo bomo tudi, ampak naj
               najprej povem, kar je zelo pomembno. Pri zviševanju minimalne plače je vedno treba
               upoštevati tudi učinek na gospodarstvo, se pravi tudi druge zadeve in druge
               deležnike. Zakon pravi, da se lahko znesek minimalne plače enkrat letno uskladi
               najmanj z rastjo cen življenjskih potrebščin, to bomo zagotovo naredili tudi letos;
               pri čemer pa bi se lahko minimalna plača povečala tudi glede na kriterij, kot so
               gibanje plač, gospodarske razmere oziroma gospodarska rast in, tretjič, gibanje
               zaposlenosti. Vse to mora biti upoštevano. Če pogledamo te kriterije, vidimo, da so
               pri vseh kriterijih pozitivni trendi. Imamo 1,8-odstotno rast plač za obdobje
               januar–november 2016 glede na enako obdobje predhodnega leta, imamo 2,6-odstotno
               gospodarsko rast za obdobje januar–september 2016 glede na enako obdobje lanskega
               leta in imamo 1,9-odstotno rast zaposlenosti glede na isto obdobje lanskega leta.</p>
               <p>Na seji Ekonomsko-socialnega sveta je zato ministrica za delo že napovedala, da bomo
               povišali minimalno plačo. Najprej jo bomo uskladili z rastjo življenjskih stroškov,
               to je prvi ukrep. Potem pa jo bomo zvišali skupaj za 1,8 %, kar pomeni, da bo za leto
               2017 znašala 804,96 evra. Predloga niso podprli ne sindikati, ki si želijo več, ne
               gospodarstvo, ki ostro nasprotuje temu ukrepu. Končni predlog za uskladitev minimalne
               plače in za to povečanje 1,8 % upošteva vse te kriterije, ki sem jih povedal; pri tem
               pa je pomembno, da rast minimalne plače ne prehiteva rasti povprečne plače, to je 1,8
               %. Z dvigom minimalne plače v enakem odstotku, kot je zrasla povprečna plača, bomo
               zagotovili ohranitev razmerja med minimalno in povprečno plačo, hkrati pa bomo s tem
               tudi prispevali k izboljšanju socialnega položaja zaposlenih z najnižjimi dohodki.
               Naj tu še rečem, da smo glede minimalne plače že v letu 2016 sprejeli zelo pomemben
               ukrep. Takrat smo odločili, da se trije dodatki, to je dodatek za nočno delo, za
               praznike in za nedelje, ne upoštevajo več v minimalno plačo, kar je bil tudi socialni
               ukrep v korist delavcev. Moramo pa reči nekaj, da strokovnjaki ugotavljajo, če pride
               do prekomernega povišanja minimalne plače, lahko to tudi ogrozi delovna mesta, saj se
               v takem primeru lahko zmanjšuje zaposlenost in ima to lahko tudi druge negativne
               učinke na gospodarstvo, torej na izvoz konkurenčnosti in na gospodarsko rast.</p>
               <p>Zato mora vlada tu odgovorno, in tako bo ravnala tudi ministrica, tehtati med vsemi
               temi dejavniki, ki smo jih vzeli v obzir. Ampak poudarjam, gremo v to povišanje
               minimalne plače, v uskladitev in povišanje; seveda pa v meri, ki omogoča neko
               vzdržnost na strani delovanja sistemov, kot je gospodarstvo in tudi sociala. In tudi
               to ne drži, naša dohodninska mini reforma, torej tisto, kar je bilo v okviru
               prestrukturiranja davkov storjenega lansko leto, je ravno tistim z nižjimi dohodki
               prinesla olajšave na dohodninski lestvici. Tudi tu je vlada uvedla ta ukrep.
               Poudarjam pa, da najboljši socialni ukrep za mene osebno – in verjamem, da mnogi
               delijo moje mnenje – je zagotoviti več dela. In če bo gospodarstvo uspešno, če bomo
               konkurenčni, kar smo, vedno bolj, vsak mesec bo še več zaposlenosti. Vemo, da smo
               zaposlili 50 tisoč mladih v zadnjih dveh letih na novo. Vemo, da se je zaposlenost
               bistveno povečala tudi med mladimi, za 20 % samo med mladimi. Vemo, da je
               nezaposlenost po šestih letih padla pod 100 tisoč. To je tisto, kar je najbolj
               pomembno, da ne bomo več samo s socialnimi transferji pomagali ljudem, ampak s tem,
               da jim omogočimo človeka dostojno delo in tako tudi življenje. Seveda pa tudi
               ukrepamo, kot sem rekel, na področju minimalne plače v korist tistih, ki jim moramo
               pomagati, ker so resnično nekako na dnu, da tako rečem. In s tem bo vlada
               nadaljevala. <stage>/ izklop mikrofona/</stage></p>
            </sp>
            <sp xml:id="SDZ7-Redna-26-2017-01-27.sp25">

               <speaker>PREDSEDNIK DR. MILAN BRGLEZ:</speaker>

               <p>Postopkovno, dr. Franc Trček.</p>
            </sp>
            <sp xml:id="SDZ7-Redna-26-2017-01-27.sp26">

               <speaker>DR. FRANC TRČEK (PS ZL):</speaker>

               <p>Hvala za besedo, predsedujoči.</p>
               <p>Jaz sem človek, ki v želodcu prenesem marsikaj. Poslušam sedaj predsednika te vlade.
               Moj brat je delal v nočnih izmenah v Renaultu, je vozil kamion, s plačo ne more
               preživeti. In tudi velika večina Slovenk in Slovencev z minimalno plačo ne more
               preživeti! Pa ljubi bog, gospod Cerar, ali imate ušesa, ali imate ušesa?!</p>
            </sp>
            <sp xml:id="SDZ7-Redna-26-2017-01-27.sp27">

               <speaker>PREDSEDNIK DR. MILAN BRGLEZ:</speaker>

               <p>To ni postopkovno.</p>
            </sp>
            <sp xml:id="SDZ7-Redna-26-2017-01-27.sp28">

               <speaker>DR. FRANC TRČEK (PS ZL):</speaker>

               <p>Jaz bom zapustil to sejo, ker bom drugače bruhal.</p>
            </sp>
            <sp xml:id="SDZ7-Redna-26-2017-01-27.sp29">

               <speaker>PREDSEDNIK DR. MILAN BRGLEZ:</speaker>

               <p>V redu, ampak jaz bom pa rekel, da je opomin.</p>
            </sp>
            <sp xml:id="SDZ7-Redna-26-2017-01-27.sp30">

               <speaker>DR. FRANC TRČEK (PS ZL):</speaker>

               <p>Ker bom bruhal, …</p>
            </sp>
            <sp xml:id="SDZ7-Redna-26-2017-01-27.sp31">

               <speaker>PREDSEDNIK DR. MILAN BRGLEZ:</speaker>

               <p>Zloraba postopkovnega …</p>
            </sp>
            <sp xml:id="SDZ7-Redna-26-2017-01-27.sp32">

               <speaker>DR. FRANC TRČEK (PS ZL):</speaker>

               <p><stage>/ izklop mikrofona/</stage> … zapuščam to sejo in ne bom postavljal vprašanj.</p>
            </sp>
            <sp xml:id="SDZ7-Redna-26-2017-01-27.sp33">

               <speaker>PREDSEDNIK DR. MILAN BRGLEZ:</speaker>

               <p>Prosim, potem pa ...</p>
            </sp>
            <sp xml:id="SDZ7-Redna-26-2017-01-27.sp34">

               <speaker>DR. FRANC TRČEK (PS ZL):</speaker>

               <p>Včeraj smo imeli neko derogacijo … <stage>/ izklop mikrofona/</stage> … državljank in državljanov.
           </p>
            </sp>
            <sp xml:id="SDZ7-Redna-26-2017-01-27.sp35">

               <speaker>PREDSEDNIK DR. MILAN BRGLEZ:</speaker>

               <p>Ali lahko v miru nadaljujemo naprej? Politika zahteva tudi želodec.</p>
               <p>Besedo ima Luka Mesec, da zahtevate dopolnitev odgovora od predsednika Vlade.</p>
               <p>Prosim.</p>
            </sp>
            <sp xml:id="SDZ7-Redna-26-2017-01-27.sp36">

               <speaker>LUKA MESEC (PS ZL):</speaker>

               <p>Hvala.</p>
               <p>Najprej moram na nekaj zadev, ki jih je premier navedel, ugovarjati. Pravite, da
               strokovnjaki opozarjajo, da če povečamo minimalno plačo, se bo povečala
               brezposelnost. Zadnjič je Bogomir Kovač zelo nazorno rekel, da je ekonomska stroka to
               jasno zavrnila; ne samo ekonomska stroka, tudi institucije, kot so Evropska komisija,
               Mednarodna organizacija dela, konec koncev AMF. Niso več naklonjene takim trditvam in
               mislim, da bi bil čas, da tudi slovenska vlada začne to poslušati. Drugič, pravite,
               da se bo ogrozil izvoz in konkurenčnost. Mislim, da vas lahko samo opomnim, da je
               Slovenija visoko konkurenčna država in da smo lani imeli kar za 2,7 milijarde evrov
               višji izvoz od uvoza. Ta konkurenčnost ne bo na noben način ogrožena, če se minimalna
               plača poveča. Tretjič, pravite, da se lahko ogrozi gospodarska rast. Tukaj vam bom
               dal obraten predlog. Če puščamo stanje tako, kot je, se bo – prej sem povedal primer
               trgovin – tistih 521 milijonov evrov dobička enostavno prelilo iz države, ker je
               večina teh verig, se pravi Spar, Hofer, Lidl, Mercator, v tuji lasti. Nasprotno, če
               povečamo minimalne plače, se bo vsaj del tega denarja prelil v plače prodajalk,
               čistilcev, skladiščnikov in bo zaokrožil po gospodarstvu, kar bo generiralo domače
               povpraševanje, novo gospodarsko rast in več delovnih mest. Torej so tudi popolnoma
               ekonomski razlogi na tej strani. Zadnja stvar. Na prvo vprašanje ste pač odgovorili
               na način, kot ste; čeprav jaz takega odgovora ne sprejemam.</p>
               <p>Niste pa odgovorili na drugo vprašanje:</p>
               <p>Kakšno minimalno plačo pa lahko ljudje pričakujejo do konca vašega mandata?</p>
            </sp>
            <sp xml:id="SDZ7-Redna-26-2017-01-27.sp37">

               <speaker>PREDSEDNIK DR. MILAN BRGLEZ:</speaker>

               <p>Predsednik Vlade Republike Slovenije dr. Miro Cerar, imate besedo za dopolnitev
               odgovora.</p>
            </sp>
            <sp xml:id="SDZ7-Redna-26-2017-01-27.sp38">

               <speaker>DR. MIROSLAV CERAR:</speaker>

               <p>Do konca našega mandata lahko ljudje pričakujejo višjo minimalno plačo, če bomo
               seveda še naprej imeli uspešno gospodarstvo, kar vlada zelo spodbuja; in če bo država
               normalno šla v smer, v katero smo jo zagnali. Bolj ko bomo uspešni, več bodo od tega
               dobili vsi. Meni osebno je hudo, ko vem, da so nekateri še vedno pod pragom revščine,
               ko vem, da je minimalna plača za mnoge res premalo, ko vem, da so pokojnine za mnoge
               premalo; in morajo ti ljudje živeti zelo težko in skromno. Ampak v krizo nas ni
               pahnila ta vlada, lepo vas prosim. Ta vlada vleče Slovenijo iz krize. Vsako leto so
               razmere boljše, je več socialnih pomoči, je več dela, plača in tudi minimalna plača
               se, kot sem rekel, zvišuje. In ko gledam takšne, jaz bi temu rekel, že predvolilne
               nastope vaših kolegov, lahko odgovorim samo z dejstvi. Jaz se ne bom spuščal na to
               nivo ter žalil tukaj nekoga in tako naprej. Ampak dejstva kažejo, da gremo na bolje
               in se trudimo, povišali bomo minimalno plačo; kljub nasprotovanju gospodarstva. Ampak
               ne toliko, da bomo pa prizadeli ravno gospodarstvo, kar se bo negativno pokazalo
               nazaj.</p>
               <p>V letu 2014 je Urad za makroekonomske analize in razvoj ocenil, da je dvig minimalne
               plače v času krize vplival na izgubo 7 tisoč delovnih mest, na dolgi rok pa na 18
               tisoč delovnih mest. To, kar vi predlagate, je samo en del zgodbe. Vlada mora pa
               odgovorno gledati na celoto: na gospodarstvo, na delavce, na upokojence, na mlade in
               na vse druge podsisteme, ki delujejo v državi. In zato absolutno poudarjam, še kako
               nam je mar tudi za te z nizkimi dohodki; delamo za njih in bomo tudi v prihodnje.
               Hvala lepa.</p>
            </sp>
            <sp xml:id="SDZ7-Redna-26-2017-01-27.sp39">

               <speaker>PREDSEDNIK DR. MILAN BRGLEZ:</speaker>

               <p>Luka Mesec, imate besedo za postopkovno zahtevo, da se opravi razprava o
               odgovoru.</p>
            </sp>
            <sp xml:id="SDZ7-Redna-26-2017-01-27.sp40">

               <speaker>LUKA MESEC (PS ZL):</speaker>

               <p>Hvala za besedo, še zadnjič.</p>
               <p>Gospod premier, nisem vam očital, da ste nas pahnili v krizo; očitam pa vam, da iz
               krize vlečete samo 10 % najbogatejših. Ponavljam, tri leta imamo gospodarsko rast in
               se to ne pozna na blaginji večine prebivalcev. Minimalna plača se je v obdobju, ko se
               je gospodarstvo povečalo za 8 %, povečala za 1,6 evra. In zato kolegom in kolegicam
               predlagam, da se o tem, kako poskrbeti za blaginjo za vse, kako poskrbeti, da v
               Sloveniji ne bo več nikogar, ki bo delal, a od svojega dela ne bo mogel preživeti,
               kot se zdaj dogaja, resno pogovorimo v tem državnem zboru. In da se pogovorimo o tem,
               kakšno minimalno plačo bi imeli ob koncu mandata. Ker to, kar je gospod premier danes
               rekel, ni samo za nas, ampak za večino v tej državi nesprejemljivo. Hvala.</p>
            </sp>
            <sp xml:id="SDZ7-Redna-26-2017-01-27.sp41">

               <speaker>PREDSEDNIK DR. MILAN BRGLEZ:</speaker>

               <p>Luka Mesec, o vašem predlogu bo Državni zbor odločal danes, 30 minut po prekinitvi te
               točke.</p>
               <p>Gospa Iva Dimic, imate besedo, da zastavite vprašanje predsedniku Vlade Republike
               Slovenije dr. Miru Cerarju.</p>
            </sp>
            <sp xml:id="SDZ7-Redna-26-2017-01-27.sp42">

               <speaker>IVA DIMIC (PS NSi):</speaker>

               <p>Hvala za besedo. Spoštovani predsednik, spoštovani gospod predsednik Vlade!</p>
               <p>V zadnjem letu vi in vaši ministri veliko govorite o izboljšanju gospodarskih razmer
               v državi. Posledično sproščate številne varčevalne ukrepe in hkrati višate
               proračunske odhodke na številnih področjih. Naj omenim le dokapitalizacijo SDH in
               DUTB v višini 250 milijonov evrov, povišanje mase plač v javnem sektorju, ponovno
               uvedbo 2. januarja kot dela prostega dne in povišanje najnižje pokojnine za polno
               pokojninsko dobo brez dokupa, povišanje minimalne plače in še bi vam lahko naštevala.
               Spoštovani gospod predsednik Vlade, demografska slika Slovenje je dejansko izredno
               slaba, ena najslabših v Evropski uniji. Na to nas s svojimi ocenami opozarja tudi
               vladni Urad za makroekonomske analize in razvoj. Za normalno delovanje države oziroma
               vseh njenih podsistemov bi v naslednjih letih potrebovali približno 30 tisoč rojstev,
               trenutno jih ne dosegamo niti številke 20 tisoč. Trend pa je zaskrbljujoč, ker
               številka še vedno pada. Vlado vodite že več kot dve leti.</p>
               <p>Sprašujem vas:</p>
               <p>Ali ocenjujete, da ste v tem času dovolj naredili za družine in mlade?</p>
               <p>Katere ukrepe ste in boste sprejeli kot odziv na podatke Urada za makroekonomske
               analize in razvoj?</p>
               <p>Hvala vam za odgovor.</p>
            </sp>
            <sp xml:id="SDZ7-Redna-26-2017-01-27.sp43">

               <speaker>PREDSEDNIK DR. MILAN BRGLEZ:</speaker>

               <p>Predsednik Vlade Republike Slovenije dr. Miro Cerar, imate besedo za odgovor.</p>
            </sp>
            <sp xml:id="SDZ7-Redna-26-2017-01-27.sp44">

               <speaker>DR. MIROSLAV CERAR:</speaker>

               <p>Spoštovana poslanka Dimičeva, name ste naslovili vprašanje, ki je zelo aktualno za
               vse nas, za prihodnje generacije.</p>
               <p>Strinjam se z vami in tudi stroka ugotavlja, da so demografski trendi v Sloveniji ter
               v drugih državah zelo zaskrbljujoči. V vladi se tega zavedamo, pripravljamo
               strategijo dolgožive družbe, pripravljamo ukrepe, ki bodo tudi v prihodnje
               uveljavljeni. Nekaj smo že naredili, bom povedal; ampak dokler je stanje takšno,
               nikoli ni dovolj narejenega, zato si želimo narediti še več in bomo delali na tem.
               Ampak za izboljšanje položaja družin, torej za stimulacijo tega, da bi se družine
               razvijale, da bi bilo več otrok, smo že sprejeli oziroma še načrtujemo naslednje
               ukrepe. Najprej smo že povečali otroški dodatek za vse otroke v petem in šestem
               dohodkovnem razredu, vrnili smo jih na raven pred uveljavitvijo krize. In to velja za
               približno 97 tisoč otrok. Uvedli smo novo ureditev glede subvencije šolskih malic in
               kosil, s čimer smo razširili upravičen krog otrok do brezplačnega obroka v šoli. Kot
               veste, tu ste tudi poslanci zelo aktivno sodelovali. V letu 2016 smo zagotovili, da
               bo več očetovskega dopusta, če povem na splošno, ker ni možno podatkov predstaviti,
               ampak očetovski dopust bo širši. To v raziskavah kaže, da vpliva pozitivno na
               odločanje o drugem in naslednjih otrocih, če tudi očetje lahko jemljejo več dopusta
               in participirajo pri vzgoji otroka. V tem času, ki prihaja, v tem letu in naprej bomo
               dodatno poenostavili koriščenje starševskega in očetovskega dopusta, da bo bolj
               fleksibilno in dostopno več staršem. Uvedli bomo 30 dni starševskega dopusta za
               posvojitelje ali osebe, ki jim je otrok zaupan v vzgojo in varstvo z namenom
               posvojitve, za otroka, ki je mlajši od 15 let. Sistemsko bomo uredili tudi nekatere
               druge zadeve, to je mogoče nek bolj stranski ukrep, ampak tudi vinjetni sistem bomo
               prilagodili, da bodo olajšave za družine z več otroki.</p>
               <p>Potem smo spremenili dohodninsko lestvico z uveljavitvijo letos z novelo Zakona o
               dohodnini in tu so vpeljani vzvodi za nagrajevanje na ta način, da se tudi preprečuje
               odhod najboljšega kadra v tujino, kar pomeni spet tudi nek ukrep v korist mladih, da
               je perspektiva mladih boljša. Izvajamo programe za podporo v družini, ki so namenjeni
               pripravam na starševstvo, spodbujanju pozitivnega starševstva in krepitvi starševskih
               kompetenc, izboljšanju komunikacij in odnosov v družini, ustvarjalnemu in aktivnemu
               preživljanju prostega časa otrok in družin, lažjemu usklajevanju poklicnega in
               družinskega življenja, psihosocialni pomoči otrokom in staršem ter drugim vsebinam.
               Delamo na tem. Zavedamo se, da so ti izzivi pred nami, in to je nek proces, ki bo
               tekel vsa prihodnja leta. Bi pa nekaj povedal osebno in kot predsednik Vlade.
               Verjamem, da moramo vsi, tudi v politiki, vedno bolj spodbujati kulturo, da bomo kot
               družba in tudi kot posamezniki pokazali z besedami in dejanji, da si resnično želimo
               otrok; da si tisti starejši resnično želimo ali želijo vnukov; da bomo tudi kot
               posamezniki pomagali bodisi svojim otrokom bodisi svojim bližnjim, da se bodo lažje
               odločili za starševstvo. Vlada bo s sistemskimi in drugimi konkretnimi ukrepi
               nadaljevala. Tu seveda računam tudi na pomoč parlamenta, na ideje, na pomoč v
               zakonodajnih postopkih. Bomo pa hkrati tudi skušali spodbujati mentaliteto, da si
               bomo želeli otroke v tej družbi, da si bomo želeli za njih storiti čim več. In na to
               že kar zdaj javno apeliram in verjamem, da se mi boste mnogi pridružili. Naj bo več
               otrok, naj bo več vnukov, sinov, hčera, pomagajmo jim in pomagajmo staršem tudi na
               osebni ravni. Hvala.</p>
            </sp>
            <sp xml:id="SDZ7-Redna-26-2017-01-27.sp45">

               <speaker>PREDSEDNIK DR. MILAN BRGLEZ:</speaker>

               <p>Gospa Iva Dimic, imate besedo, da zahtevate dopolnitev odgovora.</p>
            </sp>
            <sp xml:id="SDZ7-Redna-26-2017-01-27.sp46">

               <speaker>IVA DIMIC (PS NSi):</speaker>

               <p>Hvala za odgovor, spoštovani predsednik Vlade.</p>
               <p>Sicer nekateri ukrepi, ki ste jih našteli, so bili mogoče nekoliko bolj socialni
               ukrepi, ne toliko ukrepi v podporo družine. Sem pa vesela tega, da ste se jasno
               tukaj, v tem državnem zboru zavzeli za položaj družin, v podporo družinam in pozvali
               tudi celoten parlament, s tem sem razumela tudi nas, stranke, da sodelujemo pri tem.
               Zato sem res še posebej vesela, ker bomo mi ravno danes vložili v proceduralno
               obravnavo predlog novele ZUJF, ki se dejansko dotika najbolj pomembnega dela naše
               družbe, to je družin, njihovega položaja in tudi transferjev, ki so namenjeni
               družinam. Tukaj imam v mislih polno porodniško nadomestilo, otroški dodatek tudi za
               sedmi in osmi razred, brezplačni vrtec za drugega oziroma nadaljnje otroke znotraj
               družine, subvencije za prvo reševanje stanovanjskega vprašanja, kar je zelo pomembno
               tudi za mlade. To je tudi mladim namenjeno, da se vendarle nazaj pride do subvencij
               za prvo reševanje; in seveda tudi še ostale ukrepe. Glede na vaše besede vidim, da je
               to ena izmed priložnosti že danes, da preidete od besed k dejanjem; in zato se vam
               zahvaljujem.</p>
            </sp>
            <sp xml:id="SDZ7-Redna-26-2017-01-27.sp47">

               <speaker>PREDSEDNIK DR. MILAN BRGLEZ:</speaker>

               <p>Predsednik Vlade Republike Slovenije dr. Miro Cerar, imate besedo za dopolnitev
               odgovora.</p>
            </sp>
            <sp xml:id="SDZ7-Redna-26-2017-01-27.sp48">

               <speaker>DR. MIROSLAV CERAR:</speaker>

               <p>Hvala lepa.</p>
               <p>Naj najprej rečem, da me veseli, da bomo pri teh zadevah sodelovali. Tudi vlada je
               že izrazila, že določila taisti namen, ki ste ga zdaj na nek način s to vašo pobudo
               izkazali. Tudi mi smo se že odločili, da bomo prihodnje leto zagotovo sprostili še te
               ukrepe v tako imenovanem zloglasnem ZUJF; vemo, kdaj je bil sprejet. Bil je čas
               krize, bilo je težko, pa vendar. Tudi te ukrepe je treba sprostiti. Ampak zaradi
               nekega normalnega procesa, da ne bomo delali v sistemu prehudih skokov naprej in
               povzročili neke motnje, načrtujemo to storiti takoj v prihodnjem letu. V tem pogledu
               smo popolnoma usmerjeni k istemu cilju. Gre samo za vprašanje časovne dimenzije.
               Vlada mora tukaj poskrbeti, da procesi potekajo na ta način, da so uravnoteženi in
               primerni času. Če gledamo naprej v prihodnost, je pa tako zelo pomembno, da bodo tudi
               vsi drugi ukrepi, sistemski in konkretni, po obsegu in intenzivnosti naraščali, kajti
               demografska slika Slovenije je ta hip resnično zaskrbljujoča, kot v številnih drugih
               evropskih državah. Ampak to nas ne sme nekako omrtviti. Mi imamo rešitve, jih iščemo
               še naprej, tiste dodatne. Verjamem, da bomo tudi temu izzivu kos, ampak bomo morali
               pa skupaj sodelovati na najbolj razumen način. Hvala lepa.</p>
            </sp>
            <sp xml:id="SDZ7-Redna-26-2017-01-27.sp49">

               <speaker>PREDSEDNIK DR. MILAN BRGLEZ:</speaker>

               <p>Gospa Iva Dimic, imate besedo za postopkovno zahtevo, da se opravi razprava o
               odgovoru.</p>
            </sp>
            <sp xml:id="SDZ7-Redna-26-2017-01-27.sp50">

               <speaker>IVA DIMIC (PS NSi):</speaker>

               <p>Hvala lepa.</p>
               <p>Tudi jaz predlagam, da bi danes glasovali o razpravi. Seveda o razpravi, kateri
               ukrepi so najbolj potrebni, da bi vendarle Slovenija lahko kljubovala demografskim
               kazalnikom, da bi sami lahko poskrbeli tudi za svoje prihodnje rodove, za svojo
               prihodnost. Nekoliko sem mogoče razočarana, ker tako pomembno tematiko, kot je
               izboljšanja stanja glede novih rojstev, glede stanja mladih v državi, prelagati na
               naslednje leto. Zdi se mi, da je to neprimerno, še posebej zato, ker poslanci Nove
               Slovenije že danes vlagamo v obravnavo predloge, ki bi dejansko pomagali in so že
               pomagali v letih, ko smo imeli večje število rojstev, bolj poskrbljeno za družine v
               tej državi, da se to prelaga še na naslednje leto, ko praktično vemo, da bo naslednje
               leto volilno leto in potem bodo ostale samo obljube. Zato predlagam razpravo v
               Državnem zboru. Hvala.</p>
            </sp>
            <sp xml:id="SDZ7-Redna-26-2017-01-27.sp51">

               <speaker>PREDSEDNIK DR. MILAN BRGLEZ:</speaker>

               <p>Gospa Iva Dimic, o vašem predlogu bo Državni zbor odločal danes, 30 minut po
               prekinitvi te točke.</p>
               <p>Dr. Simona Kustec Lipicer, imate besedo, da zastavite vprašanje predsedniku Vlade
               Republike Slovenije dr. Miru Cerarju.</p>
            </sp>
            <sp xml:id="SDZ7-Redna-26-2017-01-27.sp52">

               <speaker>DR. SIMONA KUSTEC LIPICER (PS SMC):</speaker>

               <p>Najlepša hvala, spoštovani predsednik.</p>
               <p>Danes ta razprava oziroma vprašanja kažejo, da je za našo vlado omejitev samo nebo;
               kar je zelo dobro, ker kaže na to, da delo, ki je bilo do sedaj opravljeno, prinaša
               takšne sadove; da se lahko pogovarjamo o tovrstni prihodnosti, o viziji, o družbenem
               in gospodarskem napredku, predvsem pa verjamem, da dobrobiti, blagostanju v tej
               državi. Številke to dokazujejo, to smo že danes slišali, zato škoda izgubljati čas,
               da to ponavljamo. Po drugi strani pa se tudi zavedamo tega, da odgovorna vlada
               postavlja odgovorne prioritete za prihodnost. Ne vse povprek, ne zgolj in vedno samo
               nekaj, kar se zdi na prvo žogo všečno, ker nima zelo natančnih ocen tega, kdo z
               določenimi ukrepi pridobi in kdo velikokrat na ta račun tudi lahko izgubi.</p>
               <p>Zato me zanima, predsednik Vlade:</p>
               <p>V razmerah, v katerih smo danes, v razmerah pozitivne gospodarske in družbene rasti
               ter napredka, ki je bilo ustvarjeno skozi zadnja leta, absolutno zelo pomembno v letu
               2016, ne samo z ukrepi vlade, ampak tudi z zelo pomembno podporo, ki smo jo s temi
               rešitvami dajali tudi na koalicijski strani v Državnem zboru, kakšne so ključne
               prioritete vašega delovanja, našega skupnega delovanja v letu 2017, predvsem z vidika
               prioritet za ljudi, zaradi česar smo, verjamem, vsaj v tem mandatu vsi prvenstveno
               tukaj?</p>
               <p>V času, ko imamo napredek, v času, ko se tudi zelo počasi, vendar pa vidno, s
               številkami dokazano, znižujejo socialna izključenost, potrebe po socialni pomoči,
               prvenstveno brezposelnost; po drugi strani višajo ocene o zadovoljstvu ljudi v
               njihovem vsakdanu, življenju v tej državi, podatki, ki kažejo na potrebo ljudi po
               varnosti.</p>
               <p>Kaj so torej v takšnih družbenih okoliščinah in potrebah prioritete naše vlade v
               letu, ki je pred nami?</p>
               <p>Hvala lepa.</p>
            </sp>
            <sp xml:id="SDZ7-Redna-26-2017-01-27.sp53">

               <speaker>PREDSEDNIK DR. MILAN BRGLEZ:</speaker>

               <p>Predsednik Vlade Republike Slovenije dr. Miro Cerar, imate besedo za odgovor.</p>
            </sp>
            <sp xml:id="SDZ7-Redna-26-2017-01-27.sp54">

               <speaker>DR. MIROSLAV CERAR:</speaker>

               <p>Hvala lepa.</p>
               <p>Spoštovana poslanka Kustec Lipicer! Res je, kazalci so zelo pozitivni, ampak ne samo
               gospodarski in tisti, ki se največkrat poudarjajo. Naj samo omenim, da smo že v letu
               2015 največ izdatkov namenili ravno za socialno zaščito, in sicer 17,4 % bruto
               domačega proizvoda, pa za zdravstvo tudi 6,7 % BDP. Zelo uravnoteženo peljemo to
               zgodbo naprej.</p>
               <p>Kaj pa so prioritete za letos? Na Vladi smo jih določili po posameznih ministrstvih,
               teh je zelo veliko. Zelo veliko se bo dogajalo, gradili bomo, obnavljali ceste,
               železnice, marsikaj. Ampak tisto, kar želim poudariti, je naslednje. Prvič – varnost,
               drugič – zdravstvo, tretjič – modernizacija infrastrukture, četrtič – mladi. Naj
               začnem pri varnosti. Vsi vemo, da moramo zaradi spremenjenih mednarodnih okoliščin
               vložiti več napora v to, da zagotovimo v Sloveniji varnost našim državljankam in
               državljanom. Vidimo, kaj se dogaja okoli nas, bliže in dlje od nas, zato tudi
               povečujemo sredstva za policijo, za vojsko, za obveščevalne dejavnosti, torej za
               Sovo, moderniziramo te strukture, jih razvijamo in prilagajamo izzivom sedanjega
               časa. To bo tudi prineslo varnost na drugih področjih, denimo v cestnem prometu in
               tako naprej. Ampak bistvena je tista osnovna varnost, ki je predpostavka tega, da
               lahko potem uživamo tudi temeljne človekove pravice. Kajti če ni varnosti, ni svobode
               gibanja. Če ni varnosti, ni svobode mišljenja; potem se družba stisne v nek strah, ne
               deluje gospodarstvo, ne delujejo podsistemi, smo v krču. Zato je varnost tako zelo
               pomembna, zato bomo tu izrazito intenzivno delovali, da jo bomo zagotavljali.</p>
               <p>Zdravstvo. Že dobri dve desetletji čakamo na reformo. Zdaj smo po prvih korakih
               vstopili v njeno ključno fazo. Zakoni bodo kmalu prišli v Državni zbor. Vemo, o
               katerih govorim, kar cel paket reformnih zakonov je zdaj na mizi, v javni razpravi, v
               zadnjih usklajevanjih, na Vladi, nekateri so že v Državnem zboru. In zdaj bomo morali
               skupaj, vlada in poslanci, storiti tisti odločilen korak, da po toliko letih neke
               prakse, ki niso več ustrezne, nek sistem, ki ga je treba prenoviti, prenovimo. In
               tukaj apeliram na vse vas, pa tudi na druge deležnike, tudi na tiste v zdravstvu in
               povsod, da smo konstruktivni, da si pomagamo; in ne da si, kot se včasih tukaj in tam
               dogaja, nagajamo. Moramo stopiti tukaj skupaj, narediti nekaj za naše ljudi. Vsi smo
               tisti, ki smo lahko danes, jutri pacienti. Narediti nekaj za naše zdravnike,
               medicinske sestre, tehnike, babice, vse tiste, ki delajo v zdravstvu, da bomo šli
               lahko kot družba normalno naprej. In tukaj bo zelo močen poudarek in še posebej na
               skrajševanju čakalnih vrst. To je nekaj, nad čemer že sedaj intenzivno delamo in
               pričakujem v prihodnjih mesecih prve vidne rezultate.</p>
               <p>Modernizacija infrastrukture je izjemno pomembna, ker vemo, da je bilo okoli 50 %
               slovenskih cest, ko smo sprejeli ta mandat, dotrajanih. Obnove potekajo zelo
               intenzivno na železniški infrastrukturi na cestni, povezujemo našo Slovenijo, da bo
               dovolj zelena, pa da bomo kljub temu povezani; to je pomembno za gospodarstvo. To je
               pomembno tudi za varnost v cestnem prometu, ki sem ga že omenil. Skratka izboljšati
               to infrastrukturo in potem gremo tudi v posamezne projekte. Lahko vprašate prebivalce
               Kočevja, koliko jim bo denimo pomenila modernizacija železniške proge, da bodo imeli
               po skoraj petdesetih letih odsotnosti ponovno vzpostavljen potniški promet in
               modernizacijo, torej boljši pretok za tovorni promet in tako naprej. To so potem
               konkretne zadeve. In seveda drugi tir. Smo v odločilni fazi, ko vzpostavljamo
               dokončno javnofinančno strukturo, ko se sedaj intenzivno dela na tem, da gremo na
               razpis za evropska sredstva, ko pripravljamo razpis za pripravljalna dela. Letos bodo
               ta dela morala steči.</p>
               <p>Potem so tukaj še mladi. Jamstvo za mlade. Samo v letu 2017 bomo namenili 62
               milijonov za program Jamstvo za mlade. Vajeništvo – kot prva vlada uvajamo po dolgih
               časih nekaj, kar je za gospodarstvo ključno. Vajeništvo, da bodo poklicna znanja, da
               bodo kompetentna znanja, da bodo mladi hitreje zaposljivi in da bodo podjetja imela
               takoj na voljo mlado delovno silo, usposobljeno in dobro. Imamo programe za
               spodbujanje podjetništva in razne podpore. Ravno včeraj smo dali dodatna 2,2
               milijonov za otroške in mladinske športne reprezentance, da bodo mladi tudi bolj
               zdravi, da bodo se lažje vključili v družbo. Jaz verjamem v mlade in mladi prinašajo
               optimizem <stage>/ izklop mikrofona/</stage></p>
            </sp>
            <sp xml:id="SDZ7-Redna-26-2017-01-27.sp55">

               <speaker>PREDSEDNIK DR. MILAN BRGLEZ:</speaker>

               <p>Dr. Simona Kustec Lipicer, imate besedo, da zahtevate dopolnitev odgovora.</p>
            </sp>
            <sp xml:id="SDZ7-Redna-26-2017-01-27.sp56">

               <speaker>DR. SIMONA KUSTEC LIPICER (PS SMC):</speaker>

               <p>Hvala lepa, predsednik.</p>
               <p>Ocenjujem, da vam je zmanjkalo malo časa. Zaradi tega bi izkoristila to priložnost
               in vam podarila še nekaj minut; ne toliko vam kot državljankam in državljanom. Moramo
               vsi skupaj slišati, kakšni so v resnici načrti za boljši jutri naše države s strani
               naše vlade. Tisto, kar bi na koncu želela reči, predsednik, vam, vladni ekipi, vsem
               nam tukaj, predvsem pa državljankam in državljanom, da želim v imenu celotne
               Poslanske skupine Stranke modernega centra dobro, složno, predvsem pa sodelovalno in
               potrpežljivo leto 2017. <stage>/ oglašanje iz dvorane/</stage> In hkrati tudi dajem zavezo, da bo
               naša poslanska skupina v takšnih politikah enotno in konstruktivno sodelovala tudi
               letos za to državo in za njene ljudi. Hvala lepa.</p>
            </sp>
            <sp xml:id="SDZ7-Redna-26-2017-01-27.sp57">

               <speaker>PREDSEDNIK DR. MILAN BRGLEZ:</speaker>

               <p>Predsednik Vlade Republike Slovenije dr. Miro Cerar, imate besedo za dopolnitev
               odgovora.</p>
            </sp>
            <sp xml:id="SDZ7-Redna-26-2017-01-27.sp58">

               <speaker>DR. MIROSLAV CERAR:</speaker>

               <p>Hvala lepa.</p>
               <p>Vsem tistim, ki se jim zdi zabavna ta misel, da bi bili složni in enotni v letu
               2017, bi rekel takole – če ne bomo, ne bomo naredili dovolj za naše državljane. Zato
               me osebno prizadene, ko gledam ta posmeh, te misli. Četudi razumem, da prihajamo v
               neko predvolilno obdobje, ampak verjamem, da moramo tudi v tem obdobju delati,
               stopiti skupaj za naše državljanke in državljane, za naše mlade. Kaj naj si pa
               mislijo, če gledajo, da se jim nekateri posmehujejo na ta način, kako pa bomo složni.
               Mislim, da moramo vsaj pri ključnih zadevah, kljub temu da promoviramo vsak sebe v
               predvolilnem času, ki bo prišel letos ali drugo leto, narediti več. Prej nisem imel
               dovolj časa, jaz bi lahko eno uro govoril o teh prioritetah. Mi bomo v letu 2017
               namenili 200 milijonov evrov za obnovo državnih cest ter 200 milijonov evrov za
               obnovo in gradnjo železnic. Posebej še projekt drugi tir, ki je dodatno k temu. Zato
               sem šel tudi v preteklih dneh na Češko, na Poljsko, da sem dobil še dodatno podporo
               za ta projekt, ki ga izkazujeta tudi Slovaška in Madžarska, s katero smo v nenehnih
               vsakodnevnih stikih. Delamo za prihodnost Slovenije. In komur se zdi to zabavno,
               smešno oziroma takšna izjava cinična, naj se zamisli nad tem.</p>
               <p>Jaz verjamem v to, da moramo letos narediti te ključne zadeve, omenil sem zdravstvo,
               mlade. Prvič po šestih letih namenjamo več denarja za znanost. Če se znanost ne
               razvija, ni razvoja gospodarstva, če ne sodeluje dobro z gospodarstvom – enako. Če ni
               za razvoj znanosti dovolj investicij in podpore, če ni dovolj denarja za študente in
               za študij, ne bomo imeli uspešnih rodov, ki prihajajo za nami. Tudi to je denimo nek
               takšen ukrep in teh bi lahko naštel še veliko. Zahvaljujem se za to dodatno možnost,
               da sem spregovoril, rekel bi pa to ravno, ko govorim o mladih. Pri mnogih mladih – in
               z njimi se veliko srečujem, ne samo mladih podjetnikih ali raziskovalcih, tudi tistih
               srednješolcih, ki so inovativni, ki žarijo, ki se jim lepo širijo oči, ko imajo pred
               seboj idejo, da bodo nekaj delali za to družbo in zase –, pri teh vidim to, kar bi
               želel videti pri vseh: več optimizma, več samozavesti. Kajti Slovenci še kako zmoremo
               in znamo, samo moramo to vzdušje v družbi razviti, da se bomo lotevali projektov, da
               bomo sodelovali. Jaz verjamem, da ravno s temi prioritetami vlade in z mnogimi
               drugimi; tudi s tem, ko pripeljemo pomembne investicije v Slovenijo. Veste, da bomo
               pripeljali Magno, Yaskawo in tako dalje. To so delovna mesta, to je dokaz, da
               Slovenija postaja država z ugledom, da najuglednejša japonska, kanadska podjetja,
               multinacionalke z ugledom, z dobrimi poslovnimi modeli, ki bodo prinesli zaposlitve,
               prihajajo k nam. In na tem bomo delali in še na marsičem. Hvala lepa.</p>
            </sp>
            <sp xml:id="SDZ7-Redna-26-2017-01-27.sp59">

               <speaker>PREDSEDNIK DR. MILAN BRGLEZ:</speaker>

               <p>Predsedniku Vlade Republike Slovenije se zahvaljujem za podane odgovore.</p>
               <p>Postopkovno, gospod Jože Tanko.</p>
            </sp>
            <sp xml:id="SDZ7-Redna-26-2017-01-27.sp60">

               <speaker>JOŽE TANKO (PS SDS):</speaker>

               <p>Hvala lepa, gospod predsednik.</p>
               <p>Jaz bi vas prosil, če predsednika Vlade opomnite ali pa pozovete, da nam da nek
               opomnik, pri katerih stvareh naj bomo složni: pri nespoštovanju Ustave, pri
               neizvrševanju odločb Ustavnega sodišča; pri tem da zagovarjate neizvedbo zdravstvene
               reforme in kršite zaveze, sami ste postavili datume na tiskovni konferenci in od tega
               ni nič. Ali bomo složni pri tem, da bomo tolerirali uporabo tajnih uradnih aktov v
               postopkih proti državljanom in tako naprej?</p>
            </sp>
            <sp xml:id="SDZ7-Redna-26-2017-01-27.sp61">

               <speaker>PREDSEDNIK DR. MILAN BRGLEZ:</speaker>

               <p>Kaj je tukaj postopkovno?</p>
            </sp>
            <sp xml:id="SDZ7-Redna-26-2017-01-27.sp62">

               <speaker>JOŽE TANKO (PS SDS):</speaker>

               <p>Gospod predsednik, kar tako na splošno pozivati kogarkoli, da bomo složni, je
               nepotrebno in nesmiselno. Definirajte zadeve in potem pozivajte vse tiste, ki tukaj
               sedimo, da bomo složni, pri dobrih projektih …</p>
            </sp>
            <sp xml:id="SDZ7-Redna-26-2017-01-27.sp63">

               <speaker>PREDSEDNIK DR. MILAN BRGLEZ:</speaker>

               <p>Pa ni za razpravo mišljeno postopkovno; vi pa razpravljate s predsednikom Vlade in
               dejansko nič postopkovnega …</p>
            </sp>
            <sp xml:id="SDZ7-Redna-26-2017-01-27.sp64">

               <speaker>JOŽE TANKO (PS SDS):</speaker>

               <p>Jaz pozivam vas, da to zagotovite, da bomo dobili podlago …</p>
            </sp>
            <sp xml:id="SDZ7-Redna-26-2017-01-27.sp65">

               <speaker>PREDSEDNIK DR. MILAN BRGLEZ:</speaker>

               <p>Ne, to je čista zloraba postopkovnega za vsebinsko razpravo, ki je ne bom dovolil več
               v tem državnem zboru.</p>
            </sp>
            <sp xml:id="SDZ7-Redna-26-2017-01-27.sp66">

               <speaker>JOŽE TANKO (PS SDS):</speaker>

               <p>Potem pa samo neumnosti še govorimo. Dobro, hvala lepa.</p>
            </sp>
            <sp xml:id="SDZ7-Redna-26-2017-01-27.sp67">

               <speaker>PREDSEDNIK DR. MILAN BRGLEZ:</speaker>

               <p>Ste povedali vse o sebi.</p>
               <p>Postopkovno, gospod Franc Jurša.</p>
            </sp>
            <sp xml:id="SDZ7-Redna-26-2017-01-27.sp68">

               <speaker>FRANC JURŠA (PS DeSUS):</speaker>

               <p>Hvala za besedo, gospod predsednik.</p>
               <p>Pa naj mi kolegica Simona ne zameri, ampak to postopkovno vprašanje se mi je porajalo
               že nekaj časa nazaj, večkrat se mi je porajalo. Predvsem takrat, ko poslanke in
               poslanci nagovarjajo državljanke in državljane. V preteklosti, vsaj kolikor sem jaz
               poslanec v Državnem zboru, vsaj v prvem in drugem mandatu se to ni počelo.
               Državljanke in državljane se ne nagovarja iz klopi, njim sporočajo besede, ki jih
               izgovoriš. Zdaj pa je to vsesplošna praksa. Pa bi želel, da se na enem izmed
               naslednjih sestankov Kolegija tudi o tej zadevi spregovori in se reče – ja ali
               ne.</p>
            </sp>
            <sp xml:id="SDZ7-Redna-26-2017-01-27.sp69">

               <speaker>PREDSEDNIK DR. MILAN BRGLEZ:</speaker>

               <p>Bom sprejel to vaše postopkovno, da spregovorimo na sestanku Kolegija, po možnosti
               najprej na pripravljalnem sestanku Kolegija, ker če bi me izzvali, da bi se moral
               sedaj opredeliti, to ne bi bilo dobro.</p>
               <p>V skladu z 247. členom Poslovnika Državnega zbora prehajamo na poslanski vprašanji,
               postavljeni na 25. seji Državnega zbora.</p>
               <p>Minister za pravosodje mag. Goran Klemenčič bi moral odgovoriti na vprašanje dr.
               Vinka Gorenaka v zvezi z zakonskimi predlogi Ministrstva za pravosodje ter dr. Franca
               Trčka v zvezi s pisanjem zakonodaje po naročilu globalnih korporacij. Vendar je danes
               minister odsoten zaradi udeležbe na neformalnem zasedanju Sveta Evropske unije za
               pravosodje in notranje zadeve v Valletti.</p>
               <p>Poslanca sprašujem, če vztrajata pri ustnem odgovoru ali morda želita pisni odgovor
               ministra?</p>
               <p>Prosim.</p>
            </sp>
            <sp xml:id="SDZ7-Redna-26-2017-01-27.sp70">

               <speaker>DR. VINKO GORENAK (PS SDS):</speaker>

               <p>Ja, ustni, seveda. Hvala.</p>
            </sp>
            <sp xml:id="SDZ7-Redna-26-2017-01-27.sp71">

               <speaker>PREDSEDNIK DR. MILAN BRGLEZ:</speaker>

               <p>Ustni. Minister bo na vaše vprašanje odgovori ustno na naslednji seji zbora.</p>
               <p>Prehajamo na vprašanja poslank in poslancev v prvem krogu.</p>
               <p>Gospod Franc Breznik, imate besedo, da zastavite vprašanje ministru za gospodarski
               razvoj in tehnologijo gospodu Zdravku Počivalšku ter ministru za zunanje zadeve
               gospodu Karlu Erjavcu.</p>
            </sp>
            <sp xml:id="SDZ7-Redna-26-2017-01-27.sp72">

               <speaker>FRANC BREZNIK (PS SDS):</speaker>

               <p>Najlepša hvala.</p>
               <p>Iz samohvaljenja prihajamo nazaj v realne probleme, v realni sektor, tisti sektor,
               ki največ doda v proračun Republike Slovenije. To je predvsem izvozni sektor in
               ljudje, ki delajo na zahodnih tržiščih. Moje vprašanje, spoštovana ministra, minister
               za gospodarstvo in minister za zunanje zadeve, se tiče dopisa, ki sta ga prejela 10.
               januarja 2017 s strani Gospodarske zbornice in Obrtne zbornice glede problemov naših
               obrtnikov, prevoznikov in ostalih ljudi, ki delajo na področju Republike Avstrije. V
               zvezi s problemi, ki jih je uvedel tako imenovani Lohn- und
               Sozialdumping-Bekämpfungsgesetz, ki so ga uvedli 1. januarja 2017 in močno omejuje,
               lahko rečemo, da celo diskriminira slovenske delavce, slovenske podjetnike, slovenske
               prevoznike na področju Republike Avstrije. Naj povem, da dela na področju Republike
               Avstrije več kot 100 podjetij, približno 20 tisoč posameznikov iz Slovenije. Ta
               zakonodaja uvaja več zakonov, uvaja predvsem strožji sistem jamstev, ki jih mora v
               primeru ugotovljenih nepravilnosti plačati podjetje oziroma naročnik storitve. Druga
               težava je, da ta jamstva možno vplivajo tudi na poslovanje podjetij v smislu, da
               morajo podjetja zagotoviti …, torej spodkopava likvidnost podjetij. Imamo primere, ko
               organi predpišejo določene varščine v višini 35 tisoč evrov in kazni, ki so se
               največkrat ne podeseterile, ampak postoterile po novem sistemu; recimo 11 tisoč evrov
               kazni pri recimo varščini 35 tisoč evrov in tako naprej.</p>
               <p>Oba ministra, ministra za gospodarstvo in ministra za notranje zadeve sprašujem:</p>
               <p>Kaj sta glede na svoj resor naredila v tem trenutku za podjetja, ki so jih doletele
               nenormalne kazni?</p>
               <p>Sosednja Republika Avstrija pripravlja prefinjene birokratske ovire za ta podjetja in
               največkrat si tudi njihovi inšpektorji z različnih področij napačno razlagajo zakone.
               Tudi to je ugotovila odvetniška družba Vouk iz sosednje avstrijske Koroške, ki
               največkrat zastopa naše podjetnike.</p>
               <p>Zanima me:</p>
               <p>Kateri so prvi ukrepi, ki sta jih peljala Ministrstvo za gospodarsko, predvsem pa
               Ministrstvo za zunanje zadeve?</p>
               <p>Najlepša hvala, spoštovana ministra, za odgovor.</p>
            </sp>
            <sp xml:id="SDZ7-Redna-26-2017-01-27.sp73">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Prvi bo odgovoril minister za zunanje zadeve gospod Karl Erjavec.</p>
               <p>Izvolite.</p>
            </sp>
            <sp xml:id="SDZ7-Redna-26-2017-01-27.sp74">

               <speaker>KARL VIKTOR ERJAVEC:</speaker>

               <p>Hvala lepa za besedo. Tudi z moje strani vse lepo pozdravljam, zlasti se pa tudi
               zahvaljujem za poslansko vprašanje.</p>
               <p>Lahko povem, da se s tem problemom ukvarjamo že ves čas, to se pravi od takrat, ko
               je začel veljati nov zakon o preprečevanju plačilnega in socialnega dumpinga; od
               takrat naprej so naši podjetniki naleteli na zelo hude težave. Zato smo se odločili,
               da se povežemo skupaj z Ministrstvom za gospodarstvo, tudi z Ministrstvom za
               infrastrukturo, ker tukaj imajo tudi prevozniki svoje težave. Smo tudi v stalnem
               kontaktu z Gospodarsko zbornico Slovenije, s Štajersko gospodarsko zbornico, ker smo
               o tej problematiki razpravljali že lansko leto, ker je bil že prisoten strah, da se
               bo na podlagi tega zakona začela drugačna obravnava. Tukaj gre za vprašanje, ali so
               zakonske določbe tega novega zakona in izvajanje tega zakona usklajeno in v skladu s
               prakso pravil notranjega prava Evropske unije. Zato je bil naš prvi korak, da smo na
               veleposlaništvu v Avstriji, na Dunaju pripravili celovito informacijo za vse naše
               podjetnike, kaj so te nove zahteve zakona, na kaj morajo paziti; zlasti zato, ker smo
               ugotovili, da so okrepljene inšpekcije s strani avstrijskih organov, kadar gre za
               slovenske podjetnike. V njihovo zaščito, prvo, kar je, da imajo vso potrebno
               dokumentacijo, vse tisto, kar pač ta zakona zahteva. Moram povedati, da so se
               posamezni podjetniki v zvezi s tem tudi pritožili in da jih zastopa – tukaj so v
               kontaktu z našim generalnim konzulatom v Celovcu – odvetniška pisarna Grilc Vouk Škof
               iz Celovca.</p>
               <p>Lahko povem, da smo stalno tudi v kontaktu z veleposlaništvi sosednjih držav, zlasti
               bi omenil Češko, Poljsko, Slovaško in Madžarsko, ker tudi oni imajo podobne probleme.
               Mi smo se tudi obrnili na avstrijsko veleposlaništvo v Sloveniji in jih pač zaprosili
               za določena pojasnila, ki so povezana s tem zakonom in z njegovim izvajanjem. Zlasti
               smo pa tudi izrazili zaskrbljenost, ker imamo občutek, da gre za diskriminatorno
               obravnavo naših podjetnikov. Naj povem, da smo v tem tednu imeli tudi sestanek na
               Ministrstvu za zunanje zadeve, kjer so bili prisotni vsi resorji, o katerih sem
               govoril, in tudi Gospodarska zbornica ter Obrtna zbornica. Tam smo sprejeli tudi
               določene sklepe, ki pomenijo nadaljevanje ukvarjanja s to problematiko. V zvezi s tem
               bi tudi rad povedal, da smo predstavništvu v Bruslju dali točna navodila, da naj se
               preveri, kaj pomeni ta zakon vizavi pravnega reda Evropske unije. Zlasti apeliram na
               Evropsko komisijo, da naj pospešeno obravnavajo pritožbe s strani naših podjetnikov,
               ker to je tista prava pot, ki lahko omogoči, da lahko ugotovimo, ali dejansko gre
               tukaj za nediskriminatorno obravnavo naših podjetnikov s strani avstrijskih državnih
               organov. Sedaj bi pa prepustil besedo še ministru … <stage>/ izklop mikrofona/</stage></p>
            </sp>
            <sp xml:id="SDZ7-Redna-26-2017-01-27.sp75">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Minister za gospodarski razvoj in tehnologijo gospod Zdravko Počivalšek, izvolite.
           </p>
            </sp>
            <sp xml:id="SDZ7-Redna-26-2017-01-27.sp76">

               <speaker>ZDRAVKO POČIVALŠEK:</speaker>

               <p>Spoštovani predsedujoči, poslanke in poslanci!</p>
               <p>Gospod poslanec Breznik, hvala za vprašanje tudi z moje strani. Republika Slovenija
               goji z Republiko Avstrijo zelo intenzivne partnerske odnose na številnih področjih;
               to velja tudi za tesno gospodarsko sodelovanje. Na žalost pa se zaradi razmer, ki so
               na terenu, na Ministrstvu za gospodarski razvoj in tehnologijo že dlje časa ukvarjamo
               in spremljamo vse dejavnike, ki vplivajo na reševanje te problematike. Naša podjetja
               se s tem srečujejo v Avstriji, in sicer podjetja, ki opravljajo čezmejne storitve,
               posebej pa prevozni del. Dejstvo je, da Republika Avstrija že dlje časa namerno,
               načrtno izvaja politiko varovanja svojega trga dela in storitev. To sicer dela na
               podlagi njihove nacionalne zakonodaje s področja preprečevanja plačilnega in
               socialnega dumpinga; vendar pa je način njenega izvajanja v popolnem nasprotju z
               načeli prostega pretoka storitev na notranjem trgu Evropske unije.</p>
            </sp>
            <sp xml:id="SDZ7-Redna-26-2017-01-27.sp77">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Breznik, zahtevate dopolnitev odgovora?</p>
               <p>Izvolite.</p>
            </sp>
            <sp xml:id="SDZ7-Redna-26-2017-01-27.sp78">

               <speaker>FRANC BREZNIK (PS SDS):</speaker>

               <p> Najlepša hvala.</p>
               <p>Torej spremljate situacijo, kot vidim odgovore. Nekajkrat ste se sestali, predvsem z
               našo obrtno zbornico. Kot ministra imata tudi ostale mehanizme, s katerimi lahko
               pritisnete, predvsem na avstrijsko vlado, na avstrijska ministrstva, ki so
               specializirana za ta področja. Prvič, treba se je zavedati, spoštovana ministra, da
               avstrijska sodišča pred spreminjanjem te zakonodaje niso povprašala za mnenje Sodišča
               Evropske unije, kar bi morala storiti. S spremembami, ki jih je uvedla s 1. januarjem
               2017, Avstrija namiguje na zaprtje trga, zato novonastala situacija lahko pelje tudi
               do morebitne pritožbe na Evropsko komisijo. Ne samo da imata možnost, da sta vidva
               tista, ki peljeta bilateralne dogovore z ministrstvi v Avstriji, tako en kot drugi,
               ampak s pritožbo se lahko obrnete na Evropsko komisijo. Lahko zaprosita za mnenje
               Sodišče Evropske unije, ki je pristojno za razlago evropske zakonodaje. In ta razlaga
               je tista, ki velja. In tu je problem. Naj navedem, spoštovana ministra, nekaj takšnih
               praks, zaostritve birokratskih zahtev so se nesorazmerno zaostrile tudi za najmanjše
               delikte, za najmanjši prekršek, torej da manjka en sam papir ali pa da ga prepozno
               vložijo. Recimo kazni za prevoznike, če govorimo za prevoznike, so po novi ureditvi
               80 tisoč evrov za isti prekršek, kar je bilo pred nekaj leti 700 evrov.</p>
               <p>Želim še izvedeti:</p>
               <p>Ali sta naredila še kaj več razen tega, da ste se sestali ali da spremljate
               situacijo?</p>
               <p>Ali nameravata tudi kaj narediti v tej smeri, kar sem tudi sam predlagal?</p>
               <p>Najlepša hvala za odgovor.</p>
            </sp>
            <sp xml:id="SDZ7-Redna-26-2017-01-27.sp79">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod minister Zdravko Počivalšek, izvolite.</p>
            </sp>
            <sp xml:id="SDZ7-Redna-26-2017-01-27.sp80">

               <speaker>ZDRAVKO POČIVALŠEK:</speaker>

               <p>Nov avstrijski zakon o preprečevanju plačilnega in socialnega dumpinga je po 1. 1.
               2017 resnost situacije zaostril do skrajnih meja. Mi mislimo, da posredno
               diskriminira naša oziroma vsa tuja podjetja, zakon pa je uvedel tudi dodatne
               nesorazmerne ukrepe, ki omejujejo prost pretok storitev in delajo ovire na notranjem
               trgu. Višine zagroženih kaznih so postale nesorazmerne teži prekrškov. Nov zakon
               zajema tudi prevoze, ki so do zdaj neovirano potekali med državama. Prepričan sem, da
               nesorazmerne zahteve za napotene posojene delavce pri čezmejnem opravljanju storitev,
               ki omejujejo prost pretok storitev in tako dodajajo ovire na notranjem trgu, niso v
               korist ne Republiki Sloveniji ne Republiki Avstriji. V zvezi s tem sem že podpisal, v
               prihodnjih dneh bo avstrijski kolega, podkancler, minister za gospodarstvo dr.
               Mitterlehner dobil moje odločno pismo, v katerem ga bom seznanil s težavami
               slovenskih podjetij in delavcev ter slovenskim stališčem do tovrstne nesprejemljive
               avstrijske prakse. Podobno pismo je kolega minister za infrastrukturo zaradi te
               problematike na prevoznem delu že poslal.</p>
               <p>Ministru bom predlagal vzpostavitev aktivnega dialoga za odpravo nesoglasij,
               predlagal bom, da se državi uskladita glede vseh potrebnih administrativnih postopkov
               slovenskih podjetij za čezmejno opravljanje storitev in o protokolu preverjanja s
               strani avstrijskih upravnih organov. Seveda pa kot skrajno ostane, tudi proučujemo,
               vendar se bomo tega lotili res na koncu kot skrajni ukrep, da bomo proučili
               recipročne ukrepe tudi za njihovo stran. Pa še enkrat poudarjam, da menimo, da je to
               korak v napačno smer. Drugič, proučili bomo tudi možnost uvedbe postopka za tožbo
               zoper Republiko Avstrijo na Sodišču Evropske unije v skladu z 90. in 159. členom
               Pogodbe o delovanju Evropske unije. Še enkrat poudarjam prvi korak, naredili bomo
               vse, da v medsebojnem bilateralnem odnosu dogovorimo izboljšanje obstoječega težkega
               stanja. Hvala.</p>
            </sp>
            <sp xml:id="SDZ7-Redna-26-2017-01-27.sp81">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Franc Breznik, zahtevate parlamentarno razpravo o odgovoru?</p>
               <p>Izvolite.</p>
            </sp>
            <sp xml:id="SDZ7-Redna-26-2017-01-27.sp82">

               <speaker>FRANC BREZNIK (PS SDS):</speaker>

               <p>Najlepša hvala, gospod minister.</p>
               <p>Seveda zahtevam. Če pogledamo statistiko glede prevoznikov, se je treba zavedati, da
               imamo v Sloveniji približno 18 tisoč prevoznikov, katerih promet predstavlja okoli 17
               % bruto družbenega produkta, torej gre za veliko branžo. Problemi, ki jih imajo na
               avstrijskem trgu, so nesluteni. Naj na koncu, spoštovana ministra, navedem, kot je
               dejal tudi gospod Andrej Klobasa iz Obrtno-podjetniške zbornice, da imamo tudi
               evropsko komisarko, ki je pristojna za infrastrukturo, torej Slovenko, ki na naših
               lestvicah kotira na najvišjih mestih kot najbolj priljubljena; nikoli pa še nismo
               videli, da bi karkoli naredila za Republiko Slovenijo. Zdaj je priložnost. Gospa
               Violeta Bulc je večkrat v javnosti zatrdila, da je transport izvzet iz sistema
               napotenih delavcev, da je tu več problemov. Zdaj sem govoril o celi vrsti
               birokratskih ovir, o prevoznikih, o družbah, ki napotujejo delavce. Sem se tudi sam
               pozanimal v Republiki Avstriji in v avstrijski politiki. Je pa seveda nekaj črnih
               madežev tudi na naši strani. Imamo celo vrsto ljudi, ki so verižili podjetja, ki so
               izkoriščali delavce, imajo delavce zaposlene v Avstriji in jim ne plačujejo tistih
               postavk. Največkrat so v sodnih procesih.</p>
               <p>Tu bi rabili mogoče ministra za pravosodje, ki bi moral biti skupaj z vami tremi. On
               moral pokazati neke zakonske ukrepe, s katerimi bi sankcionirali take družbe, ki nam
               delajo sramoto v ostalih državah, kjer množično izkoriščajo ne samo Slovence,
               predvsem tuje delavce, verižijo podjetja. In marsikdaj imamo zaradi njih Slovenci
               slabo ime v Republiki Avstriji in ti delajo veliko škodo poštenim slovenskim
               podjetjem, podjetnikom na tem teritoriju. Treba je malo pomesti tudi pred svojim
               pragom. To je pa tudi druga plat medalje, druga stran, ko nam povedo, da imajo svoj
               red in disciplino, kar zahtevajo tudi od ljudi, ki nastopajo na tem trgu. Tudi sam
               sem prepričan, da je ta disciplina prekomerna, da gre za diskriminatorne ukrepe. Te
               informacije prihajajo ne samo dve leti, ampak že kar nekaj let, s prekinjenimi
               ukrepi. Zato, spoštovani podpredsednik, spoštovani ministri in spoštovani kolegi,
               menim, da je to top tema v tem trenutku za slovenske gospodarstvenike in podjetnike
               na avstrijskem trgu in da bi o tem morali opraviti širšo razpravo v Državnem zboru.
               Najlepša hvala.</p>
            </sp>
            <sp xml:id="SDZ7-Redna-26-2017-01-27.sp83">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Breznik, o vašem predlogu bo Državni zbor odločal danes, pol ure po prekinitvi
               te točke dnevnega reda.</p>
               <p>Dr. Matej Tašner Vatovec bo postavil vprašanje ministru za infrastrukturo dr. Petru
               Gašperšiču.</p>
               <p>Izvolite.</p>
            </sp>
            <sp xml:id="SDZ7-Redna-26-2017-01-27.sp84">

               <speaker>DR. MATEJ T. VATOVEC (PS ZL):</speaker>

               <p>Hvala, podpredsednik. Lep pozdrav vsem!</p>
               <p>Gospod minister, 7. februarja letos se izteče še en rok za prijavo na razpise v
               okviru mehanizma CEF. To bi naj bil eden od glavnih virov evropskih sredstev za drugi
               tir. Točno pred dvema letoma je bila prva slovenska prijava na ta razpis zavrnjena,
               ker ni bilo jasno izdelane finančne konstrukcije. Rok za prijavo na ta razpis se
               izteče čez dva tedna in predvidevam, da tokrat ta konstrukcija obstaja, da je
               izdelana in nam jo boste danes tudi predstavili. Seveda pa ne moremo pristati na eno
               stvar, in to je, da bi bila to kakršnakoli finančna konstrukcija. Kaj s tem mislim? S
               tem mislim, da ne pride v poštev nikakršna varianta, ki bi upravljanje strateške
               infrastrukture prenesla v roke neke tuje države ali pa da bi recimo naši državljani
               subvencionirali upravljavca železnice, če bo ta v tuji lasti.</p>
               <p>Zato je moje vprašanje zelo preprosto, tudi glede na izjave, ki smo jih lahko brali
               prejšnji teden:</p>
               <p>Ali resnično vztrajate pri tem, da bo drugi partner v tem poslu Republika Madžarska?</p>
               <p>In če ja, me zanima:</p>
               <p>S čim bomo državljani Republike Slovenije to plačali, če bo Madžarska vstopila v ta
               projekt?</p>
               <p>In kaj je zahtevala Orbanova delegacija na zadnjem sestanku, ki se je zgodil?</p>
               <p>Vemo, kakšni so bili septembrski zahtevki, če jih tako poimenujem, madžarske strani.
               Cel kup vezanih poslov za svoja državna podjetja, predvsem tista, ki se ukvarjajo z
               železnicami in določen delež v Luki Koper. V bistvu bi samo za 200 milijonov evrov
               Madžarska dobila nadzor tako nad infrastrukturo kakor tudi vsaj deloma nad Luko
               Koper. Teh 200 milijonov evrov bi se verjetno prav hitro povrnilo ravno s temi
               vezanimi posli oziroma s temi subvencijami.</p>
               <p>Zanima me, to je zelo direktno:</p>
               <p>Kaj konkretno so bila pogajalska izhodišča na zadnjem sestanku, ki se je zgodil, in
               do kakšne mere se sedaj ta zgodba odvija?</p>
               <p>Kaj so lahko izsledki tega zadnjega sestanka?</p>
               <p>In predvsem:</p>
               <p>Kaj bo Slovenija ponudila in koliko bo za to morala dati?</p>
            </sp>
            <sp xml:id="SDZ7-Redna-26-2017-01-27.sp85">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Minister dr. Peter Gašperšič, izvolite.</p>
            </sp>
            <sp xml:id="SDZ7-Redna-26-2017-01-27.sp86">

               <speaker>DR. PETER GAŠPERŠIČ:</speaker>

               <p>Hvala lepa, predsedujoči. Hvala tudi poslancu gospod Vatovcu za postavljeno
               vprašanje.</p>
               <p>Najprej, če omenim glede sodelovanja samega modela in sodelovanja obeh naših
               logističnih podjetij v tem projektu. Ti pogovori o tem sodelovanju, načinu
               vključevanja obeh podjetij, tako Luke Koper kot Slovenskih železnic, še niso
               zaključeni in še potekajo. Tukaj sodeluje tudi SDH. Obe podjetji se namreč zavedata
               strateškega pomena projekta, uspešnosti projekta drugega tira za nadaljnji razvoj in
               poslovanje obeh podjetij, se pravi tako Luke kot Slovenskih železnic, zato sta tudi
               pripravljena sodelovati pri realizaciji tega projekta. Kot rečeno, v okviru teh
               pogovorov, ki so, ki še potekajo, iščemo konstruktivne rešitve, ki bodo pripomogle k
               uspešnosti financiranju tega projekta, in te rešitve, ki bodo tudi sprejemljive za
               obe podjetji. Toliko o tem delu vključevanja in sodelovanja naših logističnih
               podjetij.</p>
               <p>Glede sodelovanja z Republiko Madžarsko pa lahko povem to, kar je bilo tudi že
               komunicirano javno, da je to namen, da se pride do ustreznega dogovora s sosednjo
               Republiko Madžarsko, pa tudi pogovori potekajo in preverjajo se možnosti za
               vključitev sodelovanja tudi ostalih zalednih držav; tako najmanj kar se tiče Slovaške
               pa tudi Češke Republike. Skratka, tukaj ti pogovori tudi niso zaključeni in nekih
               dokončnih kombinacij, opcij sodelovanja – pravzaprav sedaj teh informacij niti še
               nimamo, da bi vam jih lahko tukaj predstavljal. Dejstvo pa je, to, kar je bilo že
               povedano tudi po tistem zadnjem srečanju obeh medvladnih delegacij 12. septembra v
               Budimpešti, kjer je Madžarska seveda izrazila interes za kapitalski vstop v Luko
               Koper, je z naše strani bilo jasno povedano, da ta možnost seveda ne more biti na
               miz. Tako se o tem, torej kapitalskem sodelovanju v Luki Koper s strani Madžarske, se
               ne pogovarjamo. Iščemo pa druge rešitve, ki bi, kot rečeno, ustrezale, da se lahko te
               zaledne države vključijo in finančno podprejo ta projekt.</p>
               <p>Te rešitve se torej zaključujejo. Mi pripravljamo vlogo za kandidiranje na razpis za
               evropska sredstva, ki bo 7. aprila. Ta vloga bo podprta z vsemi potrebnimi dokazili,
               tako da računamo, da bo tudi uspešnost na tem razpisu zagotovljena.</p>
               <p>Hvala lepa.</p>
            </sp>
            <sp xml:id="SDZ7-Redna-26-2017-01-27.sp87">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Dr. Matej T. Vatovec zahteva dopolnitev odgovora.</p>
            </sp>
            <sp xml:id="SDZ7-Redna-26-2017-01-27.sp88">

               <speaker>DR. MATEJ T. VATOVEC (PS ZL):</speaker>

               <p>Gospod minister, računali ste tudi pred dvema letoma, pa vemo, kaj se je zgodilo. Tu
               sem želel slišati nekaj malo več, kaj je s to finančno konstrukcijo. Ali je sedaj
               izdelana? In glede na to, da praktično dve tedna pred zaključkom roka za ta razpis,
               ne vemo še, Madžarska – ja, ne, kako? Slovenske železnice, Luka Koper – ja, ne, kako?
               Oboji skupaj? Ne nazadnje tudi to verjetno vpliva na to, kako bo oblikovan zakon,
               katerega osnutek smo videli poleti lani. Mislim, da če se zdaj tukaj starta na ta
               evropska sredstva, pa verjetno ne samo na CEF, mislim, da ste omenjali, da boste tudi
               v okviru drugih programov iskali sredstva za izgradnjo oziroma za ta projekt, bi
               tukaj pričakoval nek malo bolj konkreten odgovor.</p>
               <p>Še enkrat me zanima:</p>
               <p>Ali bo ta finančna konstrukcija stala?</p>
               <p>Če bo stala in bo zaprta in bo zaradi tega uspešna na tem razpisu, me zanima:</p>
               <p>Kakšne so podlage?</p>
               <p>Verjetno mora biti tudi neka garancija za tem. Torej:</p>
               <p>Kdo bo drugi investitor, koliko bo investiral in tako naprej?</p>
               <p>Resnično prosim za zelo direkten in iskren odgovor.</p>
            </sp>
            <sp xml:id="SDZ7-Redna-26-2017-01-27.sp89">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Dr. Peter Gašperšič, izvolite.</p>
            </sp>
            <sp xml:id="SDZ7-Redna-26-2017-01-27.sp90">

               <speaker>DR. PETER GAŠPERŠIČ:</speaker>

               <p>Hvala lepa.</p>
               <p>Glede finančne konstrukcije, tudi to je bilo v javnosti že sporočeno konec lanskega
               let; torej, bila je izdelana revizija vrednosti projekta, na podlagi te revizije je
               bila potem tudi zastavljena ta finančna konstrukcija. Skratka, osnovni koncept je, da
               je vrednost same investicije pokrita iz treh finančnih virov: eden je kapitalski
               vložek, ki je ocenjen na približno do 400 milijonov evrov, to, kar je približno 40 %
               vrednosti projekta. Približno 25 % oziroma do 250 milijonov evrov se ocenjuje
               evropskih sredstev, v ostalem deležu bo investicija pokrita z zadolževanjem,
               predvidoma preko Evropske investicijske banke skupaj z garancijo, preko tako
               imenovanega EFSI mehanizma oziroma Junckerjevega sklada.</p>
               <p>Ta kapitalski vložek 40 % vrednosti projekta bo sestavljen iz dveh delov; en del
               zagotavlja Republika Slovenija v višini 200 milijonov evrov, ta sredstva so že
               zagotovljena v proračunu in tudi v začetku meseca januarja so bili s tem v zvezi
               sprejeti določeni sklepi, da se en del tega vložka izvede že do prijave na evropski
               razpis, torej 20 milijonov, kar bo omogočalo potem tudi izvedbo samih pripravljalnih
               del na terenu. To pomeni ureditev dostopnih poti, deponij, prestavitev določenih
               komunalnih vodov… Skratka, vse to kar je potrebno, da se potem lahko res začnejo dela
               na glavni trasi. Ta pripravljalna dela računamo izvesti, začeti z njimi že v
               letošnjem letu.</p>
               <p>V nadaljevanju glede ostalega dela kapitalskega vložka pa, kot rečeno, potekajo
               pogovori tako z Republiko Madžarsko kot tudi z ostalimi zalednimi državami. Republika
               Madžarska je seveda tukaj najdlje naprej, oni tudi delajo svoje ekonomske analize …
               Tako računamo, da bo do teh dogovorov prišlo; s strani tako Slovaške kot Češke imamo
               že pridobljena pisma podpore projektov, s strani Madžarske pa pričakujemo tudi
               ustrezno pismo o nameri o sodelovanju. Z vsemi temi dokumenti gremo potem na prijavo
               na evropska sredstva in spričo vsega tega, kar je bilo povedano, torej računamo, da
               bo zrelost tega projekta, te naše prijave izkazana. Kot rečeno, imamo gradbeno
               dovoljenje, ustanovljeno podjetje, finančna konstrukcija, kot rečeno, je dorečena,
               seveda jo moramo pa še zložiti. Tudi evropska sredstva je treba še pridobiti, seveda
               pridobiti tudi posojilo in ko bo vse to pridobljeno, takrat pa začnemo tudi s samo
               gradnjo.</p>
            </sp>
            <sp xml:id="SDZ7-Redna-26-2017-01-27.sp91">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Ne zahtevate? Prav.</p>
               <p>Gospod Simon Zajc bo postavil vprašanje ministrici za zdravje, Milojki Kolar Celarc.
               Ugotoviti moram, da ministrice ni. Imate dve možnosti; ali odpoveste odgovor in ga
               postavite na naslednji seji ali pa postavite vprašanje. Če postavite vprašanje, vas
               pa prosim, da se opredelite do načina odgovora: pisno ali pa ustno.</p>
               <p>Izvolite.</p>
            </sp>
            <sp xml:id="SDZ7-Redna-26-2017-01-27.sp92">

               <speaker>SIMON ZAJC (PS SMC):</speaker>

               <p>Mislim, da nima smisla, če je ni tukaj, da postavim vprašanje, tako da se bom
               odpovedal, pa bom na naslednji seji zastavil vprašanje, ki ga bom najbrž še razširil.
               Hvala.</p>
            </sp>
            <sp xml:id="SDZ7-Redna-26-2017-01-27.sp93">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Jožef Horvat bo postavil vprašanje ministru dr. Petru Gašperšiču.</p>
               <p>Izvolite.</p>
            </sp>
            <sp xml:id="SDZ7-Redna-26-2017-01-27.sp94">

               <speaker>JOŽEF HORVAT (PS NSi):</speaker>

               <p>Hvala lepa, gospod podpredsednik. Spoštovani gospod minister dr. Peter Gašperšič!</p>
               <p>Stanje na slovenskih železniških progah na marsikaterem odseku zahteva sanacijo in
               nadgradnjo. Prav zato je Direkcija Republike Slovenije za infrastrukturo za
               nadgradnjo signalnovarnostnih naprav na odsekih železniške proge Zidani Most–Šentilj
               oddala javno naročilo. Iz razpisne dokumentacije, iz specifikacije naročila izhaja,
               da je izvajalec zamenjal obstoječo relejno napravo z novo elektronsko
               signalnovarnostno napravo, v prenovljene prostore – gre za nov signalnovarnostni
               prostor – se vgradi nova elektronska signalnovarnostna naprava in se priklopi na nov
               napajalni del.</p>
               <p>V zvezi s predmetnim razpisom, predvsem pa v zvezi z usmeritvijo Republike Slovenije
               za tehnično nadgradnjo Slovenskih železnic s signalnovarnostnimi sistemi na vas,
               spoštovani gospod minister, naslavljam več vprašanj:</p>
               <p>Ali je specificirana nadgradnja signalnovarnostnih naprav v omenjenem javnem naročilu
               racionalna in v skladu z načeli dobrega gospodarja?</p>
               <p>So bile preigrane vse možnosti nadgradnje signalnovarnostnih naprav?</p>
               <p>So upoštevani letni stroški vzdrževanja strojne in programske opreme?</p>
               <p>Gre Slovenija v smeri enotnega sistema signalnovarnostnih naprav na celotnem sistemu
               železniškega omrežja?</p>
               <p>Je bila upoštevana življenjska dobra elektronskih komponent v primerjavi z relejnimi
               sistemi?</p>
               <p>Koliko bomo pridobili na pretočnosti prometa z realizacijo omenjenega javnega
               naročila?</p>
               <p>Za koliko se bo skrajšal čas voženj?</p>
               <p>Za koliko se dvigne hitrost vlakov?</p>
               <p>Za koliko se bo povečala osna obremenitev?</p>
               <p>Je naročnik razmislil o dodatnih možnostih napak na vmesnikih?</p>
               <p>Bo takšen sistem enostavnejši za vzdrževanje, nadgradnje in predelave?</p>
               <p>Nadgradnje signalnovarnostnih naprav se bodo verjetno izvajale po fazah, kar
               teoretično in praktično lahko pomeni, da se bo na celotni progi instalirana oprema
               različnih proizvajalcev. Integracija sistema se sicer lahko izvede z vmesniki, kar pa
               pomeni lahko dodatne motnje, predvsem pa varnostno tveganje, da o stroških
               vzdrževanja ne govorim.</p>
               <p>Gospod minister:</p>
               <p>Kakšna je ocena razlike vrednosti med predmetnim naročilom in naročilom, ki bi
               zahtevalo tehnično optimalno, finančno pa racionalno nadgradnjo z minimalnimi stroški
               in zagotovljeno brezhibno funkcionalnostjo še, recimo, 20 let?</p>
               <p>Najlepša hvala za vaše odgovore, gospod minister.</p>
            </sp>
            <sp xml:id="SDZ7-Redna-26-2017-01-27.sp95">

               <speaker>PODPREDSEDNIK MATJAŽ NEMEC:</speaker>

               <p>Besedo ima minister za infrastrukturo, dr. Peter Gašperšič. Izvolite.</p>
            </sp>
            <sp xml:id="SDZ7-Redna-26-2017-01-27.sp96">

               <speaker>DR. PETER GAŠPERŠIČ:</speaker>

               <p>Hvala, predsedujoči.</p>
               <p>Hvala tudi poslancu gospodu Horvatu za postavljeno vprašanje oziroma niz vprašanj –
               mislim, da jih je deset vseh skupaj – v zvezi z izvedbo tega javnega naročila
               nadgradnje signalnovarnostnih naprav na odsekih železniške proge od Zidanega Mosta do
               Šentilja. Vprašanje oziroma moj odgovor je na določenih mestih precej tehnično
               obarvan, kljub vsemu bom skušal na vse čim bolje in čim hitreje odgovoriti, upam, da
               bi mo uspelo.</p>
               <p>V zvezi s tem prvim vprašanjem, se pravi glede specifikacije nadgradnje, lahko
               povem, da je ta nadgradnja racionalna in v skladu z načelom dobrega gospodarja. Cilj
               naročnika je bil združiti vse potrebne nadgradnje signalnovarnostnih naprav v eno
               skupno javno naročilo in pri tem doseči poenotenje tehnologije in torej tudi večji
               obseg dela in s tem večjo konkurenčnost in nižje cene.</p>
               <p>Glede drugega vprašanja o pregledu vseh možnosti nadgradnje teh signalnovarnostnih
               naprav lahko povem, da gre v tem primeru za glavno koridorsko progo, ki je del tega
               mednarodnega koridorja, kjer je treba vgraditi sodobne elektronske signalnovarnostne
               naprave, ki tudi nudijo vrsto prednosti, s katerimi smo opremili tudi druge odseke
               glavnih prog, kot na primer od Ljubljane do Sežane, pa tudi do same državne meje od
               Kopra do Divače, od Pragerskega do Ormoža in od Ormoža do same meje pri Središču in
               do Hodoša. Že pri nadgradnji teh prog so bile pretehtane potrebe in prednosti
               signalnovarnostnih naprav. Elektronske signalnovarnostne naprave omogočajo lažje
               vzdrževanje, predvsem pa so skladne z najnovejšimi smernicami in evropskimi
               elektrotehniškimi standardi, kar je pomembno za te koridorske povezave.</p>
               <p>Ali so bili upoštevani letni stroški vzdrževanja? To je seveda bilo upoštevano, tako
               vzdrževanje strojne kot tudi programske opreme je bilo v javnem naročilu upoštevano
               in je tudi vključeno v merila, tako da so ponudniki motivirani, da ponudijo čim nižje
               stroške tudi v tem segmentu, se pravi vzdrževanje in upravljanje.</p>
               <p>Ali gre Slovenija v smeri enotnega sistema na področju signalnovarnostnih naprav?
               Kot že uvodoma rečeno, gre za namen enotnosti delovanja teh signalnovarnostnih
               naprav. Upravljavec infrastrukture je tudi izdelal podrobne funkcionalne
               specifikacije, ki določajo delovanje teh naprav na območju javne železniške
               infrastrukture. V teh specifikacijah je definiran enoten princip delovanja
               signalnovarnostnih naprav, ne glede na proizvajalca. Skratka, gre za funkcionalne
               zahteve, v kasnejši fazi bodo lahko vse nadgrajene postaje na tej progi tudi
               vključene v center vodenja prometa v Mariboru z enotnim načinom delovanja.</p>
               <p>Glede upoštevanja življenjske dobe elektronskih komponent v primerjavi z relejnimi
               sistemi lahko povem, da so stroški v življenjski dobi v tem javnem naročilu
               upoštevani in so tudi del meril. Glede na to, da se povpraševanje po relejnih
               tehnologiji zmanjšuje, je tveganje za dolgo življenjsko dobo relejnih naprav v teh
               okoliščinah sorazmerno večje oziroma se povečuje. V našem in širšem okolju se namreč
               povečuje povpraševanje po elektronskih napravah, zato na tem področju pričakujemo
               večjo konkurenco in večjo standardizacijo in s tem tudi manjše stroške vzdrževanja,
               predelav in nadgradenj.</p>
               <p>Koliko bomo pridobili na pretočnosti? Glede pretočnosti hitrosti – seveda na te
               parametre odločilno vplivajo gradbena dela za nadgradnjo postaj in odsekov. Tehničine
               zahteve za signalnovarnostne naprave pa upoštevajo te nadgradnje, te večje hitrosti
               in na ta način tudi kot celota zagotavljajo torej doseganje teh koridorskih ciljev po
               nosilnosti, dolžini vlakov, večji hitrosti in tako naprej. Tako se s tem potem
               ustrezno zagotavlja ta večja kapaciteta proge, točne podatke, za koliko, pa bi moral
               zdaj še pridobiti.</p>
               <p>Ali je naročnik razmislil o dodatnih možnostih napak na vmesnikih? Seveda tudi ti
               vmesniki so podvrženi certifikacijskim postopkom, testiranjem in vsemu, kar je s tem
               povezano, za zagotavljanje varnosti delovanja vmesnika in s tem tudi sodelovanja teh
               različnih vrst naprav, kar je običajna praksa tudi na drugih evropskih železniških
               omrežjih.</p>
               <p>Ali bo takšen sistem enostavnejši za vzdrževanje in nadgradnjo? Seveda, vzdrževanje
               elektronskih naprav je lažje, zahteva manj časa, saj so vgrajeni sodobni diagnostični
               sistemi, ki na daljavo omogočajo podroben vpogled v stanje elektronske naprave in
               posledično manj zahtevanih aktivnosti v sklopu vzdrževanja in odprave napak oziroma
               posameznih izpadov … <stage>/ izklop mikrofona/</stage></p>
            </sp>
            <sp xml:id="SDZ7-Redna-26-2017-01-27.sp97">

               <speaker>PODPREDSEDNIK MATJAŽ NEMEC:</speaker>

               <p>Gospod Jožef Horvat, imate besedo, da zahtevate dopolnitev odgovora.</p>
            </sp>
            <sp xml:id="SDZ7-Redna-26-2017-01-27.sp98">

               <speaker>JOŽEF HORVAT (PS NSi):</speaker>

               <p>Hvala lepa, gospod podpredsednik. Hvala lepa za vaše odgovore. Vidim, gospod
               minister, da ste odgovore zelo skrbno pripravili, zato vam želim dati možnost in
               prosim, da odgovorite še na neodgovorjena vprašanja.</p>
               <p>Konkretno za ta odsek Zidani Most–Šentilj verjamem, da so vaši tehnični strokovnjaki
               proučili, kaj je zdaj tehnično najboljša rešitev in kar je seveda tudi z vidika
               financ optimalna rešitev. Tej odločitvi lahko samo zaupam. Seveda smo člani Evropske
               unije, naročilo mora biti javno objavljeno na EU portalu in tako naprej, to oba veva.
               Imamo pa tudi našo notranjo zakonodajo takšno, ki ne more, na žalost, favorizirati
               domačih proizvajalcev, kar bi si najbrž midva oba želela, če seveda imamo dovolj
               kvalificirane – osebno menim, da jih imamo. Seveda bi bila moja želja, da bi se tukaj
               nekak pokazalo, implementiralo slovensko znanje. Še enkrat pa, razumem in spoštujem
               evropsko zakonodajo in seveda tudi naročnik jo mora spoštovati.</p>
               <p>Bi bil pa vesel, gospod minister, da se ne bom lovil po magnetogramu, če mi lahko
               pošljete vaše odgovore, ki jih imate pripravljene, tudi v pisni obliki.</p>
            </sp>
            <sp xml:id="SDZ7-Redna-26-2017-01-27.sp99">

               <speaker>PODPREDSEDNIK MATJAŽ NEMEC:</speaker>

               <p>Peter Gašperšič, minister za infrastrukturo, imate besedo za dopolnitev odgovora.</p>
            </sp>
            <sp xml:id="SDZ7-Redna-26-2017-01-27.sp100">

               <speaker>DR. PETER GAŠPERŠIČ:</speaker>

               <p>Hvala lepa.</p>
               <p>Tudi sam se strinjam, da je glavni cilj, da je takšno javno naročilo transparentno,
               da je vsem potencialnim ponudnikom zagotovljena enaka možnost sodelovanja ob
               doseganju teh funkcionalnih zahtev, ki jih je naročnik predvideval za delovanje
               celotnega železniškega sistema.</p>
               <p>Računam, da bodo tudi slovenski proizvajalci, dobavitelji, ponudniki v tem razpisu
               lahko našli svojo možnost za sodelovanje in da bodo tudi s svojimi konkurenčnimi
               ponudbami lahko uspešni.</p>
               <p>Če mogoče res samo še dokončam, ni mi več ostalo veliko, dve vprašanji sta bili še
               odprti iz tistega sklopa 10 vprašanj. Predzadnje je bilo še glede nadgradnje teh
               signalnovarnostnih naprav glede faznosti, sklopov in tako naprej in kaj to pomeni
               potem v različnem časovnem obdobju za morebitne različne opremljevalce, ki bi se
               lahko tekom časa pojavljali. S tem ko smo poenotili tehnologijo in te funkcionalne
               zahteve, smo s tem ciljem tudi oblikovali enotno naročilo za več teh nadgradenj.
               Skratka, v okviru tega naročila želimo tudi posamezne faze pokriti. Bo pa enaka
               možnost podana tudi v prihodnje, s tem povezano bodo tudi ustrezni vmesniki morali
               biti predvideni, če bo to potrebno, glede zahtev za delovanje teh vmesnikov,
               njihovega certificiranja sem pa, mislim, da že tudi prej odgovoril.</p>
               <p>Še zadnje, ključno vprašanje, kakšna je ocena vrednosti ene ali druge odločitve; se
               pravi, ali bi šli z relejno tehnologijo, t. i. elektro relejno, ali je to popolnoma
               elektronsko. Razpolagamo z oceno vednosti, ki izhaja iz projektantskih popisov, pa
               tudi iz izkušenj iz preteklih predelav in nadgradenj na našem železniškem omrežju, in
               lahko postrežem s podatkom, da je strošek nadgradnje signalnovarnostnih naprav s to
               elektro relejno tehnologijo na treh postajah in s tremi medpostajnimi odseki znašal
               približno 24 milijonov evrov, medtem ko je za elektronske naprave v tem javnem
               naročilu za 10 postaj in 10 teh odsekov med postajami ocenjena vrednost 45 milijonov
               evrov. Če torej preračunamo to na eno postajo, en odsek je torej 5 milijonov pri tej
               elektronski signalnovarnostni opremi, pri klasični, relejni oziroma starejši pa 8
               milijonov na postajo. Tako se iz tega tudi vidi, da je stroškovno ustreznejša ta
               sodobnejša tehnologija. Hvala lepa.</p>
            </sp>
            <sp xml:id="SDZ7-Redna-26-2017-01-27.sp101">

               <speaker>PODPREDSEDNIK MATJAŽ NEMEC:</speaker>

               <p>Hvala lepa.</p>
               <p>Gospod Ljubo Žnidar bo postavil vprašanje ministrici za finance, ki pa je upravičeno
               odsotna. Zato, gospod Žnidar, ali želite odgovor ustni ali pisni?</p>
               <p>Dajem besedo. Izvolite.</p>
            </sp>
            <sp xml:id="SDZ7-Redna-26-2017-01-27.sp102">

               <speaker>LJUBO ŽNIDAR (PS SDS):</speaker>

               <p>Hvala lepa, spoštovani podpredsednik.</p>
               <p>Glede na odsotnost ministrice bom danes vprašanje zastavil in želim, da mi na
               naslednji seji potem ustno odgovori.</p>
               <p>Moje vprašanje je pa vezano na uvedbo davčnih blagajn eno leto nazaj in tu se mi
               postavlja vprašanje, ali je ta uvedba davčnih blagajn bil eksperiment na ramenih
               davkoplačevalcev ali je bila to dejansko korist za samo državo. Vse pa kaže, ob
               pregledu finančnih kazalnikov, da država ključnih ciljev, ki si jih je zastavila z
               uvedbo davčnih blagajn, ni dosegla. Kajti, Ministrstvo za finance si je obetalo 75
               milijonov novih več pobranih davkov v letu 2016. Realno gledano pa je v lanskem letu
               bilo za okoli 50 milijonov evrov več prihodkov, s prilivom DDV od prejšnjega leta.
               Seveda to ne gre na račun uvedbe davčnih blagajn, temveč se moramo zavedati, da je
               bila lansko leto 2,3-odstotna realna gospodarska rast, da je bila lani več kot
               3-odstotna nominalna rast bruto družbenega proizvoda, bila je lani okoli 3-odstotna
               rast končne porabe gospodinjstev in bila je tudi 2-odstotna rast končne porabe
               države; vsega skupaj pa 50 milijonov več prihodkov. To je prava mizerija!</p>
               <p>Če pogledamo učinek uvedbe davčnih blagajn na sivo ekonomijo. Res je, da je lansko
               leto bilo število delovno aktivnih povečano za 25 tisoč 600. Pa se vprašajmo, ali na
               račun uvedbe davčnih blagajn – nikakor ne ali v zelo, zelo majhnem odstotku. Seveda
               tega podatka ni moč pridobiti.</p>
               <p>Po mojem mnenju so bile davčne blagajne eksperiment z veliko administrativno
               obremenitvijo vseh udeležencev. Zaradi tega sprašujem ministrico za finance:</p>
               <p>Kakšni so rezultati davčnih blagajn po enoletni obvezni uporabi le-teh?</p>
               <p>Hvala.</p>
            </sp>
            <sp xml:id="SDZ7-Redna-26-2017-01-27.sp103">

               <speaker>PODPREDSEDNIK MATJAŽ NEMEC:</speaker>

               <p>Hvala lepa, gospod Žnidar. Kot ste že dejali, odgovor boste dobili na prihodnji
               seji.</p>
               <p>Besedo ima gospod Danijel Krivec, ki bo postavil poslansko vprašanje pristojnemu
               ministru za Slovence v zamejstvu in po svetu gospodu Gorazdu Žmavcu.</p>
               <p>Gospod Krivec, izvolite.</p>
            </sp>
            <sp xml:id="SDZ7-Redna-26-2017-01-27.sp104">

               <speaker>DANIJEL KRIVEC (PS SDS):</speaker>

               <p>Hvala za besedo, spoštovani podpredsednik. Lep pozdrav ministrski ekipi, še posebej
               ministru Gorazdu Žmavcu!</p>
               <p>Vprašanje bom postavil v povezavi s čezmejnim sodelovanjem.</p>
               <p>Pred novim letom je bilo veliko srečanj z zamejci na naši strani in tudi na
               italijanski strani in večina teh neformalnih pogovorov se je vrtelo okrog čezmejnega
               sodelovanja in težav, ki pri tem nastopajo. V svojih poslanskih vprašanjih sem že v
               preteklosti opozarjal ministra, ministrstvo in tudi druge resorje glede nove finančne
               perspektive in pomembnosti, da se pri tem novem finančnem okviru spoštujejo neka
               pravila in nekatere ugotovitve, ki so v prejšnji finančni perspektivi bile in ki so
               na nek način predpogoj za to, da se to čezmejno sodelovanje vzpostavi na nekoliko
               višji ravni oziroma da sploh obstane, kajti ugotovitev v vseh teh razgovorih je bila,
               da je to čezmejno sodelovanje v zadnjem obdobju celo v upadu in da s tem nastopijo
               težave predvsem na tem obmejnem pasu. Zato ministra sprašujem:</p>
               <p>Kateri operativni programi čezmejnega sodelovanja trenutno tečejo?</p>
               <p>Sam velikokrat poudarja, da je to čezmejno sodelovanje predpogoj za večji gospodarski
               razvoj na tem območju:</p>
               <p>Kateri in koliko jih v tej novi finančni perspektivi dejansko že poteka?</p>
               <p>Kako se izvaja strategija sodelovanja med Republiko Slovenijo in avtohtonimi
               narodnimi skupnostmi v naših sosednjih državah na področju gospodarstva do leta 2020,
               ki je bila sprejeta?</p>
               <p>Namreč, za izvajanje in spremljanje strategije je bilo vzpostavljeno posebno delovno
               telo, katerega delo vodi in usklajuje urad, tako piše v odgovoru ministrstva. Ta urad
               oziroma to delovno telo pa spremlja pripravo in preglede projektov čezmejnega
               sodelovanja.</p>
               <p>V odgovorih, ki sem jih dobil tik pred novim letom, je bilo še nekaj zanimivih
               poudarkov: Urad si bo v novi finančni perspektivi 2014–2020, tako kot do sedaj,
               prizadeval za zmanjšanje administrativnih ovir pri črpanju evropskih sredstev. Na
               vprašanje glede malih projektov pa je bil odgovor: Urad za Slovence v zamejstvu in po
               svetu bo tudi v prihodnje, tako kot je izvajal že do sedaj, opozarjal nosilce in
               glavne deležnike evropskega čezmejnega sodelovanja na posebno pozornost, ki jo morajo
               biti deležni tudi manjši in manj zahtevni projekti. Urad si bo tudi naprej prizadeval
               za sklad malih projektov.</p>
               <p>Kot sem rekel, v vseh teh obnovoletnih srečanjih je bilo s strani zamejskih Slovencev
               veliko pripomb ravno na te male projekte. Zato sprašujem ministra in prosim za
               odgovore na ta vprašanja.</p>
            </sp>
            <sp xml:id="SDZ7-Redna-26-2017-01-27.sp105">

               <speaker>PODPREDSEDNIK MATJAŽ NEMEC:</speaker>

               <p>Minister za Slovence v zamejstvu in po svetu, gospod Gorazd Žmavc, imate besedo.
               Izvolite.</p>
            </sp>
            <sp xml:id="SDZ7-Redna-26-2017-01-27.sp106">

               <speaker>GORAZD ŽMAVC:</speaker>

               <p>Spoštovani podpredsednik, spoštovane poslanke in poslanci, spoštovana ministra,
               spoštovani poslanec Danijel Krivec!</p>
               <p>Izredno sem hvaležen za to vprašanje, čeprav je verjetno vprašanje namenjeno tudi
               vzporedno SVRK, se pravi ministrstvu, ki je nekako nosilec teh projektov koriščenja
               evropskih sredstev, vendar pa oba poznava in oba nekako izhajava iz lokalnega okolja,
               kjer se zavedava skozi svoje funkcije in naloge, da je dejansko to čezmejno
               sodelovanje izrednega pomena za razvoj manj razvitih regij, predvsem pa za razvoj in
               interes razvoja čezmejnega sodelovanja tam, kjer imamo te možnosti pri koriščenju
               predvsem evropskih sredstev. Mi se sedaj zavedamo, da je ravno v razvoju procesa te
               Evrope pravzaprav čezmejno sodelovanje postalo pomemben del integracije in razvoja,
               napredka, da gre za to, da pospešimo razvoj na posameznih področjih.</p>
               <p>Mi se tudi tega kot urad zavedamo in smo izredno kooperativni in želimo biti
               kooperativni, smo pa sestavni del tega člena in verige sodelovanja, ker se zavedamo,
               da dejansko kot urad s svojo politiko zamejstva in medregijskega sodelovanja lahko
               izredno prispevamo k vzpostavljanju teh dobrih medsosedskih odnosov in istočasno
               omogočamo, da skozi projekte, ki bi jih financirali skozi evropska sredstva, dejansko
               utrjujemo to čezmejno sodelovanje v sodelovanju s sosednjimi državami.</p>
               <p>Moram reči, da je urad pri tem seveda eden od koordinatorjev in, spoštovani poslanec,
               mi se izredno trudimo in mi se zavedamo in na teh srečanjih, ki jih vzpostavljamo z
               nosilci naše avtohtone slovenske skupnosti in institucijami, kot so
               znanstvenoraziskovalne institucije gospodarske zveze v Trstu, Celovcu, v Monoštru,
               razvojne agencije in tako dalje. Vzpostavljamo predvsem ta interes, da se pojavljajo
               in postajajo soustvarjalci teh projektov in dejansko poskušamo dosegati te skupne
               cilje za pridobivanje vsaj nekaterih evropskih oziroma sredstev za pridobivanje
               evropskih sredstev.</p>
               <p>Programi tega čezmejnega sodelovanja so zdaj v teku in moram reči, da pa te zadeve
               ne tečejo tako, kot bi si mi želeli. V celoti se strinjam s poslancem in mi to
               poslansko vprašanje pomeni tudi neko podporo v naših nadaljnjih aktivnostih in
               prizadevanjih tudi do ostalih sektorjev in institucij, vendar pa mislim, da je ta
               program čezmejnega sodelovanja sedaj na teh štirih področjih, to je čezmejno
               sodelovanje Slovenija-Madžarska lahko rečemo, da je v tem trenutku v izvajanju
               projekt, ki ga vodi Razvojna agencija Slovenska krajina, da gre za projekt, usmerjen
               v razvoj turizma v Porabju, in sicer v oblikovanju zelenih parkov, da ta je v
               izvajanju, da imamo en projekt v tem projektu Slovenija-Madžarska v pripravi
               2014–2020, in sicer je nosilec Razvojna agencija Slovenska krajina, pri katerem gre
               za turističen razvoj čezmejnih območij v partnerstvu tudi s Kmetijsko-gospodarskim
               zavodom v Mariboru. Potem imamo na programu čezmejnega sodelovanja Slovenija-Hrvaška
               v fazi ocenjevanja nekaj projektov, predvsem za razvoj trajnostnega kulturnega
               turizma čezmejnih območij, na teh projektih skupnega nastopa razvoja regij v
               Varaždinu, katerega nosilec je Slovensko kulturno društvo Nagelj. Potem imamo
               partnerja v projektu, kjer je nosilec društvo Lipa, Buzet na projektu Gosli, glasba,
               oblačila, sodobnost ljudskih izročil in tako naprej. Urad za Slovence po svetu pa
               nekako s programom Destination – v sodelovanju s projekti bo namreč tudi sodeloval
               skupaj z društvi – sodeluje tudi čezmejno med Slovenijo in Hrvaško, prispeva tudi k
               uravnoteženju razvoja in promocije turizma v regiji preko ohranjanja in zaščite
               razvoja naravne in kulturne dediščine bodo tudi ponudbe, predvsem na območju Gorskega
               kotarja.</p>
               <p>Kar se tiče programa in čezmejnega sodelovanja Slovenija-Avstrija, moram reči, da je
               v izvajanju en projekt, trenutno, katerega nosilec je Društvo kulturni park – in gre
               za geopark oziroma za projekt geoparka, ki ima namen, da varuje kulturno dediščino –
               in 5, 6 projektov, ki so v fazi izvajanja.</p>
            </sp>
            <sp xml:id="SDZ7-Redna-26-2017-01-27.sp107">

               <speaker>PODPREDSEDNIK MATJAŽ NEMEC:</speaker>

               <p>Hvala lepa.</p>
               <p>Gospod Danijel Krivec, imate besedo da zahtevate dopolnitev odgovora. Izvolite.</p>
            </sp>
            <sp xml:id="SDZ7-Redna-26-2017-01-27.sp108">

               <speaker>DANIJEL KRIVEC (PS SDS):</speaker>

               <p>Hvala ministru za ta pregled, ampak iz tega pregleda je bilo jasno razvidno, da je
               vprašanje še kako na mestu, operativni program in tudi drugo sodelovanje ni na nekem
               velikem nivoju. V bistvu z Italijo ni bil omenjen noben projekt, z Avstrijo poteka en
               projekt, vse ostalo je v pripravi. Smo pa že leta 2017, se pravi, več kot na polovici
               finančne perspektive. Na to sem opozarjal od leta 2014 in iz teh poslanskih vprašanj
               in odgovorov ministrstev je jasno, da zadeva ne funkcionira. Predvsem pa je težava v
               tem, da ti mali projekti, ki povezujejo dejansko subjekte v naši in sosedski državi
               na tem nižjem nivoju, enostavno ne potekajo več.</p>
               <p>Zanimiv je bil odgovor tik pred novim letom tudi glede sodelovanja naših ministrstev,
               kjer ni več 10 % participacije, ker je bil, po mojem mnenju, s tem na nek način tudi
               uveljavljen nadzor naše države nad temi projekti. Zanimiv je odgovor s strani
               ministrstva, kjer pravi, da je ta sistem bil ukinjen, zato ker dodelovanje
               nacionalnih sredstev pomeni tudi zagotavljanje ustreznega nadzora v pogodbenem
               razmerju – s čimer se strinjam; to, kar tudi sam poudarjam –, ki pa ga pri obstoječem
               administrativnem aparatu ni mogoče izvajati. In da je po oceni teh služb bolje, da
               dobijo upravičenci manj sredstev, država se umakne in tako naprej.</p>
               <p>Razlog je bil, da ministrstvo oziroma tisti, ki so subjekti v tem čezmejnem
               sodelovanju, ne morejo nadzirati teh projektov, in zato tudi 10-odstotne
               participacije ni. Tako mene kar pošteno skrbi glede tega čezmejnega sodelovanja in
               vsi ti odgovori samo potrjujejo to, da je v zadnjem obdobju precej zamrlo in da je ta
               strah, ki smo ga bili nekako upravičeno deležni ob teh srečanjih pred novim letom,
               kar na pravem mestu in bodo določena poslanska vprašanja še potrebna.</p>
            </sp>
            <sp xml:id="SDZ7-Redna-26-2017-01-27.sp109">

               <speaker>PODPREDSEDNIK MATJAŽ NEMEC:</speaker>

               <p>Minister Gorazd Žmavc, imate besedo, izvolite.</p>
            </sp>
            <sp xml:id="SDZ7-Redna-26-2017-01-27.sp110">

               <speaker>GORAZD ŽMAVC:</speaker>

               <p>Spoštovani poslanec!</p>
               <p>V celoti se strinjam z vami, da je treba to pospeševati. Mi bomo naredili vse, mi se
               zavedamo tudi, da je dosti administrativnih ovir tukaj, da je dosti odprtih vprašanj
               okrog tega, koliko operativno sodelujejo tisti, ki so nosilci teh projektov, in se
               potem zamegljujejo končne rešitve.</p>
               <p>Vendar pa, kljub temu, spoštovani poslanec, bomo mi z našo politiko kot urad, govorim
               o tem našem deležu, ki ga imamo kot urad, naredili vse, da se bolj aktivno
               vključujemo v te perspektive, vsaj da lovimo to 2018, 2019 in 2020 leto – ker
               mislimo, da je to ključni cilj, predvsem v tem cilju, da čim več evropskih sredstev
               na teh mehkih projektih poskušamo pridobiti, tudi za interes zamejskih Slovencev, ker
               to je pravzaprav tudi ena večja garancija, da ne bomo samo bazirali na teh
               proračunskih sredstvih, ampak dejansko, da skozi ta evropska sredstva dajemo tudi
               neko večjo možnost, da damo tudi zamejskim Slovencem eno večjo možnost socialno in
               ekonomsko močnejšega partnerja.</p>
               <p>Tako na nas še vedno računajte kot na tisti urad, ki bo vztrajal na tem in preko
               naših društev in institucij, ki so, ki delajo z nami, dejansko pritiskali tudi na
               ministrstvo, ki je odgovorno za kohezijo in istočasno na institucijo sistema predvsem
               pri odpravljanju administrativnih ovir, in to bom tudi kot predstavnik Vlade poskušal
               dosti bolj agresivno izvajati tudi v prihodnje. Hvala lepa.</p>
            </sp>
            <sp xml:id="SDZ7-Redna-26-2017-01-27.sp111">

               <speaker>PODPREDSEDNIK MATJAŽ NEMEC:</speaker>

               <p>Gospa Nada Brinovšek se bo s poslanskim vprašanjem obrnila na ministrico za zdravje
               gospo Milojko Kolar Celarc.</p>
               <p>Izvolite.</p>
            </sp>
            <sp xml:id="SDZ7-Redna-26-2017-01-27.sp112">

               <speaker>NADA BRINOVŠEK (PS SDS):</speaker>

               <p>Hvala za besedo, lep pozdrav vsem.</p>
               <p>Poglejte, ključna prioriteta te vlade naj bi bilo zdravstvo. To smo slišali tudi
               predsednika Vlade danes zjutraj. Ampak, v koalicijski pogodbi ima koalicija med
               ukrepi naštetih 6 ukrepov s področja zdravstva – noben od teh ukrepov še ni bil
               realiziran. V normativnem programu dela za leto 2015-2016 imate naštetih 15 zakonov,
               ampak realizacija tega, vse kar je, so 4 zakoni in resolucija, v normativnem programu
               dela za leto 2017 imate pa samo Zakon o zdravstveni dejavnosti, Zakon o zdravstvenem
               zavarovanju in dolgotrajno oskrbo. Poglejte, nimate Zakona o pacientovih pravicah,
               nimate Zakona o vodenju javnih zdravstvenih zavodov, nimate tobačnega zakona, ki smo
               ga dobili ta mesec tukaj na klopi. Da pa sploh ne omenjam tukaj Zakona o duševnem
               zdravju, ki je še kako pomemben, saj vemo, da okoli 500 ljudi na leto naredi samomor.
               Torej, normativni programi, bi rekla, da je za vas to kar nekaj …</p>
               <p>Ministrica, zelo me zanima in sprašujem vas in vas prosim, da mi naštejete točno
               vaše predloge, ki jih boste v letošnjem letu, se pravi v letu 2017, prioritetno
               vložili tukaj v Državni zbor.</p>
               <p>Prosim pa tudi:</p>
               <p>Ali mi lahko časovno malo navedete, kdaj bodo vsaj ti trije zakoni, ki jih imate v
               normativnem programu, zagledali luč sveta?</p>
               <p>Hvala.</p>
            </sp>
            <sp xml:id="SDZ7-Redna-26-2017-01-27.sp113">

               <speaker>PODPREDSEDNIK MATJAŽ NEMEC:</speaker>

               <p>Besedo ima ministrica za zdravje, gospa Milojka Celarc.</p>
            </sp>
            <sp xml:id="SDZ7-Redna-26-2017-01-27.sp114">

               <speaker>MARIJA MILOJKA KOLAR CELARC:</speaker>

               <p>Hvala za to vprašanje, gospa poslanka Brinovšek. Pozdravljeni vsi, podpredsednik
               Državnega zbora, poslanke in poslanci!</p>
               <p>Začela bom s stavkom, ki sem ga že večkrat ponovila, da je ta beseda zdravstvena
               reforma zlorabljena. Zakaj? Zaradi tega, ker si vsak pod tem pojmom predstavlja nekaj
               drugega. Nekateri si predstavljajo samo več denarja v zdravstvu, drugi večje plače za
               zdravnike, tretji privatizacijo zdravstva, jaz pa že od začetka svojega mandata delam
               ukrepe, ki so seveda sestavljeni iz čisto operativnih aktivnosti, in na sistemski
               zakonodaji.</p>
               <p>Vi ste govorili o tem normativnem programu, to so samo tri prioritete Ministrstva za
               zdravje za leto 2017, kar pa ne pomeni, da ne bomo pripravili in da ne delamo tudi na
               drugih ukrepih oziroma pripravi sistemske zakonodaje. Pa če naj začnem kar
               naštevati.</p>
               <p>Kot veste, je bil sprejet že po 24 letih nov sistemski Zakon o lekarniški
               dejavnosti, ki prinaša veliko dobrega za paciente in tudi za ponudnike lekarniških
               storitev, ki jih izenačuje na trgu. Prav tako veste, da bo že naslednji teden
               obravnavan tudi po devetih letih nov Zakon o omejevanju porabe tobačnih in povezanih
               izdelkov. Torej predvidevam, da bo potem tudi v kratkem sprejet v tem cenjenem
               Državnem zboru.</p>
               <p>Zdaj pa, da gremo po vrsti naprej; kot veste, sem vrhu koalicije prav tako po 24
               letih predstavila zelo zahteven, obsežen, nov, moderen Zakon o zdravstvenem varstvu
               in zdravstvenem zavarovanju. V ponedeljek ga predstavljam Ekonomsko-socialnemu svetu,
               bil je predstavljen informativno tudi širi javnosti. Predlog zakona gre po planu v
               javno razpravo predvidoma 1. februarja, torej to je naslednji teden.</p>
               <p>Nadalje, spremembe oziroma novela Zakon o zdravstveni dejavnosti; na žalost ga že
               kar predolgo usklajujemo, zaradi tega ker se krešejo številna mnenja in interesi
               posameznih interesnih skupin. Trenutno je novela zakona v koalicijskem usklajevanju,
               ponovnem, in tudi, kar se mene tiče, zadnjem, nato gre zakon v dveh tednih, enem
               tednu, se pravi februarja na Vlado.</p>
               <p>Če gremo zdaj naprej po spisku, je povezano s skrajševanjem čakalnih dob. Novela
               Zakona o pacientovih pravicah, kjer je bila zaključena javna razprava, prav ta čas
               poteka intenzivno usklajevanje vseh pripomb zainteresirane javnosti. Po planu bo šel
               ta zakon februarja v medresorsko usklajevanje, marca na Vlado. Enako kot tudi
               pravilnik, pripravljen na podlagi tega zakona.</p>
               <p>Naslednji zakon. Priprava novega Zakona o kakovosti in varnosti v zdravstvu. Prvič,
               ponavljam, prvič v Sloveniji bomo dobili nek sistemski zakon, ki bo urejal kakovost
               zdravstvenih storitev in varnost pacientov. Tudi tukaj so bila izhodišča v javni
               razpravi, ki se je zaključila 12. januarja. Pregledujemo vse pripombe in pripravljamo
               zakon. Tako bo, bom rekla, tudi ta predlog, če ne bo seveda zapletov pri
               usklajevanju, v prvi polovici leta v obravnavi.</p>
               <p>Naslednji zakon. Kot veste, je Ministrstvo za zdravje prevzelo dolgotrajno oskrbo s
               1. januarjem. Tudi pri tem sodelovanje in aktivnosti intenzivno potekajo, predvideno
               je, da bo zakon šel v javno razpravo do konca aprila letošnjega leta.</p>
               <p>Naslednji sistemski zakon. Kot veste, imamo Zakon o javnih zavodih iz leta 1992.
               Zaradi tega pripravljamo tudi nov zakon o vodenju in upravljanju zdravstvenih
               zavodov. Izhodišča so bila pripravljena. In še zadnje, da ne bom naštevala še naprej,
               k zaključku gre tudi priprava Nacionalne strategije razvoja osnovne zdravstvene
               dejavnosti. <stage>/ izklop mikrofona/</stage></p>
            </sp>
            <sp xml:id="SDZ7-Redna-26-2017-01-27.sp115">

               <speaker>PODPREDSEDNIK MATJAŽ NEMEC:</speaker>

               <p>Gospa Nada Brinovšek, imate besedo, da zahtevate dopolnitev odgovora.</p>
            </sp>
            <sp xml:id="SDZ7-Redna-26-2017-01-27.sp116">

               <speaker>NADA BRINOVŠEK (PS SDS):</speaker>

               <p>Hvala za odgovor, prvi del odgovora.</p>
               <p>Ministrica, želim vam veliko uspeha pri delu, da boste vse to realizirali časovno,
               tako kot ste navedli. Ampak, nekako ko ste rekli, da vsi operiramo oziroma
               uporabljamo besedo zdravstvena reforma, saj to jo sami v koaliciji uporabljate. Saj
               meni je tudi ljubša sprememba zakonodaje na področju zdravstva. Tu se strinjava.
               Ampak glejte, te redke spremembe smo čakali oziroma nek velik dan smo čakali najprej
               12. 12., ko smo mislili, kaj vse se bo zgodilo. Nič se ni zgodilo. 16. 1. – zopet
               nič. Tukaj vam preberem izjave takrat 16. 1., kaj so vaši koalicijski partnerji
               rekli. Simona Kustec Lipicer: »To je zdravstvena reforma.« Evo! Jurša, na primer:
               »Zelo težko je govoriti o tistem, kar nisi videl in o tem ne veš nič.« Poglejte, 19.
               januarja ste na televiziji rekli: »Dovolite, da najprej povem, da je danes za
               ministrstvo, in mislim tudi za celo Slovenijo in Slovenke, velik dan, ko ste
               predstavili nek dokument brez konkretnih izračunov v javnosti.« Pa še tega ste bojda
               najprej pripravili samo v treh izvodih in je to nekako slučajno prišlo oziroma po
               nesreči iz koalicijskih vrst tudi do nas.</p>
               <p>Ministrica, še enkrat želim, da bi, kot ste nanizali časovnico, tudi ta velik dan
               res dočakali v Državnem zboru in seveda pri sprejemanju te zakonodaje. Hvala lepa.
           </p>
            </sp>
            <sp xml:id="SDZ7-Redna-26-2017-01-27.sp117">

               <speaker>PODPREDSEDNIK MATJAŽ NEMEC:</speaker>

               <p>Hvala lepa.</p>
               <p>Gospa ministrica, imate besedo.</p>
            </sp>
            <sp xml:id="SDZ7-Redna-26-2017-01-27.sp118">

               <speaker>MARIJA MILOJKA KOLAR CELARC:</speaker>

               <p>Hvala.</p>
               <p>Kot sem že večkrat rekla, se držim programa in pa svojih obljub. Razlog, zakaj ni
               bilo mogoče tega zakona vrhu koalicije predstaviti po 12. decembru, je bil razlog, da
               so pač bili predstavniki koalicije odsotni in to ni bilo mogoče. Še nekaj, dogovor je
               tudi bil seveda na koaliciji, da dejansko gre zakon v javno razpravo in, če hočete, v
               širšo javnost, potem ko se bo koalicija opredelila še tudi do določenih členov. Je pa
               na tem vrhu koalicije v celoti podprla rešitve, ki so v zakonu. In samo še en stavek
               bi dodala. Veste, izračunov je bilo zelo veliko, več kot 20 možnih variant in so vse
               … Morate pa razumeti, da potem ko je ta zakon glede finančnih učinkov tudi v celoti
               usklajen z Ministrstvom za finance, po katerem proračun prevzema 260 milijonov evrov
               izdatkov zdravstvene blagajne, verjemite, da ni bilo enostavno in da seveda po
               tolikih letih je uspelo nam narediti nekaj, če bo seveda sprejeto v taki obliki,
               česar to v pretekih 24 letih ni bilo.</p>
            </sp>
            <sp xml:id="SDZ7-Redna-26-2017-01-27.sp119">

               <speaker>PODPREDSEDNIK MATJAŽ NEMEC:</speaker>

               <p>Gospod Saša Tabaković bo postavil poslansko vprašanje ministrica za delo, družino,
               socialne zadeve in enake možnosti, dr. Anji Kopač Mrak.</p>
               <p>Izvolite.</p>
            </sp>
            <sp xml:id="SDZ7-Redna-26-2017-01-27.sp120">

               <speaker>SAŠA TABAKOVIĆ (PS SMC):</speaker>

               <p>Spoštovani predsedujoči, hvala za besedo. Spoštovana ministrica!</p>
               <p>V zadnjem mesecu dni smo bili priča različnim medijskim objavam glede poklicnega
               zavarovanja oziroma prispevke stopnje ter poklicne pokojnine, kar je posledica
               pokojninskega načrta, ki je začel veljati s 1. januarjem letos. V teh objavah so bile
               oziroma v teh medijskih objavah so bile objavljene različne trditve, da je zaradi
               znižanja prispevne stopnje, ki naj bi se zgodila, ogrožena socialna varnost mnogim
               delavcev. Zaradi tega so se pred dnevi tudi pred vašim ministrstvom zbrali določeni
               predstavniki delavcev, tako vojakov, policistov, med njimi tudi rudarjev. Kot veste,
               sem sam poslanec, ki je bil izvoljen v Velenju, in tudi name so se predstavniki
               delavcev rudarjev obrnili. Kot veste, je Velenje mesto, ki daje rudarjem pravzaprav
               kruh, in so v tem pismu oziroma tem pozivu izražali skrb, zato se na tem mestu tudi
               obračam na vas.</p>
               <p>Ko govorimo o teh delavcih, vemo, da gre za delavce, ki delajo na zdravju škodljivih
               delovnih mestih bodisi opravljajo poklice, ki jih po določeni starosti ni več mogoče
               kvalitetno oziroma zanesljivo opravljati. Take poklice imamo tudi na področju
               kulture, kot so, recimo, tudi baletni ustvarjalci. Zato vas na tem mestu nekako
               sprašujem:</p>
               <p>Ali lahko pojasnite, kako je do nekih dezinformacij, če to so, prišlo?</p>
               <p>In da nam, tako meni kot sedaj javnosti, tudi zagotovite, da zaradi novega
               pokojninskega načrta oziroma zaradi te uredbe poklicne pokojnine ne bodo nižje, tako
               kot je bila izražena skrb in bojazen, in da delavci ne bodo oškodovani v svojih
               pravicah, ki so jim bile pridobljene.</p>
               <p>Hvala lepa.</p>
            </sp>
            <sp xml:id="SDZ7-Redna-26-2017-01-27.sp121">

               <speaker>PODPREDSEDNIK MATJAŽ NEMEC:</speaker>

               <p>Ministrica dr. Anja Kopač Mrak, imate besedo.</p>
            </sp>
            <sp xml:id="SDZ7-Redna-26-2017-01-27.sp122">

               <speaker>DR. ANJA KOPAČ MRAK:</speaker>

               <p>Spoštovani podpredsednik Državnega zbora, hvala za besedo. Spoštovani poslanec
               gospod Tabaković, hvala za vprašanje.</p>
               <p>Je vsekakor pomembno vprašanje, predvsem za 44 tisoč delavcev, ki je v naši državi
               vključenih v ta sistem obveznega poklicnega zavarovanja, za katere delodajalci
               plačujejo višjo prispevno stopnjo oziroma plačujejo prispevek, zato ker delajo na
               zdravju škodljivih delovnih mestih ali na delovnih mestih, ki jih po določenem času
               ni več mogoče opravljati. Večino teh delavcev je v javnem sistemu, gre predvsem za
               policiste in vojake, nekatere druge kategorije so izven javnega, predvsem ste omenili
               rudarje, gasilce, a so tudi piloti, kontrolorji letenja. Skratka skupine, ki so zelo
               različne po sistemu. Tudi ta sistem, ki se je vpeljal z Zakonom o pokojninskem in
               invalidskem zavarovanju, ki je bil sprejet leta 2000 in je spremenil dotedanji sistem
               tako imenovane beneficirane delovne dobe, do katere so ti poklici znotraj splošnega
               sistema pokojninskega in invalidskega zavarovanja bili upravičeni, do pokojnine, se
               je v soglasju s socialnimi partnerji takrat ta sistem ločil in gre za v bistvu na nek
               način osebne račune teh zavarovancev, na katere se nakazujejo ta sredstva, ki jim
               plačujejo njihovi delodajalci. V tem obdobju od 2000 do danes se je ta prispevna
               stopnja večkrat že spreminjala, upravlja ga SODPZ v okviru Kada in ima tudi to
               odgovornost. Torej tudi na ta način spreminjanje prispevne stopnje, ki je v skladu z
               zakonom po posvetovanju z Ekonomsko-socialnim svetom na vsakokratnem ministru za
               delo, če tako rečem, ne nastane kar, da se katerikoli minister za delo izmisli to
               stopnjo, ampak nadzorni odbor tako Kada kot drugi morajo dati na nek način usmeritev
               in izračune pripraviti. Vsekakor so pa botrovale tej zadnji spremembi s 1. 1. 2017
               spremembe, ki so bile sprejete z Zakonom o pokojninskem in invalidskem zavarovanju
               leta 2013 in vsemi spremembami, ki so bile izvedene. Namreč, vzpostavili smo
               solidarnostni sklad. Pred tem namreč znotraj sistema ni bilo možnosti nikakršnih
               prilivov in smo imeli situacijo, ko velika večina teh 44 tisoč upravičencev ima več
               sredstev na svojih osebnih računih, kot jih potrebujejo za svojo poklicno upokojitev,
               približno zadnji izračuni Kada pa kažejo, da 600 ljudi nima dovolj. Ker gre za osebne
               račune, ni bilo mogoče prerazporejanje sredstev, se je vzpostavilo v soglasju s
               predstavniki teh poklicev, socialnih partnerjev, predvsem sindikatov, da smo
               vzpostavili solidarnostni sklad. Brez tega, da bi oni rekli, da se s tem strinjajo,
               to ne bi bilo mogoče. To je zelo pomemben moment. In drugi, da je ta zakon postavil,
               da je ta poklicna pokojnina, ki jo posameznik dobi, na primer policist, ki se upokoji
               pri 54 letih, do 60. leta, ko izpolni pogoje za to, da pridobi pokojnino starostno iz
               Zavoda za pokojninsko in invalidsko zavarovanje, je šest let upravičen do poklicne
               pokojnine. Z zakonodajo je bilo sprejeto, da ta poklicna pokojnina mora biti najmanj,
               ne več tako kot je bilo pred tem, na primer za 34 let, torej kolikor je delal, ampak
               se mora odmeriti najmanj v višini, kot bi mu pripadala v ZPIZ, torej za 40 let dela.
               Postavili smo tako sistem, da pokojnina ne sme biti nižja, ne sme biti nižja poklicna
               pokojnina, in hkrati vzpostavili solidarnostni sklad za možne prerazporeditve pri
               tistih, ki imajo manko.</p>
               <p>Ob vsem tem je bilo meni osebno predstavljeno z vseh strani, da je varno, da lahko,
               pri čemer nesistemsko, ampak samo za obdobje dveh let, znižamo prispevno stopnjo z
               9,25 na 8. V teh dveh letih se bo zelo budno spremljalo, kaj se dogaja, in seveda,
               ker je to daljše časovne obdobje ljudi, ki so zavarovani, se bo, v kolikor bo
               potrebno in ne bo treba novega ukrepa sprejeti, nazaj dvignila na 9,25. Ker so
               napovedali – ključni problem je v tem, da ni zaupanja s strani delavcev, ki delajo na
               teh delovnih mestih, da ne bodo imeli dovolj denarja, smo se večkrat z njimi sestali
               in še se bomo. Seveda lahko je tudi način, da država krije vse manke, ampak potem je
               treba sprejeti tudi in reči, da vsi presežki gredo v državni proračun. Ali me
               razumete?</p>
               <p>Solidarnost je vedno na nek način odgovorna in je povezana z vsemi, ki so vključeni v
               sistem. Hvala.</p>
            </sp>
            <sp xml:id="SDZ7-Redna-26-2017-01-27.sp123">

               <speaker>PODPREDSEDNIK MATJAŽ NEMEC:</speaker>

               <p>Gospod Saša Tabaković, imate besedo, da zahtevate dopolnitev odgovora.</p>
            </sp>
            <sp xml:id="SDZ7-Redna-26-2017-01-27.sp124">

               <speaker>SAŠA TABAKOVIĆ (PS SMC):</speaker>

               <p>Najlepše se zahvaljujem ministrici za odgovor in za obojestransko razumevanje, da
               lahko govorimo o pokojninah, še posebej, ko govorimo o poklicnih pokojninah, da so to
               seveda zelo občutljive zadeve.</p>
               <p>Zahvaljujem se ministrici za odgovor, bi pa vseeno na tem mestu, če je to le mogoče,
               vljudno prosil ministrstvo, če mi lahko tudi v pisni obliki te odgovore pošljejo, da
               ne bi potem ponovno po protokolu pošiljal pisnega poslanskega vprašanja oziroma
               zahtevo po pisnemu odgovoru. Toliko. Hvala lepa.</p>
            </sp>
            <sp xml:id="SDZ7-Redna-26-2017-01-27.sp125">

               <speaker>PODPREDSEDNIK MATJAŽ NEMEC:</speaker>

               <p>Hvala lepa.</p>
               <p>Ministrica, imate besedo.</p>
            </sp>
            <sp xml:id="SDZ7-Redna-26-2017-01-27.sp126">

               <speaker>DR. ANJA KOPAČ MRAK:</speaker>

               <p>Vsekakor boste dobili, to je najmanj. Je pa res tukaj, da nas čaka predvsem … Jaz ne
               želim imeti v sistemu, da nekdo misli, da se mu zanalašč vzame, zato da ne bi imel.
               Mislim, da bi na nek odgovoren način – nikakor ne bi znižali te prispevne stopnje.
               Morate pa vedeti, da delodajalci ob teh izračunih, ki jih je naredil Kad, so
               vztrajali na znižanju na 6 %, ker delodajalci plačujejo to.</p>
               <p>Hkrati nas čaka en bolj zapleten proces, ki je tukaj zadaj; sprejetje uredbe, ki bo
               določala kriterije in merila za to, katera so tista delovna mesta, ki so resnično
               zdravju škodljiva in jih po določeni starosti ni več mogoče opravljati. Morate
               vedeti, da ta delovna mesta, ki so danes v sistemu beneficirana, so od vedno tu
               notri, da so se pa razmere za opravljanje dela na posameznih delovnih mestih bistveno
               spremenila. Da bomo lahko postavili čim bolj objektivne kriterije, se pač sedaj dela
               analiza obolelosti na posameznih delovnih mestih in vse te analize, ker si pa
               predstavljajte, kako težko bo doseči soglasje s socialnimi partnerji, ker to pomeni
               bistveno spremenjeno strukturo in tudi na nek način pravice delavcev, ki izhajajo iz
               delovnih mest, kot jih danes poznamo. Seveda, bo številka 44 tisoč verjetno bistveno
               drugačna. To je morda tudi odgovor, zakaj toliko let, tako kot zdravstvene reforme,
               ni bilo. Vedno je vprašanje, kako se zediniti, kateri so tisti ključni kriteriji, po
               katerih gre. Tako je tudi ta proces zelo zahteven. Verjamem, da je tistim, ki delajo
               na škodljivih delovnih mestih, vsem gasilcem, rudarjem, ker si ne moremo
               predstavljati, v kakšnih razmerah delajo – je treba doseči. Je pa treba tudi
               pogledati, ali vsi znotraj sistema so res tisti, ki so na terenu in opravljajo težko,
               zdravju škodljivo delo, ali je morda v vseh teh letih še določeno število ljudi, ki
               dejansko ne delajo na takih delovnih mestih, plačujejo pa jih delodajalci. Hvala.</p>
            </sp>
            <sp xml:id="SDZ7-Redna-26-2017-01-27.sp127">

               <speaker>PODPREDSEDNIK MATJAŽ NEMEC:</speaker>

               <p>Hvala lepa.</p>
               <p>Gospod Ivan Škodnik bo postavil poslansko vprašanje ministru za infrastrukturo dr.
               Petru Gašperšiču, ki ga sicer ne vidim v dvorani.</p>
            </sp>
            <sp xml:id="SDZ7-Redna-26-2017-01-27.sp128">

               <speaker>IVAN ŠKODNIK (PS SMC):</speaker>

               <p>Hvala za besedo.</p>
               <p>Ne vem, ali bi počakal, ali kaj bi naredili?</p>
            </sp>
            <sp xml:id="SDZ7-Redna-26-2017-01-27.sp129">

               <speaker>PODPREDSEDNIK MATJAŽ NEMEC:</speaker>

               <p>Počakati ne moremo, ampak če želite, se lahko nanj obrnete v pisni obliki ali pa
               postavite vprašanje in zahtevate ustni odgovor na naslednji seji.</p>
            </sp>
            <sp xml:id="SDZ7-Redna-26-2017-01-27.sp130">

               <speaker>IVAN ŠKODNIK (PS SMC):</speaker>

               <p>Ne, ne, ga bom kar prebral. Hvala za besedo, gospod podpredsednik. Spoštovana
               ministrica! Mogoče pa me gospod minister Peter Gašperšič posluša nekje zunaj.</p>
               <p>Pozdravljam vsa prizadevanja in uspehe v zvezi z drugim železniškim tirom
               Koper–Divača. Bi pa ob tem izpostavil še eno ključnih razvojnih prioritet te vlade,
               to je gradnja državne ceste tretje razvojne osi med avtocesto A1 in priključkom
               Velenje jug ter dalje do Koroške, katere namen je zagotoviti pogoje za skladnejši
               regionalni razvoj. Omenjena bo namreč pomembno prispevala h koncentraciji
               gospodarskega razvoja, poselitve in znanja, izboljšala konkurenčnost tega območja ter
               zamejila odliv kadrov, dnevno migracijo in povečano izseljevanje prebivalcev. V luči
               izdane Uredbe o državnem prostorskem načrtu za državno cesto od priključka Šentrupert
               na avtocesto A1 Šentilj–Koper do priključka Velenje jug pred dvema tednoma bi prosil
               za realno časovnico realizacije oziroma izvedbe celotnega projekta tretje razvojne
               osi, ločeno po posameznih priključkih.</p>
               <p>Odsek severnega dela tretje razvojne osi Velenje–Slovenj Gradec je, na primer, že
               nekaj časa prostorsko umeščen, pri čemer je bilo predvideno, da naj bi v letu 2015
               potekale dejavnosti za pridobitev okoljevarstvenega soglasja, v letu 2016 pa bi se
               začelo projektirati, v letu 2017 pa naj bi bila pripravljena večina dokumentacije in
               bi se začelo z odkupi zemljišč.</p>
               <p>Iz tega naslova me zanima:</p>
               <p>Ali še sledimo predstavljenemu načrtu?</p>
               <p>Kako daleč so izpeljani procesi za izgradnjo omenjenega odseka oziroma kje in kdaj
               načrtujete dejanski začetek gradnje tretje razvojne osi, ki bo izboljšala dostopnost
               regije ter povečala varnost in pretočnost prometa?</p>
               <p>Sam bi namreč na osnovi že zaključenega postopka umestitve v prostor in niše
               kritičnosti omenjenega odseka predlagal, da se gradnja prične v Slovenj Gradcu in
               nadaljuje proti Šempetru in da bi gradili štiripasovnico in ne dvopasovnice, kot
               nekateri včasih govorijo. S tem bi bil med drugim rešen tudi problem zimskega
               čiščenja, ki bi bil v primeru moderne cestne infrastrukture bolj prioriteten.
               Omenjeno namreč trenutno le še dodatno hromi regijo, saj namesto dveh ur poti do
               Ljubljane traja pot kar osem ur. V tem metežu, ki je bil prejšnji teden oziroma pred
               štirinajstimi dnevi, snežnem metežu, je trajala pot celo do … <stage>/ izklop mikrofona/</stage>
           </p>
            </sp>
            <sp xml:id="SDZ7-Redna-26-2017-01-27.sp131">

               <speaker>PODPREDSEDNIK MATJAŽ NEMEC:</speaker>

               <p>Minister dr. Peter Gašperšič, imate besedo.</p>
            </sp>
            <sp xml:id="SDZ7-Redna-26-2017-01-27.sp132">

               <speaker>DR. PETER GAŠPERŠIČ:</speaker>

               <p>Hvala, predsedujoči, za besedo. Hvala poslancu gospodu Ivanu Škodniku za postavljeno
               vprašanje.</p>
               <p>V zvezi s projektom severnega dela tretje razvojne osi lahko z zadovoljstvom
               ugotovim, da projekt poteka uspešno in z načrtovano dinamiko, še posebej zaradi
               dejstva, da je Vlada v začetku tega meseca sprejela to tako težko pričakovano Uredbo
               o državnem prostorskem načrtu in s tem zagotovila umestitev v prostor še tega
               manjkajočega odseka od avtoceste A1 do Velenja. To sedaj tudi pomeni, da se lahko
               nadaljnje aktivnosti pravzaprav intenzivno in nemoteno odvijajo tudi na tem odseku in
               že tudi naprej v predhodno umeščenem odseku od Velenja do Slovenj Gradca.</p>
               <p>Bistveni premik na odseku tretje razvojne osi se je zgodil v letu 2015, ko smo
               dorekli način izvajanja projekta in tudi sam model financiranja. Takrat je bilo
               namreč odločeno, da gre v tem odseku za cestninsko cesto, da bo investitor družba
               Dars, ki tudi financira in opravlja vse cestninske ceste v Republiki Sloveniji. Že v
               letu 2015 je bila potem družbi Dars naročena dodatna preverba ekonomske upravičenosti
               samega projekta in je bila v ta namen pričeta izdelava elaborata z naslovom Obravnava
               možnih scenarijev izgradnje nove cestne povezave na odseku od avtoceste A1 do Velenja
               in do Slovenj Gradca. Namen te strokovne podlage je bilo ugotoviti možno faznost
               gradnje ter preveriti različne scenarije izvedbe v povezavi s samimi stroški gradnje.
               Ugotovljeno je bilo, da so za presojo ekonomske upravičenosti potrebni dodatni
               izračuni dolgoročnih multiplikativnih učinkov, ki se ugotavljajo na način, da se vsi
               možni scenariji preverijo še z vidika dolgoročnih ekonomskih učinkov na celotno
               regijo, s katero se potem ta cestna povezava tudi ustrezno lahko razvija. Ti izračuni
               so bili izvedeni in na podlagi tega je sedaj v fazi nadgradnje prej omenjeni elaborat
               teh možnih scenarijev in ta aktivnost bo zaključena predvidoma v roku enega meseca.
               Iz tega elaborata pa bo izhajal tudi potem predlog najustreznejšega scenarija z
               vidika same konkretizacije projekta in torej tudi faznosti gradnje. Tako bo potem
               temu ustrezno sledilo tudi natančno načrtovanje same dinamike gradnje. S fazo teh
               pripravljalnih del, ki pa jih je potrebno še narediti, to je same izdelave projekte
               dokumentacije, pridobivanja zemljišč in pridobivanja projektnih gradbenih dovoljenj,
               pa ima Dars kot investitor gradnje v predlogu načrta za izvajanje koncesije za leto
               2017 predvidena sredstva; torej za te aktivnosti, za izdelavo projektne dokumentacije
               za oba odseka – to je od Šentruperta do Velenja in tudi od Velenja do Slovenj Gradca
               –, sredstva za pridobivanje zemljišč, torej nepremičnin, pa se zagotavljajo v
               državnem proračunu na namenski postavki, na katero Dars tudi nakazuje nadomestilo za
               ustanovitev stavbne pravice za avtoceste in hitre ceste. Skladno s to načrtovano
               dinamiko je potem v letu 2018 predvidena pridobitev gradbenega dovoljenja – gradbenih
               dovoljenj, verjetno jih bo več – in objava razpisov za gradnjo. Cilj je, da se vsa ta
               pripravljalna dela izvajajo čim bolj sinhronizirano in da potekajo na celotnem poteku
               od avtoceste A1 vse do Slovenj Gradca, tako da bodo tudi potem nadaljnje aktivnosti
               na obeh teh odsekih lahko kar najbolj medsebojno usklajene.</p>
               <p>Če zaključim. Še enkrat, cilj je, da se v letu 2018 pridobijo gradbena dovoljenja za
               čim več teh odsekov sedaj umeščene trase, skladno s tem pa bo potem sledila tudi
               dinamika gradnje. Podrobnejši načrti faznosti bodo tudi še izdelani, tako da danes,
               žal, na ta vaš podrobni del vprašanja, žal, ne morem še dati natančnega odgovora.</p>
               <p>Se pravi, kako bodo potem posamezni odseki, kakšen bo redosled gradnje. Ampak kot
               rečeno, cilj je pridobiti gradbena dovoljenja do konca leta 2018. To bo potem
               omogočilo razpisovanje gradnje in samo izvedbo gradnje teh odsekov. Hvala lepa.</p>
            </sp>
            <sp xml:id="SDZ7-Redna-26-2017-01-27.sp133">

               <speaker>PODPREDSEDNIK MATJAŽ NEMEC:</speaker>

               <p>Gospod Ivan Škodnik, imate besedo, da zahtevate dopolnitev odgovora.</p>
            </sp>
            <sp xml:id="SDZ7-Redna-26-2017-01-27.sp134">

               <speaker>IVAN ŠKODNIK (PS SMC):</speaker>

               <p>Hvala lepa.</p>
               <p>Prej nisem tisto nekako dokončal. Prej sem omenil problem, ki je nastal pred 14
               dnevi, ko je zapadel sneg in je nastal cel kolaps. Takrat sem tudi, ker so me ljudje
               klicali po telefonu, vprašal na Direktivo za ceste in sem dobil odgovor, da gre bolj
               za nesrečen splet okoliščin. Mislim, da tak odgovor ni primeren in mogoče bi minister
               vendarle poskušal zdaj odgovoriti na to. To je ena stvar.</p>
               <p>Druga stvar pa, glede na to, da je cesta iz Slovenj Gradca v Velenje vendarle že
               nekaj časa umeščena v prostor, bi prosil, da bi vendarle ministrstvo začelo na tem
               delu odcepa s pripravo dokumentacije, tako da bi se gradnja vendarle na tem delu iz
               Slovenj Gradca začela prej. Toliko.</p>
               <p>Prosil bi, če mi lahko daste pisni odgovor in če tam nekje navedete tudi termine –
               tisto, kjer je mogoče.</p>
               <p>Hvala lepa.</p>
            </sp>
            <sp xml:id="SDZ7-Redna-26-2017-01-27.sp135">

               <speaker>PODPREDSEDNIK MATJAŽ NEMEC:</speaker>

               <p>Minister dr. Peter Gašperšič, imate besedo.</p>
            </sp>
            <sp xml:id="SDZ7-Redna-26-2017-01-27.sp136">

               <speaker>DR. PETER GAŠPERŠIČ:</speaker>

               <p>Hvala lepa.</p>
               <p>Predlagam, da res podrobnejši odgovor tudi s terminskimi plani, tam, kjer je mogoče
               to že dovolj natančno precizirati, da vam posredujemo v pisni obliki.</p>
               <p>Glede tega dela vprašanja, ki pa se je nanašal na problematiko čiščenja in
               prevoznosti ceste, zlasti na mislinjskem klancu, ob tem zadnjem sneženju, pa lahko
               povem to, kar je bilo sicer že večkrat rečeno, lahko zgolj ponovim, da je šlo res za
               splet neugodnih vremenskih okoliščin, kjer je na zelo podhlajena cestišča zaradi zelo
               nizkih temperatur v prehodnem obdobju sledil kratek val otoplitve, ki je povzročil
               dež, padavine v obliki dežja, ki so sprale že predhodna posoljena cestišča, zato
               potem ko se je ta dež spremenil potem spet v sneg, sol na teh podhlajenih cestiščih
               ni delovala, tako kot bi morala in je zelo hitro prišlo do zaledenitve teh cestišč.</p>
               <p>Skratka, vemo, da se to lahko v ekstremnih primerih zgodi, in v vseh teh dogodkih si
               pridobimo določene izkušnje. Na ministrstvu smo že dali navodila, da se v bodoče, ko
               se lahko pričakujejo takšne razmere, da se zlasti na teh kritičnih odsekih cestišč,
               pred temi kritičnimi klanci tako cestne službe kot službe policije ustrezno
               pripravijo in predhodno poskrbijo za ustrezno vodenje prometa, tako da tovorni promet
               ne bi zastajal na samih klancih, ampak da bi se jih že predhodno bodisi izločalo
               oziroma spuščalo naprej samo tiste, ki bodo opremljeni z ustrezno zimsko opremo, ki
               bo zagotavljala prevoznost v takšnih razmerah. Se pravi, tovorna vozila se bodo v
               takšnih primerih gotovo morala opremiti tudi z verigami, ker videli smo, da v
               nasprotnem primeru, če niso imeli res najboljših zimskih gum, v takšnih razmerah niso
               mogli iti naprej.</p>
               <p>Skratka, podana so bila navodila, da se preventivno na teh kritičnih odsekih klancev
               ekipe tako zimske službe kot tudi policije ustrezno ekipirajo, postavijo in
               zagotovijo, da bo promet v takšnih razmerah tekel, kolikor se da, čim manj moteno.
               Seveda brez nekih motenj in upočasnitve in prilagoditve, torej takšnim razmeram, se
               pa tudi pri najboljši izvedbi ne da zagotoviti. Skratka, v vsakem primeru je treba
               računati na določene razmere, ki upočasnjujejo promet. Hvala lepa.</p>
            </sp>
            <sp xml:id="SDZ7-Redna-26-2017-01-27.sp137">

               <speaker>PODPREDSEDNIK MATJAŽ NEMEC:</speaker>

               <p>Dr. Vinko Gorenak bo postavil poslansko vprašanje ministru za pravosodje mag. Goranu
               Klemenčiču, ki upravičeno odsoten.</p>
               <p>Izvolite, dr. Gorenak.</p>
            </sp>
            <sp xml:id="SDZ7-Redna-26-2017-01-27.sp138">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>To je že drugič, tako da človek čaka potem tri mesece na odgovor. Ampak, v redu.</p>
               <p>Javnosti je več ali manj znana zadeve, da se že kar nekaj let ukvarjam z vprašanjem
               gospoda Boštjana Škrleca, generalnega direktorja na Vrhovnem državnem tožilstvu, ki
               je to postal en dan pred prihodom Janševe vlade. Zanimivo je to, da je generalni
               državni tožilec natanko leta 2012, natanko en dan pred imenovanjem druge Janševe
               vlade, ugotovil, da nujno potrebuje generalnega sekretarja. In ne boste verjeli,
               postopki so stekli v 4 urah; v 4 urah je bil imenovan, ker tudi minister Zalar je
               začutil potrebo, da mu zagotovi delovno mesto. No, s tem so se potem ukvarjale mnoge
               instance, zadevo je razveljavilo Upravno sodišče in celo zapisalo v sodbi, da sta
               zlorabila oblast – se pravi, generalni državni tožilec in takratni minister Zalar. In
               ta sodba je pravnomočna. Potem se je s tem ukvarjal še gospod Klemenčič v vlogi šefa
               KPK in ugotovil, da sta koruptivno ravnala. Se pravi, generalni državni tožilec in
               bivši minister. Sodbo je razveljavilo Upravno sodišče in gospod Štefanec je ugotovil
               isto zgodbo. Ampak Upravno sodišče je ponovno razveljavilo zgodbo.</p>
               <p>No, zdaj se je v zadevo vključila policija in policija je aprila lansko leto podala
               kazensko ovadbo za zlorabo položaja zoper aktualnega generalnega državnega tožilca in
               bivšega ministra Zalarja. Slovenski mediji o tem ne poročajo. To je jasno kot beli
               dan. Poročajo o štirih prerezanih gumah; to je novica dneva, isti dan, ko pa se je
               izvedelo, da sta ta dva ovadena, pa o tem sploh niso poročali.</p>
               <p>Tožilka, ki se je s tem začela ukvarjati na tožilstvu tukaj v Ljubljani, je imela
               spis v rokah štiri ali pet mesecev, ni ugotovila nič in je šla med sodnike – mislim,
               ni odločila nič in je šla med sodnike. Spis je bil sedaj dodeljen novi tožilki, ki pa
               čaka na upokojitev. Ne boste verjeli, maja se bo upokojila.</p>
               <p>Zato ministra sprašujem:</p>
               <p>Kaj bo ukrenjeno, da gospod Fišer ne bo stvari zatučkal?</p>
               <p>Namreč, ovadbo zoper generalnega državnega tožilca obravnavajo njemu podrejeni. Čas
               bi bil, da se minister vključi in v skladu s svojimi pristojnostmi zagotovi neodvisno
               obravnavo te kazenske ovadbe.</p>
               <p>Zato sprašujem ministra:</p>
               <p>Kaj bo naredil, da bo prišlo do pravočasnega ukrepanja in odločitve, ki bo v skladu z
               zakonodajo?</p>
               <p>Prosim za ustni odgovor. Hvala.</p>
            </sp>
            <sp xml:id="SDZ7-Redna-26-2017-01-27.sp139">

               <speaker>PODPREDSEDNIK MATJAŽ NEMEC:</speaker>

               <p>Hvala lepa.</p>
               <p>Gospod Jernej Vrtovec bo postavil poslansko vprašanje ministrici za finance mag.
               Mateji Vraničar Erman, ki je opravičeno odsotna.</p>
               <p>Izvolite.</p>
            </sp>
            <sp xml:id="SDZ7-Redna-26-2017-01-27.sp140">

               <speaker>JERNEJ VRTOVEC (PS NSi):</speaker>

               <p>Najlepša hvala.</p>
               <p>Sprašujem o procesu prodaje Nove Ljubljanske banke. Namreč, glejte, gre za en
               kompliciran segment, vrsto dogodkov. Predsednik Vlade, dr. Miro Cerar je dejal v
               prejšnjem letu, da je nujno treba reorganizirati časovnico celotnega procesa. Časopis
               Finance je tudi nedavno opozoril na verjetnost ponovnega, daljšega odloga prodaje
               Nove Ljubljanske banke in seveda, zdi se, da je naša finančna ministrica pretekli
               teden šla v Bruselj k evropski komisarki prav s tem namenom, da se pogovori o tem,
               kako bi lahko mi odložili prodajo Nove Ljubljanske banke.</p>
               <p>Ne bom razpredal, ker ministrice ni tukaj, ampak bom postavil zgolj in samo
               vprašanje:</p>
               <p>Zanima me, zakaj postopki za izvedbo prodaje Nove Ljubljanske banke že tako dolgo
               stojijo?</p>
               <p>Ali je v načrtu ponoven odlog prodaje Nove Ljubljanske banke?</p>
               <p>Kakšna je bila tema pogovorov v luči tega z evropsko komisarko?</p>
               <p>Zakaj predsednik Vlade meni, da je treba reorganizirati časovnico celotnega
               procesa?</p>
               <p>Kakšen je načrtovan novi rok za prodajo Nove Ljubljanske banke?</p>
               <p>To je na kratko to in pričakujem na naslednji seji, da se na to temo odpre diskusija,
               kajti nekaj mi obljubljamo Evropski komisiji, potem pa hodimo na Evropsko komisijo v
               Bruselj prositi, da mi pa tega ne bi. To je tudi v tej luči zelo neresno. Najlepša
               hvala.</p>
            </sp>
            <sp xml:id="SDZ7-Redna-26-2017-01-27.sp141">

               <speaker>PODPREDSEDNIK MATJAŽ NEMEC:</speaker>

               <p>Hvala lepa.</p>
               <p>Na vrsti so poslanci, ki so žal odsotni, zato bomo kar prešli na gospo Janjo Sluga,
               ki bo postavila poslansko vprašanje ministrici za okolje in prostor gospe Ireni
               Majcen.</p>
               <p>Izvolite.</p>
            </sp>
            <sp xml:id="SDZ7-Redna-26-2017-01-27.sp142">

               <speaker>JANJA SLUGA (PS SMC):</speaker>

               <p>Hvala lepa.</p>
               <p>Postavila sem tudi pisno poslansko vprašanje, pa ne glede na to, tudi ustno
               poslansko vprašanje na podobno temo, in sicer; z evropsko in slovensko zakonodajo je
               zelo jasno določeno, da mora država v sodelovanju z lokalnimi skupnostmi, to se pravi
               z občinami, pripraviti načrt o kakovosti zraka, je pa tukaj tudi v velikim meri
               občinam prepuščena odgovornost odločitve, kako potem izrabijo oziroma uresničujejo te
               razpoložljive možnosti za zagotavljanje kakovosti zraka. Primer ene zelo dobre prakse
               je seveda Mestna občina Ljubljana, ki je z različnimi ukrepi zagotovila Ljubljančanom
               boljši zrak in se še vedno trudi. Tukaj lahko izpostavim daljinski sistem ogrevanja,
               plinifikacijo, vlaganje v trajnostne mobilnosti in tako dalje. Onesnaženje zraka –
               predvsem drobni delci PM10 so zelo resen problem, ki povzroča nevarnost za zdravje
               ljudi povsod po Sloveniji. To izpostavljam najbolj z vidika Mestne občine Celje,
               problematična sta tudi Zagorje ob Savi in Maribor in tako naprej. Podatki so resnično
               resnično skrb vzbujajoči in so ponavljajoči, zato se mi zdi to še toliko bolj
               pomembno.</p>
               <p>Ministrico sprašujem:</p>
               <p>V kakšnem obsegu so se odloki o načrtih za kakovost zraka, ki jih sprejme Vlada,
               dejansko uresničevali v občinah, kjer je kontinuirano zaznati največje prekoračitve
               dopustne meje onesnaženja in kakšni so ti rezultati po teh občinah?</p>
               <p>Katere ukrepe bo sprejela država za občine, kjer so zaznane največje prekoračitve,
               tudi še naprej?</p>
               <p>Ali je v načrtu sprejetje novih odlokov o načrtih za kakovost zraka za naslednje
               obdobje za mestne občine z največjimi prekoračitvami?</p>
               <p>Kakšne ukrepe lahko država naloži tistim občinam, ki ne izkoristijo in ne izrabijo in
               ne uresničujejo razpoložljivih možnosti, ki jih imajo?</p>
               <p>Hvala lepa.</p>
            </sp>
            <sp xml:id="SDZ7-Redna-26-2017-01-27.sp143">

               <speaker>PODPREDSEDNIK MATJAŽ NEMEC:</speaker>

               <p>Ministrica za okolje in prostor gospa Irena Majcen, izvolite, imate besedo.</p>
            </sp>
            <sp xml:id="SDZ7-Redna-26-2017-01-27.sp144">

               <speaker>IRENA MAJCEN:</speaker>

               <p>Hvala za besedo, spoštovani predsedujoči. Spoštovane poslanke, spoštovani poslanci!</p>
               <p>Za težave, ki jih imamo pri kvaliteti zraka, moram povedati, da gre za sedem
               območij, niso zajete pa v teh območjih samo mestne občine, čeprav Zasavje je
               sestavljeno iz nemestnih občin. Je pa res, da na teh območjih so merilne postaje,
               spremlja se onesnaženost zraka, se bo pa z izvedbo kohezijskega projekta Sinica
               število mest, kjer se bodo meritve opravljale, seveda po celotni Sloveniji, povečalo
               in bo takrat slika mnogo bolj realna, kot je trenutno. Izvedba projekta Sinica je
               predvidena do leta 2020.</p>
               <p>Če se sedaj obrneva na Odlok o načrtu kakovosti zraka na območju Mestne občine
               Celje, ugotavljamo, da se je uresničeval v načrtovanem obsegu, tako tistih, ki
               zahtevajo investicije, predvsem investicije, kjer država spodbuja te investicije z
               viri, kakor tistih, ki ne zahtevajo večjih finančnih virov. Tu gre pa predvsem za
               ukrepe informiranja, ozaveščanja in komuniciranja.</p>
               <p>Kar se tiče spodbud države, sta dva vira, Sklad za podnebne spremembe in kohezijska
               sredstva, res pa je, da pri črpanju kohezijskih sredstev nekoliko zamujamo, vendar,
               kot sem že povedala, tudi med drugim ta projekt Sinica gre v izvajanje, so pa seveda
               številne spodbude Eko sklada in te spodbude financiramo iz podnebnega sklada.</p>
               <p>Kot za vse druge tudi za Celje velja, da sta glavna vira delcev male kurilne naprave
               in promet. Strateški pristop – in bo verjetno še nekaj časa ostal – je, da so ukrepi
               naslednji. Male kurilne naprave: gre za ukrepe, ki jih lahko strnemo v zmanjševanje
               potreb po toplotni energiji za ogrevanje v zimskem času, ali z drugimi besedami
               povedano, gre za spodbude za energetsko sanacijo stavb; prehod ogrevanja stavb z
               zastarelimi malimi kurilnimi napravami na daljinsko ogrevanje in ogrevanje s plinom
               ali pa tudi na lesno biomaso, seveda po teh visokih tehnoloških standardih; zamenjavo
               zastarelih kurilnih naprav s toplotnimi črpalkami in sodobnimi malimi kurilnimi
               napravami; če pa ostanejo v uporabi zastarele male kurilne naprave, se izvajajo
               ukrepi, ki izboljšajo njihovo učinkovitost – zmanjšanja emisije.</p>
               <p>Na drugem stebru, torej pri prometu, pa govorimo o povečanju učinkovitosti prometa,
               izdelavi celostnih prometnih strategij, krepitvi javnega potniškega prometa – mislim,
               da prav na tem segmentu je v Celju še moč veliko narediti –, vlaganju v
               infrastrukturo za kolesarjenje in krepitvi deleža kolesarstva v prometu, povečanju
               deleža pešpoti, zamenjavi zastarelih motorjev, vozil mestnega potniškega prometa in
               komunalnih vozil z vozili z motorji emisijskega razreda Euro 6, torej tudi z vozili
               na plin, elektromotorji. In izvajanje in izdelava mobilnostih načrtov vseh večjih
               poslovnih subjektov javnega sektorja in gospodarstva.</p>
               <p>Če zdaj pogledamo še Gospodarstvo in podporni ukrepi za uspešno izvajanje načrtov
               kakovosti zraka. Gre za prevoz sipkih tovorov in natovarjanje ter preprečevanje
               prašenja. V Celju smo imeli tudi, vemo, izvajanje sanacije zemljine na stari Cinkarni
               in tudi tam je bilo treba upoštevati veliko elementov, ki so preprečevali
               onesnaženje. Ureditev odprtih površin, tega je tudi v Celju še nekaj, ozelenitev
               mest, ozaveščanje in izobraževanje, izdelava posebnega spletnega portala za kakovost
               zraka, zmanjševanje ognjemetov – tukaj ne vem, kako je bilo Celje uspešno, ampak v
               tistih urah pred polnočjo je to pomenilo veliko obremenitev – in pri vseh občinskih
               aktih se upoštevajo in vgrajujejo ukrepi za izboljšanje kakovosti zraka. Hvala.</p>
            </sp>
            <sp xml:id="SDZ7-Redna-26-2017-01-27.sp145">

               <speaker>PODPREDSEDNIK MATJAŽ NEMEC:</speaker>

               <p>Gospa Janja Sluga, želite besedo za dopolnitev odgovora?</p>
               <p>Izvolite.</p>
            </sp>
            <sp xml:id="SDZ7-Redna-26-2017-01-27.sp146">

               <speaker>JANJA SLUGA (PS SMC):</speaker>

               <p>Želela sem samo še izvedeti:</p>
               <p>S kakšnimi ukrepi pa lahko država potem naloži dodatno občinam, če ne izkoriščajo
               tega, kar ste zdaj omenili?</p>
               <p>Ali obstajajo kakšni vzvodi, na kakšen način?</p>
               <p>Pa tudi glede sprejemanja novega odloka za naslednje obdobje, v Mestni občini
               Celje:</p>
               <p>Ali se že kaj ve, v kakšni smeri bo šel in kakšna sredstva bodo na razpolago?</p>
               <p>Hvala.</p>
            </sp>
            <sp xml:id="SDZ7-Redna-26-2017-01-27.sp147">

               <speaker>PODPREDSEDNIK MATJAŽ NEMEC:</speaker>

               <p>Ministrica, izvolite, imate besedo.</p>
            </sp>
            <sp xml:id="SDZ7-Redna-26-2017-01-27.sp148">

               <speaker>IRENA MAJCEN:</speaker>

               <p>Hvala.</p>
               <p>Da, novelacija odloka se že pripravlja in predvidevamo, da bo noveliran odlok za
               Mestni občino Celje po sprejemu tudi na občinskem svetu javno objavljen za javno
               obravnavo.</p>
               <p>Imam pa v drugem delu torej, ko država občino prisili, da nekaj izvede, nekaj težav.
               V mojem poznavanju delovanja občine bi morala občina storiti vse za izboljšanje
               kvalitete okolja svojih prebivalcev. Pri tem je moje mnenje, da država ne bi se
               posluževala prisile, je pa ta del predmet razprave, in sicer pripravljamo Zakon o
               varstvu okolja in razmišljamo o morebitnih ukrepih, vendar konkretnega odgovora danes
               še ne morem podati. Hvala.</p>
            </sp>
            <sp xml:id="SDZ7-Redna-26-2017-01-27.sp149">

               <speaker>PODPREDSEDNIK MATJAŽ NEMEC:</speaker>

               <p>Hvala lepa.</p>
               <p>Prehajamo na drugi krog poslank in poslancev. Besedo dajem Mihu Kordišu, ki bo
               postavil poslansko vprašanje ministrici za izobraževanje, znanost in šport dr. Maji
               Makovec Brenčič, ki, kot vidimo, je odsotna. Prepuščam vam presojo, ali želite
               postaviti ustno ali pa pisno.</p>
               <p>Izvolite, gospod Miha Kordiš.</p>
            </sp>
            <sp xml:id="SDZ7-Redna-26-2017-01-27.sp150">

               <speaker>MIHA KORDIŠ (PS ZL):</speaker>

               <p>Najlepša hvala za besedo, predsedujoči.</p>
               <p>Za to sejo Državnega zbora sem imel pripravljeni dve poslanski vprašanji. Zdaj bom
               zastavil drugo vprašanje, prvo je pa ,žal, izletelo zaradi tega, ker neki frajerji iz
               največje koalicijske poslanske skupine niso bili tukaj prisotni, ko bi morali biti,
               ko bi prišli na vrsto za svoja vprašanja. Jaz sem bil pa še v pisarni, sem se
               pripravljal na svoje vsebine in za delo na tej seji Državnega zbora, pa sem pač
               preprosto, žal, izpadel ven iz vrste. Pa nisem bil edini, tam koleg Ferluga iz SMC je
               ravno tako potegnil ta kratko. Mislim, sorry, vem, da je petek, vem, da je dolga
               naporna seja za nami, ampak, gospe in gospodje, vi imate skoraj 3 tisoč evrov plače
               in nimate izgovora, da tako iz neke frčkarije preprosto niste tukaj in svojim kolegom
               poslancem dobesedno ukradete razpravo. Sploh, ker so poslanska vprašanja takšna
               orodja, kjer poslanci prenašamo tegobe, težave delovnih ljudi v tej družbi naprej na
               ušesa izvršne veje oblasti pa poskušamo ljudem življenje olajšati pa kakšno stvar
               umakniti.</p>
               <p>Dobro, če grem na svoje konkretno poslansko vprašanje za ministrico za
               izobraževanje, se ta suka okoli problematike prehoda iz predbolonjskega sistema v
               bolonjski sistem, zelo konkretno je tu prišlo do več težav. V tem slučaju me pa še
               posebej zanimajo tisti študentje, ki so študirali dvopredmetno, pa so na enem študiju
               dokončali, naredili diplomo – vse lepo in prav – no, na drugem študiju jim pa to ni
               uspelo. Potem jih pa fakultete niso prestavile, recimo, v drugo stopnjo bolonjskega
               študija, ampak so jih dale v prvo stopnjo bolonjskega študija, nabile so jim
               diferencialne izpite, čeprav so bili nemara že tik pred zagovorom in bi lahko mirno
               dokončali študij. Nadalje so tu tudi posamezniki, ki so že skoraj dokončali študij v
               lanskem letu, si želijo dokončati po bolonjskem sistemu, pa tega ne morejo narediti,
               zaradi tega ker imajo poklicno maturo, s katero so se lahko nekdaj vpisali, zdaj jim
               pa po novem to ni več omogočeno.</p>
               <p>Zdaj me zanima:</p>
               <p>Kako boste tu ukrepali, da se bodo stvari popravile?</p>
               <p>Sploh zaradi tega, ker so prenekateri študenti potegnili kratko zaradi birokracije na
               fakultetah, pa merila niso bila prej silno jasna, pa še potem so jih oddelki kratko
               malo prežvečili in izpljunili. Poznam tudi zelo konkreten primer: diploma na eni
               smeri narejena, diploma na drugi smeri narejena, ampak je punca zamudila za par dni
               zadnji rok za oddajo, ker so ji pač na oddelku stvari narobe povedali, potem ji pa
               niso hoteli diplome vzeti.</p>
               <p>Takih primerov je nič koliko in zdaj me zanima:</p>
               <p>Kako se boste z njimi spoprijeli?</p>
            </sp>
            <sp xml:id="SDZ7-Redna-26-2017-01-27.sp151">

               <speaker>PODPREDSEDNIK MATJAŽ NEMEC:</speaker>

               <p>Besedo ima ministrica za izobraževanje, znanost in šport dr. Maja Makovec
               Brenčič.</p>
            </sp>
            <sp xml:id="SDZ7-Redna-26-2017-01-27.sp152">

               <speaker>DR. MAJA MAKOVEC BRENČIČ:</speaker>

               <p>Spoštovani predsedujoči, spoštovane poslanke in poslanci, kolegice in kolegi!</p>
               <p>Do 30. 9. 2016 so prehode urejala merila za prehode med študijskimi programi, ta so
               bila opredeljena že v letu 2010. Po tem ne moremo več govoriti o tovrstnem prehajanju
               med študijskimi programi, ker so bili tisti prejšnji, predbolonjski programi s tem
               tudi po zelo dolgem obdobju zaključeni. Postopek vpisa teh kandidatov, ki pa so zdaj,
               recimo, v vlogi, kot ste jo vi omenili, pa ureja tako imenovani Pravilnik o razpisu
               za vpis in izvedbi vpisa v visokem šolstvu, ki smo ga sprejeli 21. januarja in ta je
               tudi podlaga za njihovo nadaljnje usmerjanje naprej, kako urejati tudi postopek
               bodisi vpisa v višji letnik bodisi iskati priložnost, če niso uspeli dokončati svoje
               obveznosti.</p>
               <p>Ko govorimo o dvopredmetnih študijih, moram povedati, da je vedno veljalo, tako v
               predbolonjskih programih kot v bolonjskih programih, da mora kandidat oziroma
               kandidatka vedno uspešno zaključiti oba programa. To so tudi tako imenovani vpisni
               pogoji oziroma kriteriji, v katere vstopa kandidat/kandidatka, ko sprejme tudi vpis v
               ustrezen program oziroma prvi letnik. Šele ko dejansko tudi zaključijo vse študijske
               obveznosti in si pridobijo iz obeh programov diplomo, takrat izkazujejo tudi dokončan
               visokošolski študij.</p>
               <p>Res pa je, kot ste prej omenili primer poklicne mature, vpisnega pogoja v
               predbolonjski program, ki je bil takrat veljaven, ta ni nujno veljaven bil tudi v
               bolonjskih programih. Tam so nastale razlike, vendar je dejstvo, da mora spoštovati
               vsak kandidat/kandidatka vpisne pogoje tistega programa, ki je veljaven in v katerega
               se vpisuje ali prehaja konkretno v posameznem šolskem letu. Mi smo dobili tudi nekaj
               pritožb na to temo. Primer ste omenili, recimo, ko je kandidatka zamudila nekaj dni,
               očitno zaradi neustreznih informacij, če pravilno razumem. Vse te pritožbe smo mi
               odstopili posameznim visokošolskim zavodom, kajti ti so tisti, ki morajo odgovorno
               opredeliti, kakšna so bila dejstva, in tudi pojasniti kandidatu/kandidatki, zakaj ni
               prišlo do izvedbe določenega postopka. Gre namreč za obveznosti, ki jih mora pri tem
               izkazati bodisi kandidat/kandidatka in ki jih presoja sam visokošolski zavod.</p>
               <p>Dejstvo pa je, da v resnici po tem dolgem, večletnem obdobju je zaključilo veliko
               kandidatov/kandidatk svoje študije. Zavodi so res – to pa moram povedati naglas –
               zelo veliko truda in energije vložili v to, da je čim več kandidatov/kandidatk v
               resnici zaokrožilo stare programe ali tiste programe tudi, znotraj katerih so
               prehajali. Mislim, da smo s tem tudi marsikoga spodbudili. Je pa res, da to obdobje
               ni bilo kratko obdobje, to je bilo dolgo obdobje, in priprav na zaključevanje tega
               študija je bilo moč izvesti vrsto, tudi institucije so opozarjale na zaključevanje
               študija že prej, ne samo letošnje oziroma preteklo leto, ampak tudi leta poprej. Tako
               mislim, da smo pa marsikoga pa vendarle pripeljali do zaključka študija, morda ga
               sicer ne bi.</p>
            </sp>
            <sp xml:id="SDZ7-Redna-26-2017-01-27.sp153">

               <speaker>PODPREDSEDNIK MATJAŽ NEMEC:</speaker>

               <p>Gospod Miha Kordiš, imate besedo, da zahtevate dopolnitev odgovora.</p>
            </sp>
            <sp xml:id="SDZ7-Redna-26-2017-01-27.sp154">

               <speaker>MIHA KORDIŠ (PS ZL):</speaker>

               <p>Hvala za besedo, predsedujoči.</p>
               <p>Jaz sem eden izmed takšnih primerov, ki sem študij dokončal, in lahko iz prve roke
               povem, da sicer ne vem, koliko so se visokošolski zavodi res raztrgali za te
               študente, mislim, da jih je bolj zanimalo, kako bodo te študente zacolali. Se je pa
               prenekateri mentor pač zganil in šel res na roko svojim kandidatom, spet, moja
               mentorica je pač tak primer človeka, ki se je raztrgal za svoje študente, vključno z
               mano, zato da smo vse skupaj speljali, kar pa še ne rešuje položaja tistih
               nesrečnikov, ki pa so vendarle obtičali v tem kolesju.</p>
               <p>Zelo konkretno, omenili ste vpisne pogoje, ki se spreminjajo s spremembo programov,
               in tukaj me zanima, ali lahko ukrepate. Mislim, da se oba strinjava, da je to
               krivično, da si praktično naredil študij do konca, s poklicno maturo, ker si se
               lahko, ne vem, 15 let nazaj na tak način vpisal, potem pa te vrže na bolonjski študij
               oziroma bi celo rad dokončal na bolonjskem študiju, pa tega ne moreš storiti, ker
               imaš zgolj poklicno maturo, ker so se razpisni pogoji spremenili.</p>
               <p>Mislim, to je nefer in me zanima:</p>
               <p>Ali lahko tukaj ukrepate in ali imate namen ukrepati?</p>
               <p>Tudi kar se tiče pritožb, reševanja določenih postopkov, zadreg, ste to odstopili
               visokošolskim zavodom, pa me vseeno zanima:</p>
               <p>Mislite nanje tukaj kaj pritisniti, jih prijeti, da se bodo te stvari zgodile na
               pravičen način?</p>
               <p>Ker tudi visokošolski zavodi so bili soočeni z maso študentov, ki je niso prav dobro
               požirali, je marsikdo lahko v teh birokratskih mlinih preprosto izletel, potegnil
               kratko. Sem že povedal konkreten primer študentke, ki je na enem oddelku normalno
               diplomirala, na drugem oddelku prav tako naredila vse izpite in diplomo, ampak
               zamudila za par dni, ker so ji pač fakultetni birokrati narobe povedali.</p>
            </sp>
            <sp xml:id="SDZ7-Redna-26-2017-01-27.sp155">

               <speaker>PODPREDSEDNIK MATJAŽ NEMEC:</speaker>

               <p>Gospa ministrica, izvolite, imate besedo.</p>
            </sp>
            <sp xml:id="SDZ7-Redna-26-2017-01-27.sp156">

               <speaker>DR. MAJA MAKOVEC BRENČIČ:</speaker>

               <p>Ponovno bi izpostavila pravilnik, ki smo ga sprejeli 21. januarja 2017, ki že v delu
               vaših vprašanj odgovarja na trenutno stanje.</p>
               <p>Gre za urejanje postopka vpisa v višji letnik študijskega programa, ko govorimo o
               posameznikih, ki pa niso uspeli do 30. 9. 2016 zaključiti svoj programski sklop, pa
               bodo morali za prihodnji vpis preveriti, kakšen del vpisnih pogojev izpolnjujejo in
               če jih ne izpolnjujejo v celoti, je domena zavoda tista, torej v skladu s programsko
               shemo, ki jo ponuja, na kakšen način bo zahtevala tudi priznavanje predhodno
               dobljenega znanja oziroma katere vrste obveznosti so še potrebne, da se izpolnijo. To
               je bilo v preteklosti in je in bo v pristojnosti visokošolskih zavodov. Gre namreč za
               programske sklope in vsebine, ki jih seveda mora potem kandidat/kandidatka doseči
               skozi svoje študijske cilje, ob seveda vseh predpogojih, zato da lahko rečemo, da je
               zaokroženo tudi celotno izpopolnjevanje in izpolnitev kriterijev programa, torej
               izpitnih in drugih zahtev.</p>
               <p>Je pa pomembno pri tem to, da smo seveda tudi v sodelovanju z NAKVIS ves čas,
               zavedamo se tudi še kandidatov in kandidatk, ki morda niso uspeli izpolniti teh
               pogojev, a vendarle po tem pravilniku in v skladu s preverbami na samih zavodih glede
               programskih shem in pridobivanja, priznavanja obveznosti, ki so jih že opravili, je
               potrebno, da so kandidati čim prej informirani o tem, zato smo tudi prosili
               visokošolske zavode, da o tem informirajo na čim bolj transparenten način, da se
               vsakdo lahko tudi v resnici hitro informira, na kakšen način lahko vstopa prav v
               svojem lastnem primeru naprej. Mislim, da je prav, da se ti prehodi omogočijo na
               način, da pa se ne more ločevati zdaj več, ker je zakonski rok potekel, med tistimi
               prejšnjimi in sedanjimi na način, da ne bi dosegali istih učnih ciljev oziroma
               študijskih ciljev in opravljali istih vsebin, če gre seveda za diplomo, ki jo bodo
               sedaj pridobili na enak način kot sedanji bolonjski kandidati in kandidatke.</p>
            </sp>
            <sp xml:id="SDZ7-Redna-26-2017-01-27.sp157">

               <speaker>PODPREDSEDNIK MATJAŽ NEMEC:</speaker>

               <p>Hvala lepa.</p>
               <p>Gospod Miha Kordiš, imate besedo za postopkovno zahtevo, da se opravi razprava o
               odgovoru.</p>
               <p>Izvolite.</p>
            </sp>
            <sp xml:id="SDZ7-Redna-26-2017-01-27.sp158">

               <speaker>MIHA KORDIŠ (PS ZL):</speaker>

               <p>Lepa hvala.</p>
               <p>Bom uporabil ta instrument, ampak v resnici zato, da nadaljujem s polemiko, ker smo
               šele na čisto koncu prišli do srčike problema. In sicer, da so zapleti v zvezi s
               prehodom iz predbolonjskih študijskih programov v bolonjske v zadnji instanci oziroma
               najbolj operativni instanci stvar visokošolskih zavodov in domena visokošolskih
               zavodov in da se pač tudi tam lahko rešujejo, tudi sami, gospa ministrica, ste
               navedli par takih možnosti. Kar bi preprosto rad, je, da te visokošolske zavode
               vzamete malo v roke zaradi tega, ker – še enkrat –, vemo, kako se fakultetna
               birokracija obrača, vemo, da so posredi tudi kakšni profitni motivi pa kakšno
               mandarinsko kupčkanje študenti levo, desno. To je pač fakultetni in univerzitetni
               business as usual, če hočete. Ni pa prav, da nastradajo v tem procesu študenti, ki so
               pa res najmanj krivi za to, da se jim zdaj dogodi takšna krivica. Sploh tisti, ki so
               svoj študij vendarle pripeljali do konca ali pa skoraj do konca, pa jih je zdaj faks
               štrofnil s tem, da bojo morali najprej zmazek od diplomske naloge narediti, preden
               sploh lahko pridejo na drugo bolonjsko stopnjo in da potem lahko tam sploh
               magistrirajo in vmes še en kup nekih diferencialnih izpitov. To ni prav. Oprostite,
               to ni prav. Hvala.</p>
            </sp>
            <sp xml:id="SDZ7-Redna-26-2017-01-27.sp159">

               <speaker>PODPREDSEDNIK MATJAŽ NEMEC:</speaker>

               <p>Gospod Kordiš, zahtevate razpravo? Ne želite. Dobro. Gospa ministrica, hvala lepa.</p>
               <p>Imamo še zadnje poslansko vprašanje, in sicer bo gospod Marko Ferluga postavil
               poslansko vprašanje ministrici za okolje in prostor gospe Ireni Majcen.</p>
               <p>Izvolite.</p>
            </sp>
            <sp xml:id="SDZ7-Redna-26-2017-01-27.sp160">

               <speaker>MARKO FERLUGA (PS SMC):</speaker>

               <p>Najprej protestiram. Se bom tukaj prvič nekako pridružil gospodu Kordišu, s tem da
               ga moram sicer malo popraviti, da tudi njegova dva kolega sta opustila vprašanja.
               Tako smo bili nekateri preskočeni in se mi tukaj postavlja potem temeljno vprašanje,
               ali ima smisla sploh to delovati in dajati ta vprašanja ali ne – kot prvo.</p>
               <p>Kot drugo, kot sem pregledal tukaj po seznamu, nas je bilo na prvem delu 28 vpisanih,
               ki bi želeli nekaj vprašati in izvedeti, in od tega je praktično ena četrtina ali se
               odpovedala ali ni vprašala. Mislim, da je to dokaz neke neresnosti. Ne bom govoril o
               imenih. Vsak sam zase dobro ve. Jaz se vedno pripravim na seje in tudi na to sem se
               pripravil in tudi ti dve vprašanji sem dal z vso resnostjo.</p>
               <p>Zdaj pa lep pozdrav obema ministricama, ki sta še tukaj. Naj mi ne zamerita, pa
               gremo zdaj na to temo, o kateri bom spraševal.</p>
               <p>Na Obali, kot povsod po Sloveniji, se žal srečujemo s težavo gradnje na črno,
               neupoštevanja gradbene zakonodaje in – kar je najhuje – z neučinkovitim ukrepanjem
               naših državnih organov. Za kaj gre tukaj? Na Obali so več ali manj znane dve ali tri
               takšne zelo zanimive točke. Ena izmed njih je ta famozna sušilnica sadja v Portorožu
               oziroma Sečovljah znamenitega gospoda Türka, kjer se je iz sušilnice prelevila v
               veliko vilo in se še zdaj ne more ukrepati. Drugo tako zelo zanimivo je alpsko
               naselje sredi našega Mediterana oziroma Obale, ko so prišli, bom rekel ti, ki so nad
               Črnim Kalom in so kar postavili hiše v obliki alpskih lesenih koč in se lepo širijo,
               ne glede na to, da so bili in opozorjeni in da so bile gradbene inšpekcije, ki ne
               vem, zakaj in ne vem, kako ne morejo ničesar ukrepati. Moje mnenje je, da se v teh
               primerih kaže ta strašanska neučinkovitost naše države. To je nesprejemljivo. Če pa
               dam na drugo stran, bom rekel, tako lahkotno uničenje oziroma radiranje tiste
               brunarice enega navadnega človeka, potem resnično se človek vpraša, kako in kaj je s
               to pravico v naši lepi zemljici.</p>
               <p>Potem pa imamo še tretji absurd te zadeve – bom moral končati, ker se mi zdi, da je
               pomembno, da to povem, tako da bom nadaljeval potem v drugem polčasu.</p>
            </sp>
            <sp xml:id="SDZ7-Redna-26-2017-01-27.sp161">

               <speaker>PODPREDSEDNIK MATJAŽ NEMEC:</speaker>

               <p>Hvala lepa.</p>
               <p>Preden dam besedo gospe ministrici, dovolite mi, gospod Marko Ferluga, da se
               strinjam z vašim protestom. Žal kot predsedujoči bi imel tukaj samo eno in edino
               alternativo, da bi prekinil sejo, kar pa bi bilo še slabše. Tako je naša odgovornost
               in naših sodelavcev, da skrbimo in bedimo nad potekom seje.</p>
               <p>Gospa ministrica za okolje in prostor gospa Irena Majcen, imate besedo,
               izvolite.</p>
            </sp>
            <sp xml:id="SDZ7-Redna-26-2017-01-27.sp162">

               <speaker>IRENA MAJCEN:</speaker>

               <p>Hvala.</p>
               <p>Pri delu inšpekcijskih služb seveda sama ne morem uporabljati podatkov v smislu
               konkretiziranja kateregakoli postopka. Inšpekcije so pri svojem delovanju samostojne,
               lahko pa povem, da v okviru inšpekcijskih postopkov gradbene inšpekcije v Sloveniji
               je teh zadev veliko, to smo že tudi velikokrat povedali. Seveda pa se ljudje na te
               inšpekcije še vedno obračajo, tako da dela, kot kaže, ne bo nikoli zmanjkalo. Vseeno
               bi rada pozornost postavila na temelju nelegalne gradnje, gradnje v prostoru na
               mestu, za katero ni pridobljeno gradbeno dovoljenje oziroma ni ustreznih dokumentov,
               in za neskladne gradnje – v tistem drugem primeru gre prav gotovo za neskladne
               gradnje – in postopki inšpekcij niso v obeh primerih enaki.</p>
               <p>Že v sprejeti zakonodaji imajo vodje gradbišča določene odgovornosti, ki pa jih
               povečujemo predvsem z novim Zakonom o graditvi objektov, ki se počasi približuje k
               obravnavi na Vladi, kajti sam postopek izdaje gradbenega dovoljenja predvideva, da se
               obvesti o pričetku gradnje tako upravno enoto kot potem preko aplikacije v PIS tudi
               inšpekcijske službe. Bodo pa vodje gradbišč nosili odgovornosti v primeru, ko bo šlo
               za neskladno gradnjo. Se bi pa – kar bilo seveda dobro in prepričana sem, da bomo v
               praksi vsaj v nekaterih primerih to sposobni izpeljati – za takšne gradnje ukrepalo v
               času same gradnje. Namreč, prav pri inšpekcijskih postopkih se srečujemo s prijavami
               včasih, ko nek objekt že 20 let je v prostoru, nikogar ni motil, potem pa medsebojni
               ali pa nesporazumi med sosedi povzročijo, da se potem takšni nesporazumi aplicirajo
               tudi na takšne pritožbe. Temu pač ne morem pritrditi, ne morem soglašati in sem velik
               nasprotnik prav tega. Je pa res, da ta nova zakonodaja predpisuje tudi legalizacije;
               legalizacije za objekte, v katerih se živi, in legalizacije za objekte, v katerih se
               vodi neka proizvodnja. Tako bo sprememb z novo zakonodajo veliko.</p>
               <p>Imeti idejo, da pa zaradi nove zakonodaje ne bo več nelegalnih in neskladnih
               gradenj, pa jaz te ideje nimam, predvsem zaradi tega, ker gre za neke vrste posebnost
               Slovencev. Vemo, da imamo veliko razpršene gradnje in seveda v teh nekaterih
               odmaknjenih kotičkih Slovenije se tudi takšne gradnje ne da prepoznati tako hitro kot
               v nekaterih urejenih okoljih.</p>
               <p>Ob tem, ko imam možnost, spoštovani poslanec gospod Ferluga, vam odgovarjati, bi vam
               pa rada povedala še to, da nobena od občin ob našem morju nima sprejetega občinskega
               prostorskega načrta. Namreč, tam se pa zapišejo vse te posebnosti, ki sodijo v neko
               okolje in prav gotovo naše Primorje ima posebnosti. V prostorskih aktih se določijo
               dovoljene posebnosti pri gradnji, kar je prav za te občine posebnost, pa je ta, da z
               občinskimi prostorskimi načrti nekatere občine niti niso začele postopka. To pa se mi
               zdi, da je prav, da povem tudi v tej sredini. To kaže tudi na odnos občin do svojih
               občanov. Če gledamo v slovenskem prostoru, je takšnih občin, ki niti niso sprejele
               sklepa o pripravi OPN, devet. Želim si, da bi to vsaj v letošnjem letu sprejele in
               pripravile občinske podrobne načrte.</p>
            </sp>
            <sp xml:id="SDZ7-Redna-26-2017-01-27.sp163">

               <speaker>PODPREDSEDNIK MATJAŽ NEMEC:</speaker>

               <p>Gospod Marko Ferluga, imate besedo, da zahtevate dopolnitev odgovora.</p>
               <p>Izvolite.</p>
            </sp>
            <sp xml:id="SDZ7-Redna-26-2017-01-27.sp164">

               <speaker>MARKO FERLUGA (PS SMC):</speaker>

               <p>Hvala.</p>
               <p>Naj končam še en drug absurd od tistih dveh, ki jih imamo. Name se je tudi obrnil
               gostinec iz Kopra, ki je delal, se pravi, pridobil si je mnenje Zavoda za kulturno
               dediščino, dobil je odlok mestne občine oziroma odločbo mestne občine, dobil je
               odločbo Upravne enote Koper, dobil je s strani tudi inšpekcije, gradbene, vse
               pozitivno in potem se je to začelo vrteti z neko pritožbo nekega posameznika, tako da
               je prišlo tako daleč, da je dejansko prišla odloča o rušitvi enega dela tega
               objekta.</p>
               <p>Se pravi, da imamo na eni strani ljudi, ki poslušajo to reševati po vseh pravilih in
               dejansko se jim nagaja. Ti pa, ki delajo na črno, delajo pač neke svoje gradbene
               posege – pustimo to, kar je rekla sedaj ministrica, da jasno tudi OPN niso v občinah
               narejeni –, ampak ta dvoličnost ukrepanja gradbenih inšpekcij je na Obali, pa
               verjetno tudi širši v Sloveniji, nekako nesprejemljiva.</p>
               <p>Zato s tega mesta prosim vas ministrica, da boste poskušali vnesti ustrezne spremembe
               gradbene zakonodaje in teh notranjih aktov za hitro in učinkovito reševanje teh
               zadev. Saj veste sami, to ljudi najbolj boli, ko vidijo, da nekdo, ki ima neko
               finančno moč ali pa neko politično moč, lahko dela, kar hoče, drugi, pač navadni
               ljudje, se pa ne morejo nikakor obrniti na ničesar. Tako bo treba na teh področjih
               narediti neke meje in tudi neke učinkovite ukrepe v smeri reševanja tega
               neupoštevanja gradbene dokumentacije.</p>
               <p>Tako v tej smeri podpiram to prenovo gradbene zakonodaje in apeliram samo toliko na
               vas, da se usmeri ... <stage>/ izklop mikrofona/</stage></p>
            </sp>
            <sp xml:id="SDZ7-Redna-26-2017-01-27.sp165">

               <speaker>PODPREDSEDNIK MATJAŽ NEMEC:</speaker>

               <p>Hvala lepa.</p>
               <p>Gospa ministrica, imate besedo. Izvolite.</p>
            </sp>
            <sp xml:id="SDZ7-Redna-26-2017-01-27.sp166">

               <speaker>IRENA MAJCEN:</speaker>

               <p>Hvala.</p>
               <p>Glede tega drugega dela, torej da bi morali biti ukrepi učinkoviti, uspešni, se z
               vami popolnoma strinjam. Mi poskušamo to rešiti v tej obstoječi pripravljeni
               zakonodaji. Glede na to, da se v naslednji fazi priprave te zakonodaje srečamo v
               Državnem zboru, boste verjetno tudi poslanci pomagali še pri tem delu, da bomo
               uspešnejši – v zadovoljstvo vseh naših državljanov. Hvala.</p>
            </sp>
            <sp xml:id="SDZ7-Redna-26-2017-01-27.sp167">

               <speaker>PODPREDSEDNIK MATJAŽ NEMEC:</speaker>

               <p>Hvala lepa.</p>
               <p>O vaših predlogih bo Državni zbor odločal danes, 30 minut po prekinjeni 1. točki
               dnevnega reda.</p>
               <p>S tem prekinjam tudi to točko dnevnega reda, ki jo bomo nadaljevali čez pol ure, ob
               14.10.</p>
               <p>Hvala lepa.</p>
               <stage>(Seja je bila prekinjena ob 13.39 in se je nadaljevala ob 14.11.)</stage>
            </sp>
            <sp xml:id="SDZ7-Redna-26-2017-01-27.sp168">

               <speaker>PREDSEDNIK DR. MILAN BRGLEZ:</speaker>

               <p>Spoštovane kolegice poslanke in kolegi poslanci, gospe in gospodje!</p>
               <p>Nadaljujemo prekinjeno sejo Državnega zbora.</p>
               <p>Prehajamo na glasovanja Državnega zbora o predlogih odločitev. Poslanke in poslance
               prosim, da preverite delovanje glasovalnih naprav. <title>Prehajamo na prekinjeno 1. točko dnevnega reda, to je na vprašanja poslank in poslancev.</title>
               </p>
               <p>Pregled predlogov sklepov poslank in poslancev za razpravo o odgovorih predsednika
               Vlade, ministrice in ministrov z dne 27. 1. 2017 je objavljen na e-klopi. V skladu s
               predlogom poslanca mag. Branka Grimsa bo Državni zbor odločal o naslednje predlogu
               sklepa: Državni zbor bo na naslednji seji opravil razpravo o odgovoru predsednika
               Vlade dr. Mira Cerarja na poslansko vprašanje mag. Branka Grimsa v zvezi z ukrepi
               Vlade glede migrantov.</p>
               <p>Obrazložitev glasu v imenu Poslanske skupine Slovenske demokratske stranke dr. Vinko
               Gorenak.</p>
            </sp>
            <sp xml:id="SDZ7-Redna-26-2017-01-27.sp169">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>Ker gospoda Grimsa pač ni, se mi zdi, da sem dolžan obrazložiti to zahtevo, vsaj
               zdaj, ko vas je večina poslancev tukaj.</p>
               <p>Poglejte, sam sem – mislim, da sredi lanskega leta ali pa že leta 2015 – začel
               opozarjati na stroške za prosilce za azil. Seveda je potem in medijsko in pod vplivom
               Vlade, drugega ne morem reči, ker je pač notranje ministrstvo dalo podatke, prišel
               ven en famozen podatek 29 evrov na mesec. Kako lepa laž, ker je logično, da ti
               človeka ne moreš živeti, nastaniti, nahraniti in vse ostalo za 29 evrov na mesec.
               Potem smo vrtali naprej in smo prišli do podatkov, štejejo pa vladni podatki, drugo
               ne more šteti, smo prišli do nekaj nad 600 evrov. Ko smo to spet preračunavali, ne
               gre skozi, je pa delno resnico povedal prejšnji finančni minister na enem od
               poslanskih vprašanj. Rekel je tako: »Prosilec za azil nas stane okoli tisoč 600 evrov
               na mesec.« Potem je to obveljalo kot uraden podatek – ki ga mediji v glavnem ne
               objavljajo, to je tudi jasno kot beli dan – do Računskega sodišča, ki pa je izdalo
               pred dnevi to revizijsko poročilo in računski sodniki so povedali svoje. Tudi za
               tiste, ki to želite preverite, lahko si pogledate stran 40, druga vrstica: tisoč 963
               evrov na mesec na enega prosilca za azil. Na enega prosilca za azil!</p>
               <p>Tu bodo tisti, ki želijo minimalizirati, kot je želel predsednik Vlade zjutraj,
               rekli, stroške zaposlenih vstran, stroške azilnega doma vstran, stroške ogrevanja
               vstran, pa bodo spet prikazali neko minimalno cifro. To je zavajanje državljanov, kar
               je počel predsednik Vlade danes dopoldan v odgovoru. Ne morete dati stroškov
               zaposlenih stran, ne morete dati stroškov prehrane stran, ne morete dati stroške
               azilnega doma stran, ker to so stroški. To so stroški. Če prosilcev za azil ne bi
               bilo, teh institucij in zaposlenih ne bi bilo. Je tako? Se pravi, bomo kar priznali
               to, kar je reklo Računsko sodišče, tisoč devet sto 63 evrov na mesec na enega
               prosilca za azil. Ob tem seveda navajamo še mnoge druge podatke o plačah, o
               pokojninah in tako naprej, o stanovanjih, ki jih zdaj opremlja Vlada. To je tema,
               zagotovo je to tema, ki se je verjetno večina tukaj boji. Ampak glejte, to je tema, o
               kateri moramo govoriti, ne zaradi nas, ne zaradi političnih točk, zaradi
               davkoplačevalcev, ki to plačujejo. Oni si to zaslužijo, zato seveda želimo razpravo.
               Hvala lepa.</p>
            </sp>
            <sp xml:id="SDZ7-Redna-26-2017-01-27.sp170">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v imenu poslanske … V osebnem imenu? <stage>/ oglašanje iz dvorane/</stage> Aha,
               prehitro dviga roko. Torej za naslednjo, prav.</p>
               <p>Glasujemo. Navzočih je 52 poslank in poslancev, za je glasovalo 9, proti pa 42.</p>
               <p><stage>(Za je glasovalo 9.)</stage> <stage>(Proti 42.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca Luke Meseca bo zbor odločal o naslednjem predlogu
               sklepa: Državni zbor bo na naslednji seji opravil razpravo o odgovoru predsednika
               Vlade dr. Mira Cerarja na poslansko vprašanje Luke Meseca v zvezi z dvigom minimalne
               plače.</p>
               <p>Obrazložitev glasu v imenu Poslanske skupine Združena levica Luka Mesec.</p>
            </sp>
            <sp xml:id="SDZ7-Redna-26-2017-01-27.sp171">

               <speaker>LUKA MESEC (PS ZL):</speaker>

               <p>Hvala za besedo, gospod predsednik.</p>
               <p>Premierju sem postavil vprašanje, zakaj noče povišati minimalne plače na 700 evrov
               neto do jeseni, kot smo predlagali v Združeni levici. V odgovoru mi je med drugim
               rekel, da zato ker niso oni povzročili krize. To je res, ampak moja poanta je bila
               drugje. Ta vlada krizo rešuje na način, da iz nje vleče samo 10 % najbogatejših
               ljudi, do ostalih 90 % pa letijo samo drobtinice. Ker je premier Cerar jasno izrazil
               nestrinjanje s predlogom, da se minimalna plača dvigne, da se poskrbi za standard
               ostalih 90 %, predlagam, da Državni zbor o tem, kako bomo poskrbeli za njih, opravi
               splošno razpravo. Hvala.</p>
            </sp>
            <sp xml:id="SDZ7-Redna-26-2017-01-27.sp172">

               <speaker>PREDSEDNIK DR. MILAN BRGLEZ:</speaker>

               <p>Glasujemo. Navzočih je 52 poslank in poslancev, za je glasovalo 12, proti pa 39.</p>
               <p><stage>(Za je glasovalo 12.)</stage> <stage>(Proti 39.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanke gospe Ive Dimic bo zbor odločal o naslednjem predlogu
               sklepa: Državni zbor bo na naslednji seji opravil razpravo o odgovoru predsednika
               Vlade dr. Mira Cerarja na poslansko vprašanje Ive Dimic v zvezi z vladnimi ukrepi v
               podporo družinam.</p>
               <p>Obrazložitev glasu v imenu Poslanske skupine Nove Slovenije – krščanskih demokratov
               gospa Iva Dimic.</p>
            </sp>
            <sp xml:id="SDZ7-Redna-26-2017-01-27.sp173">

               <speaker>IVA DIMIC (PS NSi):</speaker>

               <p>Hvala za besedo, spoštovani predsednik.</p>
               <p>Spoštovane kolegice in kolegi, prosim vas za podporo, da bi v Državnem zboru vendar
               le opravili neko širšo razpravo, ki bi šla nasproti mladim: na kakšen način bi
               poskušali mlade zadržati v Sloveniji, kako jim bi zagotovili stanovanja in seveda
               delovna mesta in posledično tudi, na kakšen način spodbudili, da bi se tudi odločili,
               da bi si ustvarili družino. Ker ne nazadnje, tako kot sem že v poslanskem vprašanju
               predsedniku Vlade povedala, imamo resno težavo z demografsko sliko. Na to nas
               opozarjajo vsi kazalci, tudi Umar je opozoril, da vendarle nekaj moramo narediti na
               področju večjega števila rojstev. Seveda večjega števila rojstev brez tega, da
               naredimo za mlade ugodne pogoje, da bodo imeli službe, da bodo imeli možnost do
               stanovanju – in seveda tudi ostali ukrepi v podporo družine.</p>
               <p>Ravno tu imam že predlog sprememb in dopolnitev Zakona o uravnoteženju javnih financ,
               ki govori ravno o tistih ukrepih, ki so bili po ZUJF odvzeti in se zdaj praktično
               vračajo na raven pred letom 2012, zato ker smo v Novi Sloveniji prepričani, da so to
               bili ukrepi, ki dejansko so pomagali in so tudi pokazali neke učinke. Seveda pa to ni
               dovolj, če ne bomo zadržali mladih. Prosim za podporo. Hvala.</p>
            </sp>
            <sp xml:id="SDZ7-Redna-26-2017-01-27.sp174">

               <speaker>PREDSEDNIK DR. MILAN BRGLEZ:</speaker>

               <p>Ta zadnji del ni bi potreben za obrazložitev lastnega glasu, ampak neodvisno od tega,
               glasujemo.</p>
               <p>Glasujemo. Navzočih je 53 poslank in poslancev, za je glasovalo 10, proti 39.</p>
               <p><stage>(Za je glasovalo 10.)</stage> <stage>(Proti 39.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca gospoda Franca Breznika bo zbor odločal o naslednjem
               predlogu sklepa: Državni zbor bo na naslednji seji opravil razpravo o odgovoru
               ministra za gospodarski razvoj in tehnologijo gospoda Zdravka Počivalška ter ministra
               za zunanje zadeve gospoda Karla Erjavca na poslansko vprašanje gospoda Franca
               Breznika v zvezi s spremenjeno zakonodajo v Republiki Avstriji.</p>
               <p>Glasujemo. Navzočih je 53 poslank in poslancev, za je glasovalo 9, proti 40.</p>
               <p><stage>(Za je glasovalo 9.)</stage> <stage>(Proti 40.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca Mihe Kordiša bo zbor odločal o naslednjem predlogu
               sklepa: Državni zbor bo na naslednji seji opravil razpravo o odgovoru ministrice za
               izobraževanje, znanost in šport dr. Maje Makovec Brenčič na poslansko vprašanje Mihe
               Kordiša v zvezi s prehodom študentov s starega študijskega programa na bolonjski
               študij.</p>
               <p>Glasujemo. Navzočih je 51 poslank in poslancev, za je glasovalo 9, proti 41.</p>
               <p><stage>(Za je glasovalo 9.)</stage> <stage>(Proti 41.)</stage></p>
               <p>Ugotavljam, da sklep ni sprejet.</p>
               <p>S tem zaključujem 1. točko dnevnega reda in 26. sejo Državnega zbora.</p>
               <p>Vsem želim res lep in miren vikend, karkoli že vsaki ali vsakemu izmed vas to
               pomeni. <title>Seja je bila prekinjena 27. januarja 2017 ob 14.22.</title>
               </p>
            </sp>
         </div>
      </body>
   </text>
</TEI>
