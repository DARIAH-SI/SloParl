<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="Redna-16-2010-04-20">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl type="mag">
               <idno type="custom" subtype="day">SZA|7E1ACCFC29391FD1C125795000339081</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=V&amp;type=sz&amp;uid=7E1ACCFC29391FD1C125795000339081</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#Redna-16-2010-04-20.DZ" n="16">
               <name>Redna</name>
               <date when="2010-04-20"/>
            </setting>
         </settingDesc>
         <particDesc>
            <listOrg>
               <org xml:id="Redna-16-2010-04-20.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="5" notBefore="2008-10-15" notAfter="2011-12-15">
                        <label>5. mandat (2008-2011)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">nadaljevanje 16. seje</stage>
            <stage type="date">(20. april 2010)</stage>
            <stage type="chairman">Sejo je vodil dr. Pavel Gantar, predsednik Državnega zbora.</stage>
            <stage type="time">Seja se je pričela ob 10.00. </stage>


            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Spoštovane kolegice poslanke in kolegi poslanci, gospe in gospodje.</p>
               <p>Pričenjam z nadaljevanjem 16. seje Državnega zbora. Obveščen sem, da se današnje seje
               ne morejo udeležiti naslednji poslanci: Anton Urh, Andrej Vizjak do 14. ure in Iztok
               Podkrižnik. Vse prisotne lepo pozdravljam.</p>
               <p>Prehajamo na <title>4. TOČKO DNEVNEGA REDA - DRUGA OBRAVNAVA PREDLOGA ZAKONA O
                  OPRAVLJANJU KAPITALSKIH NALOŽB REPUBLIKE SLOVENIJE V OKVIRU REDNEGA POSTOPKA.</title> Predlog zakona je v obravnavo Državnemu zboru predložila Vlada. Pričakujemo
               ministra za finance ali boste vi obrazložili? Besedo dajem predstavnici Vlade za
               dopolnilno obrazložitev predloga zakona. Besedo ima Mateja Vraničar, državna
               sekretarka na Ministrstvu za finance. Prosim.</p>
            </sp>
            <sp who="SDZ5:VraničarMateja">

               <speaker>MATEJA VRANIČAR:</speaker>

               <p>Spoštovani, gospod predsednik. Spoštovane gospe in gospodje poslanci.</p>
               <p>Vlada Republike Slovenije je že julija 2009 sprejela politiko upravljanja podjetij v
               državni lasti in takrat pričelo s procesom preoblikovanja obstoječega sistema
               korporativnega upravljanja podjetij v državni lasti. Pomanjkljivost trenutnega
               sistema upravljanja je predvsem v veliki razdrobljenosti upravljanja z naložbami po
               različnih ministrstvih, kjer se oblikujejo sektorske politike in izvaja lastniško
               upravljanje, kar povzroča nasprotje interesov, nepreglednost in nepovezanost med
               posameznimi upravljavci naložb, neučinkovito in premalo strokovno upravljanje ter
               zapletene postopke sprejemanj odločitev na več ravneh glede izvajanja lastniških
               pravic v družbah.</p>
               <p>S Predlogom Zakona o upravljanju kapitalskih naložb Republike Slovenije se navedene
               pomanjkljivosti odpravljajo. Namen tega zakona je vzpostavitev sistema upravljanja
               naložb po načelih učinkovitosti, preglednosti, odgovornosti in predvidljivosti brez
               vpliva politike in posameznih interesnih skupin. V zvezi s predlogom zakona je bila
               opravljena javna predstavitev mnenj, ki je potekala 19. marca 2010, na njej pa so
               bili predstavljeni cilji in temeljne rešitve predloženega zakona. Stroka je na javni
               predstavitvi mnenj jasno opozorila na odprte dileme in odgovorila na vprašanja
               smiselnosti ustanovitve agencije, ki je ustrezna v primeru jasne določitve
               odgovornosti. Predloženi zakon temu sledi in povsem jasno določa odgovornost
               Državnega zbora kot vsebinskega tvorca strategije upravljanja kapitalskih naložb,
               Vlade kot tvorca časovnega poteka njenega izvajanja in agencije kot tehničnega
               izvajalca tako sprejetih odločitev. Metode razpolaganja s kapitalskimi naložbami so
               jasno določene, vzpostavljen bo jasen in pregleden sistem upravljanja kapitalskih
               naložb države. Rezultat opravljanja javne predstavitve je bila dopolnitev predloga
               zakona z dodatno vloženimi amandmaji, s katerimi je Odbor za finance in monetarno
               politiko oblikoval dopolnjen predlog zakona.</p>
               <p>Na podlagi navedenega menimo, da je dosežen cilj predlaganega zakona, ki je v ločitvi
               izvajanja lastniške funkcije do drugih funkcij države. Pri vodenju naložb je izredno
               pomembno, da se vodijo gospodarno, v javnem interesu, po načelu učinkovitosti,
               preglednosti, odgovornosti in predvidljivosti in da uresničujejo cilje, oblikovane
               skladno s sektorskimi politikami. Odgovornost za te pa ostaja na resornih
               ministrstvih.</p>
               <p>Predlog zakona, ki je pred nami, ni pomemben zaradi nujnosti boljše ureditve
               zadevnega področja, ampak tudi zaradi prizadevanj Republike Slovenije za vstop v
               Organizacijo za ekonomsko sodelovanje in razvoj. Načelo OECD za upravljanje podjetij
               ter smernice OECD za upravljanje podjetij v državni lasti so bila zelo pomembna in
               upoštevana pri pripravi zakonodaje s tega področja.</p>
               <p>Spoštovani! Dovolite, da se pred koncem osredotočim še na amandmaje, o katerih boste
               danes odločali. Ključna rdeča nit predlaganih amandmajev je črtanje določb o agenciji
               in prenos pristojnosti za upravljanje s kapitalskimi naložbami na Ministrstvu za
               finance. Predlagani amandmaji bistveno posegajo v osnovni koncept in danes že večkrat
               poudarjen namen zakona, ki je dosledna ločitev lastniških od upravljavskih funkcij
               države. Sprejetje teh amandmajev bi pomenilo odmik od ciljev glede transparentnega in
               neodvisnega upravljanja s kapitalskimi naložbami in upoštevaje navedeno amandmajev
               Vlada ne podpira.</p>
               <p>Predlagamo, da Državni zbor podpre predloženi predlog zakona v obliki, kot ga je
               oblikoval matični odbor v dopolnjenem besedilu zakona. Prav tako predlagamo, da se v
               skladu s Poslovnikom Državnega zbora tudi tretja obravnava predloga zakona opravi še
               na tej seji. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Predlog zakona je obravnaval Odbor za finance in monetarno politiko kot
               matično delovno telo. Besedo dajem članu Bogdanu Čepiču za predstavitev poročila
               odbora.</p>
            </sp>
            <sp who="SDZ5:ČepičBogdan">

               <speaker>BOGDAN ČEPIČ:</speaker>

               <p>Hvala, predsednik, za besedo. Pozdrav državni sekretarki, sodelavkam, kolegice in
               kolegi poslanci.</p>
               <p>Odbor je predlog zakona obravnaval na 15. seji 10. 3. 2010 in na 16. seji 8. 4. 2010.
               Odboru je bilo posredovano mnenje Zakonodajno-pravne službe, ki je podala konkretne
               pripombe k posameznim členom in večina pripomb je upoštevanih v vloženih amandmajih
               koalicijskih poslanskih skupin.</p>
               <p>K predloženemu zakonu je amandmaje vložila tudi Poslanska skupina SDS. Odbor je bil
               seznanjen še z mnenjem Državnega sveta in z mnenjem Komisije Državnega sveta za
               gospodarstvo, obrt, turizem in finance, ki zaradi nekaterih pomislekov predloženega
               zakona ne podpirata.</p>
               <p>Odbor je na 15. seji, še pred začetkom druge obravnave predloga zakona na predlog
               Poslanske skupine Slovenske demokratske stranke sklenil, da se o predlogu zakona
               opravi javna predstavitev mnenj. Kot najpomembnejše vprašanje je bilo izpostavljeno
               vprašanje, ali je predlagana ustanovitev agencije za upravljanje kapitalskih naložb
               res najbolj učinkovita in gospodarna rešitev oziroma kakšen način upravljanja
               kapitalskih naložb bi bil za Slovenijo najprimernejši.</p>
               <p>Javna predstavitev mnenj je potekala v petek, 19. 3. 2010, na njej pa so poleg
               ministra za finance in državne sekretarke na Ministrstvu za finance sodelovali še
               mag. Mitja Gaspari, minister brez resorja, dr. Rajko Pirnat, Pravna fakulteta v
               Ljubljani, mag. Marko Pogačnik, mag. Marjan Cerar, strokovni svet SDS, ter Bogdan
               Čepič, poslanec Državnega zbora. Stroka je na javni predstavitvi mnenj, na kateri
               sicer predstavniki Poslanske skupine Slovenske demokratske kot predlagatelja
               predstavitve niso sodelovali in javno predstavili svojih stališč, je jasno opozorila
               dileme in odgovorila na vprašanje smiselnosti ustanovitve agencije, ki je ustrezna v
               primeru jasnih določitev odgovornosti. In nekatere ugotovitve so v nadaljnji razpravi
               bile upoštevane in vgrajene v zakon. Odbor je drugo obravnavo predloga zakona opravil
               na 16. seji 8.4.2010. Predstavnik Zakonodajno-pravne službe je v dodatni obrazložitvi
               mnenja izrecno opozoril na neupoštevanje pripomb k 37. členu predloga zakona, ki
               zadeva kadrovsko-akreditacijski svet kot telo, katerega ustanovitve in pristojnosti
               ne določa zakon, temveč podzakonski akt, sklep vlade. Služba je pri tem opozorila na
               pravnosistemsko spornost ureditve, da zakon povzdigne posamezen sklep na raven
               zakonske določbe.</p>
               <p>Predstavnik službe je v nadaljevanju predstavil še stališče do že večkrat
               izpostavljenih vprašanj v zvezi z uporabo pojma <q>"agencija"</q> za organ, ki se ustanavlja
               s predloženim zakonom. Po trenutni ureditvi obstaja vsaj pet različnih tipov
               javnopravnih subjektov, poimenovanih s tem pojmom, katerega uporabo pa bi bilo zaradi
               pravnosistemskih težav, ki jih povzroča, dolgoročno gledano, poenotiti. To pa je
               možno reševati le v okviru spreminjanja zakonske ureditve področja javne uprave, ne
               pa s posameznimi zakoni, kot je sedaj predlagani zakonski predlog. Ta namreč definira
               namen ustanovitve agencije, vprašanje njene pravne subjektivitete pa je rešeno že v
               primeru, da je opredeljena kot neposreden proračunski uporabnik.</p>
               <p>V razpravi o posameznih členih je odbor pozornost najprej namenil določbi 1. člena
               predloženega zakona in vloženemu amandmaju Poslanske skupine Slovenske demokratske
               stranke za črtanje ustanovitve agencije. Odbor je razpravljal tudi o vloženem
               amandmaju koalicijskih poslanskih skupin k 11. členu, na čigar podlagi naj bi bilo v
               tem členu jasno opredeljeno, da je agencija samostojen in neodvisen državni organ, ki
               skladno z določbo tega zakona odgovarja Državnemu zboru, pa tudi, da zanjo veljajo
               javnofinančni predpisi, če s tem zakonom ni drugače določeno.</p>
               <p>Odbor je na podlagi predlogov, podanih v razpravi, v skladu s 131. členom Poslovnika
               Državnega zbora sprejel svoje amandmaje k amandmajem koalicijskih poslanskih skupin k
               29., 30., 31. in 37. členu. V okviru opredelitev do vloženih amandmajev je odbor
               sprejel amandmaje koalicijskih poslanskih skupin, amandmajev Poslanske skupine
               Slovenske demokratske stranke pa bodisi ni sprejel bodisi se do njih ni opredelil,
               ker so zaradi sprejetih odločitev odbora postali brezpredmetni.</p>
               <p>Odbor je glasoval o členih predloga zakona in jih sprejel. Sprejeti amandmaji so
               vključeni v dopolnjen predlog zakona, ki je sestavni del poročila odbora, ki ste ga
               prejeli kot gradivo za to točko dnevnega reda.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Ker je zbor na 13. seji opravil prvo obravnavo predloga zakona, predstavitev stališč
               poslanskih skupin ni možna. Prehajamo na razpravo in odločanje o členih in vloženih
               amandmajih, ki jo bomo opravili na podlagi novega pregleda vloženih amandmajev z dne
               19.4.2010.</p>
               <p>V razpravo dajem 5. člen in amandma Poslanske skupine SDS. Želi kdo razpravljati? Se
               želi kdo prijaviti? Ugotavljam, da ni želje po razpravi. Ker ne želi nihče
               razpravljati, razpravo zaključujem in prehajamo na odločanje. Poslanke in poslance
               prosim, da preverijo delovanje glasovalnih naprav.</p>
               <p>Odločamo o amandmaju Poslanske skupine SDS k 5. členu. Glasujemo. Navzočih je 47
               poslank in poslancev, za 21, proti 26.</p>
               <p><stage>(Za je glasovalo 21.)</stage> <stage>(Proti 26.)</stage></p>
               <p>Ugotavljam, da amandma ni sprejet.</p>
               <p>V razpravo dajem 9. člen, in sicer, ker je amandma k 9. členu vsebinsko povezan z
               amandmaji istih predlagateljev k 11., 12., 13., 14., 15., 16., 17., 18., 19., 20.,
               21., 22., 23. in 25. členu, k amandmaju številka 1 k 29. členu, k 35. členu, 36.,
               37., 40., 42. in 43. členu bomo o njih razpravljali skupaj. Torej v razpravo dajem 9.
               člen ter naštete vsebinsko povezane člene ter amandmaje Poslanske skupine SDS. Želi
               kdo razpravljati?</p>
               <p>Ja, prosim za prijavo. Besedo in Franco Juri. Prosim. Se odjavlja. Besedo ima Rado
               Likar.</p>
            </sp>
            <sp who="SDZ5:LikarRado">

               <speaker>RADO LIKAR:</speaker>

               <p>Hvala za besedo, gospod predsednik. Lep pozdrav vsem prisotnim, predstavnikom
               Ministrstva za finance! Tudi sam podpiram cilje, ki jih ta predlog zasleduje, to je
               predvsem načelo preglednosti. Vprašanje, ki se zastavlja, pa je, ali je agencija, ta
               primerna statusna oblika. Sam moram reči, da niti iz javne predstavitve mnenj niti s
               splošne razprave nisem zasledil oziroma dobil odgovora na vprašanja, ali in zakaj je
               ustanovitev agencije tista prava rešitev, kaj so prednosti in kakšna je dodana
               vrednost. Po našem mnenju bi se z ustanovitvijo agencije samo prenesla odgovornost
               lastnika, to je države oziroma vlade, na tako imenovano neodvisno institucijo. V
               razpravi je bilo povedano, češ sedaj pa ne bo več možno, da pride predsednik vlade k
               direktorju te agencije. recimo, in mu reče, sedaj bomo pa prodali to in to
               premoženje, ampak bo o tem odločil tako imenovani neodvisni organ oziroma svet, ki
               ima, mislim da, pet članov, in akreditacijski svet s sedmimi člani. Pri tem se
               sprašujemo, se sprašujem sam, kdo je pravzaprav predsednik vlade. Ali ni to oseba, ki
               naj bi imela največ zaupanja in ki ima v svojem kabinetu kompetentno ekipo? Ali ni to
               običajno predsednik stranke, ki je dobila relativno večino na volitvah? Ne, to po
               vašem mnenju ni neodvisen in ne more upravljati s premoženjem države. Neodvisni
               so/naj bi bili strokovnjaki, ki vodijo to agencijo. To si predstavljam približno
               tako, kot če bi jaz svoje premoženje dal v upravljanje nekomu drugemu, sam pa ne bi
               imel odločujoče besede pri razpolaganju s tem imetjem. Mnenja sem, da je samo lastnik
               odgovoren za svoje premoženje. Sicer ga lahko da v upravljanje oziroma razpolaganje
               nekomu drugemu, seveda pa je le-ta odgovoren izključno lastniku.</p>
               <p>Sam bom podprl rešitev, ki jo je predlagala Poslanska skupina Slovenske demokratske
               stranke, namreč, da se upravljanje in razpolaganje s kapitalskimi naložbami uredi v
               Direktoratu za javno premoženje v okviru Ministrstva za finance. Za to premoženje naj
               bo torej odgovorna Vlada, ki je obenem zavezana, da pri svojem delu tudi spoštuje vso
               pozitivno zakonodajo.</p>
               <p>Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Matevž Frangež, prosim.</p>
            </sp>
            <sp who="SDZ5:FrangežMatevž">

               <speaker>MATEVŽ FRANGEŽ:</speaker>

               <p>Današnji zakon, upam, da ga bomo danes dokončno sprejeli, predstavlja prvi korak,
               prvo etapo korporativne reforme, reforme korporativnega upravljanja podjetij v
               državni lasti.</p>
               <p>Kot socialni demokrat si od tega zakona veliko obetam, in to prav zaradi dileme, ki
               jo sproža amandma, o katerem zdaj razpravljamo z vso navezavo na druge amandmaje, ki
               pravzaprav kažejo na to temeljno dilemo in razliko v pogledih med Vlado, koalicijo in
               opozicijo. Zakaj agencija kot neodvisen državni organ in ne Direktorat za javne
               finance znotraj Ministrstva za finance? Če že ne najdemo drugih razlogov, recimo
               zato, ker šefa Direktorata za javno premoženje s preprostim sklepom imenuje en sam
               človek. Na drugi strani pa svet in tričlanska uprava agencije za upravljanje
               kapitalskih naložb imenuje ta Državni zbor z minimalno večino 46 glasov. Takšen
               koncept imenovanja organov agencije jasno nakazuje na našo ambicijo, da želimo pri
               kadrovanju v agenciji za upravljanje kapitalskih naložb preprečiti takšna ali
               drugačna politična kupčkanja o političnem vplivu na to agencijo.</p>
               <p>Drugič. Za to, ker ima ta agencija v zakonu zelo jasno opredeljene pristojnosti,
               predvsem pripravlja strategijo upravljanja kapitalskih naložb, ki jo bomo nato na
               demokratičen in transparenten način obravnavali v Državnem zboru. Skozi to strategijo
               mora država kot lastnik končno definirati odgovor na tisto vprašanje, ki je ostalo
               skozi 20 let venomer neodgovorjeno, in to je, kaj želi država, Republika Slovenija,
               kot lastnik dosegati z nekim svojim premoženjem. Ne seveda samo nek finančni izplen v
               podobi dividend, ki naj polnijo državni proračun, ampak kakšne razvojne, ekonomske,
               socialne in tudi okoljske učinke želimo kot skupnost v podjetjih v državni lasti
               zasledovati. Odsotnost ustreznega strateškega upravljanja državnih podjetij je
               evidentna. Ure in ure bi lahko danes razpravljali o primerih podjetij, ki so ravno
               zaradi tega, ker je bila država kot lastnik anemična in to skozi celotno obdobje,
               imamo pa v tem obdobju večje ali manjše izostritve. Osebno sem globoko prepričan, da
               je do teh izostritev in do neke eskapade slabih primerov gospodarjenja prišlo ravno v
               minulem mandatu in v prid temu govorijo množice podjetij v državni lasti, tudi take,
               ki so bile še nedavno zgled dobrih podjetij, danes pa jih z debelimi črkami
               spremljamo v naslovih člankov, ki govorijo o kriminalističnih preiskavah o
               gospodarjenju in upravljanju teh podjetij.</p>
               <p>V tem pogledu se mi zdi, da je ključno, da na to vprašanje res premišljeno
               odgovorimo. Kot socialni demokrat želim, da s tem zakonom uresničimo ambicijo in
               dokažemo, da je država lahko dober lastnik podjetij; da je privatizacija državnih
               podjetij morda boljše le v primeru, če država ne zna upravljati dobro svoje
               premoženja. Zato je toliko pomembneje, da s tem zakonom, z doslednim uresničevanjem
               načel, ki smo jih zapisali v ta zakon, dokažemo, da je država lahko dober lastnik
               podjetij. In, da na to v nadaljnji razpravi, ki bo sledila ob sprejemanju strategije,
               jasno pokažemo, kaj razumemo kot strateške naložbe Republike Slovenije v slovenskem
               gospodarstvu, kaj predstavlja tisto razvojno hrbtenico, ki mora tudi v času krize
               aktivno povleči gospodarsko kolo naprej.</p>
               <p>Agencija je v tem pogledu, po mojem trdnem prepričanju, pravi pristop, zagotavlja
               neodvisnost upravljanja, medtem ko je direktorat pod vplivom vsakokratnega ministra,
               venomer izpostavljen izrazitemu političnemu vplivu. Mislim, da bo za uspeh tega
               zakona zelo pomembno, da bomo vsi skupaj ponotranjili in udejanjali tista načela in
               vrednote, ki so zapisana v tem zakonu. In v tem pogledu se mi zdi, da utegne kdo
               agenciji in konceptu, kot ga zasleduje koalicija, nasprotovati tudi zato, ker ve, da
               novi način korporativnega upravljanja državnega premoženja v državnih podjetjih
               preprečuje primere, ki smo jih lahko evidentno videli v preteklosti in kjer je
               eksponiran politični vpliv, ki ji ni sledila politična odgovornost, predstavljal
               mesto močnega slabljenja teh podjetjih na koncu koncev močnega slabljenja tudi
               javnega interesa. Prav to vprašanje je tisto, ki določa tisti okvir, ki mu moramo
               danes dati končno težo.</p>
               <p>Sam bom glasoval proti vsem predlaganim amandmajem, saj mislim, da je zakon, kot se
               je oblikoval skozi precej dinamično razpravo, tudi na zadnji seji Odbora za finance
               in monetarno politiko, dober zakon; sedaj pa je na Državnem zboru, da uveljavi to
               politično odgovornosti in da umakne politiko iz gospodarstva, ampak hkrati s tem ne
               umakne tudi države iz gospodarstva, ampak da država preko agencije, preko strokovne
               presoje o tem, kaj je pametno upravljanje, kaj so ciliji posameznega podjetja, kakšne
               razvojne ambicije želimo z državnim premoženjem v državnih podjetjih dosegati,
               oblikujemo to.</p>
               <p>Politična odgovornost je bila do zdaj premalokrat uveljavljena, celo v zelo jasno
               pokazanih primerih, ko se je s pomembnimi podjetji, ki predstavljajo prodajno polico
               za slovensko blago na prostoru celotnega zahodnega Balkana, se je politična
               odgovornost zelo, zelo jasno izmaknila. Državni zbor ima danes priložnost, da z
               uveljavitvijo neodvisne agencije za upravljanje kapitalskih naložb resno pokaže, da
               mislimo resno z umikom politike iz gospodarstva, ampak - še enkrat - ne hkrati tudi
               umikom države iz gospodarstva.</p>
               <p>Ker se bo v nadaljnji razpravi gotovo nekaterim na dolgo in široko razgovorilo o tem,
               kako agencija za upravljanje kapitalskih naložb predstavlja širitev javne
               administracije, je primerno, da že na začetku to jasno zavrnemo. Že koncept
               dosedanjih agencij, ki so prav tako naletele na neodobravanje v vrstah opozicije, je
               naša vlada sledila konceptu, da je takšne nove agencije treba popolniti z obstoječimi
               kadrovskimi resursi znotraj javne uprave. To je koncept tudi za to agencijo: brez
               širitve javne administracije doseči boljšo fokusiranost in sinergije med zaposlenimi,
               ki že danes znotraj javne uprave skrbijo za upravljanje kapitalskih naložb.</p>
               <p>Sam bom ta zakon podprl z veseljem, s ponosom, da prihajamo do tega pomembnega
               mejnika v času naše vlade in ne nazadnje tudi zato, ker sem trdno prepričan, da je ob
               vseh, precej stigmatiziranih razpravah v nacionalnem interesu v tej državi eden od
               ključnih interesov naše narodne suverenosti tudi vprašanje naše ekonomske
               samobitnosti in to ekonomsko samobitnost mora v tem težkem času ponovno zavarovati
               država kot odgovoren lastnik podjetij.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Zvonko Černač. Prosim.</p>
            </sp>
            <sp who="SDZ5:ČernačZvonko">

               <speaker>ZVONKO ČERNAČ:</speaker>

               <p>Spoštovane kolegice in kolegi! Predsedujoči ni mogoče najbolj jasno na začetku
               povedal, da bomo v bistvu razpravljali samo o enem amandmaju, in to je k amandmaju k
               9. členu. Predlagal bi, da se pred nadaljevanjem razprave ta del razčisti, ker
               mislim, da zadnja dva amandmaja nista nič povezana z 9. členom. Mislim, da je o
               amandmajih k 42. in 43. členu je treba razpravljati samostojno.</p>
               <p>Torej, ta zakon, ki ga imamo že nekaj časa na dnevnem redu v Državnem zboru, pomeni
               dokončno zaključek tako imenovane <q>"prihvatizacije"</q>, ki se je začela nekje v letu 1992
               in se intenzivno nadaljevala potem skozi vse naslednje mandate. Sedaj je pač treba
               dokončno olastniniti s strani tistih, ki so v enem prehodnem obdobju izgubili oblast
               za štiri leta, še tisto, kar je preostalo. Res pa je, da tega, kar je ostalo, ni tako
               malo in da gre v glavnem za temeljne strateške naložbe te države, da gre za ogromno
               premoženje, da pa se je seveda zaradi ekonomsko-gospodarskih razmer v zadnjem letu in
               pol vrednost tega premoženja bistveno zmanjšala. In če so nekateri v preteklih letih
               že olastninili posamezne sisteme, recimo, naj omenim samo te na medijskem področju,
               Delo, Večer, bodo zdaj nekateri drugi iz istega političnega pola to storili ponovno
               na podlagi tega zakona ali pa še na podlagi katerega drugega zakona, vendar za
               bistveno manjšo ceno. In ker vem, da bo danes v razpravi tudi omenjeno o deležih, ki
               so bili s strani Soda in Kada prodani v preteklih letih v neki živilski verigi, ki se
               ji reče Mercator, se bo ta prodaja zdaj zgodila za bistveno nižjo ceno in očitno bo
               tokrat prišla v prave roke, da o tem ne bo potrebne razprave ne v tem Državnem zboru,
               ne kje drugje. Kajti v tem zakonu gre samo za to, da bo politika imenovala organa
               agencij, tako svet kot upravo, celo Državni zbor, potem bodo pa ti odločali neodvisno
               od politike o prodajah vsega. Na podlagi strategije sicer, kjer ne bo konkretno
               opredeljeno, kako, na kakšen način in komu in na podlagi načrta Vlade.</p>
               <p>Mi smo zaradi tega predlagali, da naj se ta zgodba vsaj dela transparentno, če se jo
               bo že delalo, in to na tak način, da tisti, ki bodo odločitve sprejemali - v vsakem
               primeru bodo to politične odločitve, ne se slepiti, strategija bo politična odločitev
               - da prevzamejo tudi odgovornost. V tem primeru te odgovornosti ne bo, kajti tisti,
               ki bodo nastavljeni na ta odgovorna mesta v agenciji, bodo imeli izredno široke
               pristojnosti in nobene politične ali kakršnekoli druge odgovornosti. Zakon je bil
               iniciran zaradi tega, ker je bilo ugotovljeno v okviru OECD-ja, da Slovenija nima
               najbolj ustreznega načina upravljanja s premoženjem, ker je upravljanje tega
               premoženja alocirano na več različnih nivojih: Kad, Sod, Ministrstvo za finance,
               Zavod za pokojninsko in invalidsko zavarovanje in tako naprej. In priporočila OECD-ja
               oziroma načela govorijo o tem, da morajo države zagotoviti, da je upravljanje in
               razpolaganje s tem premoženjem pregledno, predvidljivo, učinkovito in odgovorno.
               Nikjer ni napisano, da mora država za kaj takšnega ustanoviti neko agencijo, neko
               paradržavno institucijo, celo več. Iz samega primerjalnopravnega pregleda Vlade
               izhaja, da je ta model, ki se predlaga tukaj pri nas v Sloveniji, prej unicum kot
               pravilo. In da imajo številne države, ki so že del OECD-ja, te stvari urejene na
               drugačen način, na tak način, da je v polni meri uveljavljeno načelo odgovornosti
               vsakokratne politične elite, ki ji je zaupano upravljanje države in s tem tudi
               poverjanja odgovornosti za upravljanje z državnim premoženjem. In iz tega razloga smo
               seveda predlagali neko rešitev, lahko bi bila tudi kakšna druga, ki bi po našem
               mnenju zagotovila, da bi se ta odgovornost na ustrezen način zgodila in sledila vsem
               tem načelom, ki jih mednarodne organizacije od nas zahtevajo. V obdobju te vlade smo
               priča, da se na različnih segmentih širi birokracija, da se večajo stroški za
               upravljanje države, namesto da bi se zgodilo nasprotno. In eden izmed teh primerov je
               tudi ta nova agencija za upravljanje s kapitalskimi naložbami, pri čemer je treba
               povedati, da izraz seveda zavaja, ker v tem zakonu je zelo jasno pojasnjeno, kaj
               pomeni upravljanje. Upravljanje pomeni vse, izključno razpolaganje s prodajo, se
               pravi, prodaja, nakupi, menjave se bodo dogajali v okviru te agencije na podlagi
               seveda neke splošne strategije, ampak treba je povedati, tisti, ki govorite o tem, da
               to strategijo že kar nekaj časa imamo. Prejšnja vlada je te stvari zastavila in je
               vse naložbe, ki jih kot država ima, razdelila v, poenostavljeno povedano, tri
               predale: eden predal je tisti, ki niso strateško pomembne in ki jih je pametno
               prodati ob doseganju maksimalne cene, drugi predal je tisti, ki niso, vendar je treba
               s prodajo počakati, da se bodo razmere izboljšanje. Tretji predal teh naložb pa je
               tisti, ki govori o tistem, kar je za državo pomembno toliko, da tega ni pametno
               prodajati. To strategijo imamo od leta 2005, sprejeta je bila v času Janševe vlade.
               Tako ne vem, o čem nekateri danes tukaj govorite, da ni bilo strategije, da se je
               delalo po domače. Nič se ni delalo po domače v tem obdobju! Bila so zelo jasna
               pravila igre, res pa se je v nekih obdobjih, ko je bil na čelu upravnega odbora ene
               od teh paradržavnih institucij, mislim da Slovenske odškodninske družbe, vaš novi
               evropski birokrat, gospod Milan M. Cvikl, prodalo kar nekaj stvari pod mizo, brez
               nekih ustaljenih, bi temu rekli, načinov in metod, ki so veljala za tako prodajo. In,
               kar nekaj družb je bilo v tistem obdobju prodanih, tako da ni javnost vedela, ne po
               kakšni ceni, ne komu, ne kdaj, ne zakaj. In nekaj podobnega se bo sedaj zgodilo s to
               agencijo. Javnost ne bo vedela o konkretnih prodajah ničesar, ne za kakšno ceno, ne
               zakaj, ne kje je bil temelj za sprejem odločitve: javnost bo vedela samo to, kar ve
               sedaj v okviru te strategije, ki jo že imamo. Če bi bilo odločanje bližje Vladi in
               bližje izvršni veji politike, potem bi vedela tudi podrobnosti o vsakem posameznem
               poslu, kar bi bilo nujno z vidika zagotavljanja načel, ki jih zahteva OECD:
               preglednosti, predvidljivosti, učinkovitosti in odgovornosti.</p>
               <p>V Slovenski demokratski stranki trdimo, da ta zakon teh načel ne zagotavlja in da je
               ta zakon ravno v nasprotju s tem, kar OECD pričakuje od nas. Deklarirano sicer da -
               normalno, vendar pa v praksi in vsebini pa ne. Te naložbe so številne. Prenaša se na
               to agencijo celoten delež v Novi Ljubljanski banki, 33.1% delež, V Novi Kreditni
               banki Maribor, 41% delež, celotna Kapitalska družba pokojninskega in invalidskega
               zavarovanja, Slovenska odškodninska družba, Aerodrom Ljubljana, Kontrola zračnega
               prometa, Luka Koper, Dars, DDC, Slovenske železnice, Holding Slovenske elektrarne,
               Elektro Slovenija, vsa elektro podjetja, ki so v 100% državni lasti, Telekom, Pošta,
               itd.; skratka, prenaša se na to agencijo državno premoženje v celoti. In da ne
               pozabim, z enim izrecnim členom se na to agencijo prenaša tudi tisti delež, ki so si
               ga upokojenci izborili celo preko referenduma v letu 2007, torej delež v
               Zavarovalnici Triglav, ki je bil prenesen na sklad pokojninskega in invalidskega
               zavarovanja s posebnim zakonom po tistem, ko je bil glede tega izveden v letu 2007
               referendum. Skratka, vse to premoženje, s katerim bo upravljala tričlanska uprava,
               kar pomeni, da ga bo lahko na podlagi državne strategije prodajala, kakor bo želela
               in hotela, je v domeni te agencije.</p>
               <p>Iz tega razloga smo smatrali, da to ni dobro, in smo predlagali, da se zagotovi na
               eni strani učinkovitost, racionalnost, gospodarnost in na drugi strani tudi
               preglednost pri upravljanju tega premoženja. Iz tega razloga predlagamo, da se ti
               amandmaji sprejmejo in se prepreči škoda, ki bo državnemu premoženju nastala na ta
               način. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Samo toliko, ker je bilo rečeno, da 42. in 43. člen nista povezana,
               dejansko sta povezana z amandmajem k 9. členu, ker sprejetje pomeni spremembo
               predpisov, ki prenehajo veljati, in enako velja tudi za vprašanje razveljavitve
               predpisa. Tako je ta sprememba povezana in bomo o njej tudi tako glasovali. Prosim,
               gospod Černač, proceduralno.</p>
            </sp>
            <sp who="SDZ5:ČernačZvonko">

               <speaker>ZVONKO ČERNAČ:</speaker>

               <p>Glejte, spoštovani predsednik, 42. člen in 43. člen govorita o tem, kateri predpisi
               se prenehajo uporabljati v primeru uveljavitve tega zakona. V amandmaju k 42. členu
               predlagamo, da se ta člen spremeni tako, da se samo nekatere določbe uredbe prenehajo
               uporabljati. Ta člen ni v ničemer povezan s tem, ali bo za upravljanje delovala
               agencija ali se bo upravljanje dogajalo v okviru pristojnega direktorata Ministrstva
               za finance. V 43. členu pa se razveljavljajo nekateri členi, ki nimajo nobene
               neposredne povezave s tem zakonom, ne glede na to, katera verzija bo sprejeta, ali bo
               to agencija ali bo to direktorat za javno premoženje v okviru Ministrstva za finance.
               In naj vam povem samo en primer, s tem členom se ukinja nadzorni svet Darsa, nadzorni
               svet Darsa, 8. člen Zakona o Darsu se ukinja. Nobene potrebe ni za to, kajti Dars še
               vedno ostaja kot družba in bo še naprej posloval, jaz mislim, da je celo ta člen v
               nasprotju z veljavno zakonodajo, ker obglavlja enega izmed organov družbe, ki deluje
               v skladu z Zakonom o gospodarskih družbah. In nekaj podobnega je tudi pri členu, ki
               govori o Slovenskem odškodninskem skladu, kjer se odpravljajo s tem členom vsi
               organi, kljub temu da Sod ostaja kot pravna oseba. Zanimivo je, da se to ne dogaja
               pri Kadu, ki ravno tako ostaja kot pravna oseba. Zanimivo je, da se to s tem členom
               ne dogaja pri DSU-ju - pri Družbi za svetovanja in upravljanje, to je tista družba,
               ki gradi poslopje za policijo v 100% lasti države, zdaj se ta družba prenaša na
               agencijo in organi te družbe se s tem zakonom ne odpravljajo. Ta člen, najmanj kar
               je, je nekonsistenten, v posameznih elementih pa tudi v nasprotju z veljavno
               zakonodajo.</p>
               <p>Zato menimo, da je o teh dveh členih treba razpravljati in odločati samostojno,
               seveda amandmaje sprejeti, v postopku tretje obravnave pa jih dodelati na tak način,
               da bo zakon sam konsistenten.</p>
               <p>Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Ja, zdaj je bilo jasno, bi rekel, brez moje pomoči pojasnjeno, da je razprava o teh
               amandmajih vsebinsko povezana, da so členi vsebinsko povezani in da bo seveda, če bo
               amandma k 9. členu sprejet, se glasovalo tudi o teh dveh členih. Tako tu ni nobenih
               dilem. Tudi strokovno smo s službami razčistili. Gre za povezavo, razpravljali bomo
               skupaj. Če bo amandma sprejet, se bo seveda glasovalo tudi o teh členih posebej.</p>
               <p>S tem zaključujem to zadevo.</p>
               <p>Želi še kdo razpravljati? Prosim za prijavo.</p>
               <p>Še enkrat bom pritisnil. Preveč stvari delam hkrati, se opravičujem.</p>
               <p>Besedo ima Radovan Žerjav, prosim. Predlagam, da nadaljujemo s to listo in potem bomo
               dali še eno prijavo.</p>
               <p>Prosim, mag. Radovan Žerjav.</p>
            </sp>
            <sp who="SDZ5:ŽerjavRadovan">

               <speaker>MAG. RADOVAN ŽERJAV:</speaker>

               <p>Hvala lepa, gospod predsednik. Kolegice in kolegi.</p>
               <p>Naj uvodoma povem, da podpiram vstop Slovenije v OECD. S tem smo se namreč že začeli
               ukvarjati v prejšnjem mandatu - da ne bo tu slučajno kakšne dileme. Sem pa hkrati
               tudi absolutno proti ustanavljanju novih agencij, ker to preprosto pomeni povečanje
               javne uprave, pomeni novo, dodatno administracijo, pomeni nove, dodatne stroške.
               Namreč, vsaj v tem primeru ne ukinjamo pravzaprav ničesar. Po moji oceni je popolnoma
               nepotrebno ustanavljanje nove umetne tvorbe in velikega centra moči, kar ta agencija
               zagotovo bo. Strinjam se s tistimi, ki trdijo, da bi z državnim premoženjem, z vsem
               državnim premoženjem, morala direktno upravljati Vlada. Torej, govorim direktno,
               torej neposredno in ne preko neke paradržavne agencije. Seveda, v kakšni obliki, je
               drugo vprašanje. Po moji oceni bi bilo najbolje, da bi bila zadeva direktno pod
               predsednikom Vlade, tako kot je to primer na Finskem. Sicer pa se strinjam tudi s
               predlagano rešitvijo, ki je predlagana v tem amandmaju.</p>
               <p>Ko govorimo o agenciji, ne govorimo o posebni politični neodvisnosti in tudi ne
               govorimo o posebni strokovnosti, ker to z agencijo preprosto ne moremo zagotoviti.
               Kakšna politična neodvisnost, če bomo, prvič, tukaj v Državnem zboru sprejeli neko
               strategijo o razpolaganju s tem premoženjem, in drugič, da bo Vlada še hkrati
               dodajala tudi soglasja za posamezne prodaje. To niti ni mogoče. Saj, politika pa
               menda ja na volitvah prevzame odgovornost tudi za razpolaganje z državnim premoženjem
               - ali morda ne?! Morda takšna politična neodvisnost, kot jo imamo v primeru KAS-a.
               Danes zjutraj so me zbudila poročila ob sedmi uri zjutraj. Poslušal sem predsednika
               KAS-a gospoda Bogomirja Kovača, ki je razlagal o tem, kako takšen KAS deluje. Slišali
               smo veliko veliko besed o politični neodvisnosti, kar se tiče kadrovanja. Danes
               zjutraj smo slišali, da temu ni tako. Sam predsednik Bogomir Kovač je povedal, da je
               veliko veliko primerov, vedno več jih je, kjer se mnenje KAS-a ne upošteva. Sam sem
               že tako na začetku vedel, da s tem praktično ne bo nič in da je to pesek v oči. In
               danes imamo tukaj podoben primer. Velike besede, res velike besede, žal pa od tega
               tudi v prihodnosti ne bo nič. In kakšna posebna strokovnost, če hkrati v isti sapi
               povemo, da bomo prezaposlili ljudi z ministrstev ali drugih agencij in tako naprej?
               Skratka, šlo bo za iste ljudi in neke nove posebne dodane vrednosti ali strokovnosti
               ne moremo pričakovati. Hkrati izkušnje iz preteklosti kažejo, da takšne politične
               neodvisnosti niti ne more biti. Nimamo dobrih izkušenj niti s Kadom, niti s Sodom. To
               je treba priznati. Vse vlade do sedaj so se bolj ali manj uspešno skrivale za temi
               agencijami, če jih tako imenujemo, za njihovimi vodstvi, za njihovimi nadzornimi
               sveti in za njihovimi skupščinami, tudi takrat, ko je šlo za takšno ali drugačno
               prodajo državnega premoženja. To je takrat zelo zelo priročno, ko je treba prenesti
               odgovornost na nekoga drugega, politika pa je seveda čista in se dela, kot da nič ne
               ve, kot da je z drugega planeta, podjetja se pa prodajajo. To ni dobro.</p>
               <p>Tiste, ki trdite, da upravljanje z državnim premoženjem ni politično vprašanje, vas
               sprašujem: kakšno pa je? Zagotovo strokovno, ampak tudi politično. Kdo bo pravzaprav
               upravljal z vsem premoženjem države? Uprava agencije, nadzorni svet agencije? Torej,
               tukaj bomo sprejeli neko strategijo v Državnem zboru o upravljanju z državnim
               premoženjem, potem pa bomo nemo spremljali, kaj bo tam nek direktorček v tej agenciji
               počel s tem premoženjem. To je po moji oceni nedopustno. Vsaka od političnih strank
               ima svojevrsten odnos do državnega premoženja. Nekatere stranke bi prodale preprosto
               vse, kar imamo, nekatere stranke, denimo SLS, pa tega ne bi storile. In smo proti
               razprodaji državnega premoženja, še posebej nekaterih pomembnih finančnih inštitucij,
               infrastrukturnih podjetij in tako naprej. Zanimiv je konflikt v sami Vladi med dvema
               ministroma: med gospodom Gasparijem in gospodom Križaničem o prodaji Nove Ljubljanske
               banke. Ali bomo res prodajali našo največjo banko? Prvovrstni škandal! Pa bomo,
               menda, Slovenci ja imeli eno svojo banko in eno svojo zavarovalnico ali bomo pa vse
               dali drugim, da bodo imeli naše gospodarstvo kot na rentgenu?!</p>
               <p>Zato je pri tem pomembna odgovornost, predvsem odgovornost Vlade, tudi za premoženje
               te države, in to odgovornost je Vlada prevzela na volitvah in ji je bila dodeljena na
               volitvah. Ne vem, če si volivci predstavljajo ravno tako, da bodo odgovornost za
               upravljanje z državnim premoženjem podelili nekomu, tistemu, ki ga pravzaprav ne
               zanima, kaj se bo dogajalo s ključnimi gospodarskimi subjekti. Že danes imamo primere
               dobre prakse. Nekatera ministrstva direktno upravljajo z nekaterim državnim
               premoženjem. Jaz imam en primer iz izkušenj, tam, kjer sem prej delal, z Nafto
               Lendavo. Dokler je bila v lasti, večinski lasti Petrola, je vladalo, da temu tako
               rečem, 10-letno razvojno mrtvilo. Nič se ni dogajalo v podjetju, pa je bil lastnik,
               kot bi rekel - ne država. 10-letno razvojno mrtvilo, ničesar se ni smelo zgoditi,
               noben razvojni projekt se ni smel zgoditi, ničesar, ker je to bila politika lastnika.
               Šele, ko je podjetje prišlo nazaj v 100% last države se je začel razvoj, so se začele
               investicije. Hvala bogu! Ohranili smo nekaj več kot 500 delovnih mest. Sicer jih
               danes v Lendavi verjetno ne bi bilo več, pa gre za direktno upravljanje Ministrstva
               za gospodarstvo s tem podjetjem. Torej imamo izkušnjo in primer pozitivne prakse.</p>
               <p>Na odboru za finance sem dejal, pa nekdo me je že danes povzel, sam vidim to agencijo
               približno tako, kot če bi sam svoje premoženje, svoje prihranke dal v upravljanje
               svojemu sosedu in ga potem praktično ne bi smel nič vprašati, kaj z mojim
               premoženjem, z mojimi prihranki počne.</p>
               <p>Jaz mislim, da si tega ne smemo dovoliti. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Renta Brunskole.</p>
            </sp>
            <sp who="SDZ5:BrunskoleRenata">

               <speaker>RENATA BRUNSKOLE:</speaker>

               <p>Najlepša hvala. Lepo pozdravljeni. Spoštovani gospod predsednik, vsi prisotni!</p>
               <p>Včeraj in danes se sprejemajo in se bodo sprejemale odločitve, ki so ključnega pomena
               za nadaljnji razvoj in delo Republike Slovenije. Kot je nekdo danes že izrekel, se
               zagotovo volivci resnično vprašajo, še posebej z območja ob schengenski meji, to je
               na meji z Republiko Hrvaško, od koder prihajam, se vprašajo o nekaterih odločitvah
               tistih, ki so včeraj, čeprav jim je bilo izkazano zaupanje, se odločili drugače, se
               odločili tako, da niso podprli Predloga zakona o ratifikaciji Arbitražnega sporazuma
               med Vlado Republike Slovenije in Vlado Republike Hrvaške. Danes je zagotovo sprejem
               navedenega sedanjega zakona o upravljanju kapitalskih naložb Republike Slovenije
               zagotovo ključnega pomena, predvsem zaradi vstopa in prizadevanj Republike Slovenije
               za vstop v organizacijo za ekonomsko sodelovanje in razvoj, OECD.</p>
               <p>Na podlagi razprav, ki so bile danes podane, upam, ker je bila izražena beseda
               <q>"zavajanje"</q>, da tisti, ki so razpravljali o tej besedi, niso sami sebe zavedli, ko so
               metali v isti koš besedi <q>"upravljanje"</q> in <q>"razpolaganje"</q>, da ne rečem celo
               <q>"pristojnost"</q> v povezavi z razpolaganjem, pa tudi <q>"prodaje"</q>. Mislim, da so te zadeve
               dovolj jasne in da vemo, da bo zakon o upravljanju kapitalskih naložb Republike
               Slovenije uredil sistem upravljanja z delnicami in deleži Republike Slovenije, s
               katerimi bo upravljala agencija, ne bo pa razpolagala kar tako, počez, brez sklepov
               in dovoljenja vlade. O tem je bilo veliko pestre razprave na seji Odbora za finance.
               Verjamem, da je tako tudi danes, vendar bodimo korektni. Pa tudi ne pozabimo tega -
               nekdo je maloprej celo izrekel <q>"v povezavi s KAS-om in v povezavi s to vlado"</q>.
               Prepričana sem, ko je Državni zbor izkazal zaupanje predsedniku Vlade in mu dal
               mandat za sestavo ministrske ekipe, se je celoten Državni zbor, ki se je s tem
               strinjal, tudi zavedal, da je dal mandat tudi v zvezi s kadrovanjem ljudi, ki bodo
               imeli to veliko odgovornost, da bodo vodili delo te države tako, kot je treba. Oceno,
               ali je delo dobro ali ne, bodo pokazale ponovne volitve. Tako je bilo vedno, tako je
               bilo tudi na zadnjih parlamentarnih volitvah leta 2008.</p>
               <p>Osebno bom ta zakon o upravljanju kapitalskih naložb Republike Slovenije podprla.
               Podprla pa bom tudi amandmaje, ki opredeljujejo delo v taki smeri, da bo v dobrobit
               Republike Slovenije, tudi kot prispevek k nadaljnjemu razvoju države, ne pa, kot je
               nekdo rekel, <q>"ali se bo vse, kar je državnega, samo odprodalo."</q> Kam to pelje?
               Prepričana sem, da moramo zadeve peljati v pravo smer, ne da samo razprodajamo, kakor
               nekateri pravijo, ki verjetno sodijo po kakšnih preteklih dejanjih, morda po kakšnih
               ne najbolj pravih odločitvah. Verjamem pa, da ne bo storjenega ničesar v škodo
               Republiki Sloveniji.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Bogdan Barovič.</p>
            </sp>
            <sp who="SDZ5:BarovičBogdan">

               <speaker>BOGDAN BAROVIČ:</speaker>

               <p>Hvala lepa.</p>
               <p>Slovenska nacionalna stranka je prepričana, da dopolnjen predlog zakona o upravljanju
               kapitalskih naložb nima nobenega ključnega, življenjskega, državniškega pomena.
               Prepričani smo tudi, da ta agencija ni potrebna, ker ta agencija ničesar ne
               spreminja. Ker v ciljih piše: Pomembno je, da država začne delovati kot ozaveščen
               aktivni in vzoren lastnik. Kaj do sedaj tega ni tako počela, ali kako? Ja, potem je
               nekaj narobe s to vlado in s to državo, če tega ni tako počela. Ta agencija je
               nepotrebna. Že januarja smo v Slovenski nacionalni stranki izpostavili vrsto
               pomembnih vprašanj, in sicer kolikšna je skupna vrednost deležev, ki jo bo prevzela
               točno ta agencija. Nikjer ni eksplicitno povedano, koliko naložb ima država natančno
               v lasti, koliko v KAD-u, koliko v SOD-u in tako naprej. Skratka, kup nejasnosti,
               zakon z mnogimi <q>"zakaji"</q>, popolno nedovršenostjo. In ne nazadnje, še enkrat, zakaj
               agencija? Ali država tega ni sposobna? Ali Ministrsvo za finance tega ni sposobno
               delati? Ali tako kot piše v 9. členu, o katerem govorimo, ni moč, da bi to upravljal
               direktorat za javno premoženje?</p>
               <p>Ne boste me prepričali. Jaz ne bom rekel tako, kot kolega malo prej. Slovenska
               nacionalna stranka ovac pač ne bo dala čuvati volku. In to je ta zakon. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Bogdan Čepič.</p>
            </sp>
            <sp who="SDZ5:ČepičBogdan">

               <speaker>BOGDAN ČEPIČ:</speaker>

               <p>Hvala za besedo. Seveda bi želel poudariti predvsem, kaj govorijo smernice OECD-ja za
               upravljanje podjetij v državni lasti. Ta zakon ni pomemben samo zaradi teh smernic.
               Pomemben je za naše ravnanje, kako in na kakšen način bomo z našim skupnim
               premoženjem ravnali in kako ga bomo poskušali oplemenititi ali pa iz naložb, ki jih
               imamo, iztržiti največ. To je cilj upravljanja vsakih kapitalskih naložb, kjerkoli
               jih imamo.</p>
               <p>Ampak vrnimo se k smernicam. Smernice za upravljanje podjetij v državni lasti
               opredeljuje in nakazujejo načine, kako najti ravnotežje med odgovornostjo države za
               aktivno izvrševanje njenih lastniških funkcij, kot sta na primer izbira in imenovanje
               nadzornih svetov, hkrati pa se vzdržati pred tem, da bi izvajali nedovoljeno
               politično vmešavanje v vodenje družb. Zdi se mi to izjemno pomembno. Namreč, mi smo
               danes imeli do sedaj prakso, da so bile sektorske politike, ki so bile največkrat
               tudi del politik nekaterih strank- Zato ker so bili posamezni resursi podeljeni
               znotraj strank. Zelo politično vodeni, ne samo sektorsko ali razvojno, ampak zelo
               zelo politično. In takšnih primerov bi verjetno lahko našteli kar nekaj.</p>
               <p>Smernice tudi predlagajo, da mora država svoje lastniške funkcije izvrševati preko
               centralizirane enote za lastništvo, ki mora delovati neodvisno in v skladu z javno
               razkrito lastniško politiko. In kaj predlagamo z ustanovitvijo te agencije? Prav to!
               Želimo seveda na enem mestu skoncentrirati tole upravljanje in vodenje le-tega, imeti
               jasno vizijo, sprejeto tudi v Državnem zboru, kar pomeni seveda politika - Državni
               zbor je politični organ - in to pomeni politiko, ki bo strateška, ki bo
               dolgoročnejša, zato da bodo drugi deležniki v lastništvu teh podjetij vedeli tudi,
               kakšna je naša politika na tem področju in sočasno odgovornost vlade, da bo seveda
               pripravljala sektorske politike, jih uskladila in predlagala tej agenciji za
               razpolaganje s tem premoženjem.</p>
               <p>Slišali smo danes v razpravi tudi, da agencija pomeni povečanje aparata itd. in
               sočasno tudi zanikanje le-tega. Vsi predlagamo oziroma predlagate, da se to na nek
               način koncentrira; eni kot agencijo, drugi bi dali to k Ministrstvu za finance kot
               nek urad za upravljanje s temi naložbami in tretji kot organ pri predsedniku. Torej,
               tukaj smo si enotni, da je treba to skoncentrirati, samo pri načinu, kako in kje
               skoncentrirati, nismo popolnoma soglasni. V vsakem primeru - in tisti, ki je prebral
               ta zakon, bojim pa se, da ga mnogi seveda v tem parlamentu niso do konca prebrali -
               ne povečujemo ali pa vsaj ni predvideno povečevanje ali neka nova agencija, ampak
               združevanje teh ljudi, teh moči, tega znanja z upravljanjem po različnih sektorjih na
               enem mestu. In na ta način seveda dopustiti, da bo to lahko nekoliko bolj
               transparentno vodeno.</p>
               <p>Vsi ugotavljamo, da je agencija nek center moči. Ali ne bi bil takšen center moči
               upravljanja ali pri Ministrstvu za finance ali pri predsedniku Vlade, s to razliko
               seveda, da mi ne bi imeli možnost vplivanja na vodenje te agencije, na svet agencije
               in na politiko. To bi bila vsakokratna politika ali finančnega ministra ali
               predsednika Vlade ali pa Vlade kot take, ne pa seveda Državnega zbora. In to prakso,
               seveda, smo poznali. Imeli smo takšne moči odločanja. Kolega Černač je prej govoril o
               lastninjenju nekaterih medijskih hiš, pa nekatere stvari, in spretno se je izognil
               lastninjenju Mercatorja, lastninjenju Slovenske industrije jekla, verjetno
               upravljanja v dravskih elektrarnah, kjer je nadzorni svet dovolil eni privatni
               družbi, da je dobila kredit za to, da bi odkupila delnice državne naftne družbe. To
               je bilo seveda takratno upravljanje ali pa takratno usmerjanje, kako in na kakšen
               način bi to. Tudi govoril o tem ali so bile dovolj visoke kupnine ali ne. Sedaj z
               zakonom o agenciji točno postopke določamo, kako in na kakšen način. Tukaj ni več
               možnost prodaje zato, da bo predsednik Vlade ali pa minister poklical kogarkoli in mu
               to naročil. Postopki so v samem zakonu o agenciji jasno določeni, tudi o višinah in
               tudi, kdaj je potreben skrben pregled in kdaj je potrebno soglasje Vlade. Žal, za
               mnoge, ki so to prakso imeli v preteklosti, je, da ni več sistema prodaje pod mizo,
               tega pa res ni več, zaradi tega, ker se želimo temu izogniti. Ne želimo
               netransparentne prodaje in ne želimo, da bi se nam zgodila še kakšna Slovenska
               industrija jekla, kjer se je, baje, prodajalo pod knjigovodsko vrednostjo in celo s
               krediti slovenskih banka, zato da je lahko tujec to kupil.</p>
               <p>Skratka, gre seveda za to, da zakon o upravljanju kapitalskih naložb Republike
               Slovenije potrebujemo ne samo zaradi vstopa v OECD, ampak zaradi našega obnašanja in
               našega ravnanja v smislu razpolaganja in upravljanja z državnim premoženjem.</p>
               <p>Ko pa že govorimo tudi o 43. členu, ki seveda nekatere člene obstoječe zakonodaje in
               tako dalje, ukinja. Seveda, ukinja predvsem tiste člene ali samo tiste, ki so do zdaj
               določali v različnih zakonodajah, kako in na kakšen način se imenujejo nadzorni sveti
               in organi upravljanja v teh družbah. In treba je seveda gledati tudi 44. člen, ki
               govori, da je treba v 6-ih mesecih v teh družbah, kjer bi slučajno prišlo do
               neskladja, uskladiti zakonodajo z Zakonom o gospodarskih družbah in na ta način je
               omogočeno, da bomo do konec tega leta, če bomo danes sprejeli, in prepričan sem, da
               bomo sprejeli ta zakon, imeti popolnoma drugačen sistem upravljanja in vodenja
               državnega premoženja v gospodarskih družbah.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Breda Pečan, prosim.</p>
            </sp>
            <sp who="SDZ5:PečanBreda">

               <speaker>BREDA PEČAN:</speaker>

               <p>Hvala lepa.</p>
               <p>V eni od razprav predhodnikov v prejšnjem krogu je bilo zelo jasno razumeti, kaj
               pravzaprav poslance v Slovenski demokratski stranki moti v tem zakonu. Moti jih to,
               da v primeru, da jim bo znova uspelo priti na oblast, da ne bodo mogli več izvajati
               svoje politike, svojega načina razumevanja zmage na volitvah, kot carto bianco za
               prevzem lastnine nad celotno državo. Torej, če je država lastnica premoženja, če je
               država lastnica kapitalskih naložb, to ne pomeni, da je tudi zmagovita stranka na
               volitvah lastnica kapitalskih naložb, ki so v lasti države, ampak jih samo upravlja.
               In zaradi tega, da je to upravljanje kar se da jasno, čisto, transparentno, je treba
               od zmagovalne politike umakniti upravljanje teh naložb v roke ljudi, ki niso vezani
               na trenutno politiko. Zaradi tega seveda je bilo že na sami seji odbora zelo jasno
               razumeti, kakšni so pravzaprav cilji teh amandmajev, o katerih danes govorimo. In
               zaradi tega tudi ni, logično, možno pristajati na tak odnos do državne lastnine, pa
               naj bo to v kapitalskih naložbah ali v čemerkoli drugem. Mi smo pred letom dni, štiri
               leta nazaj, se pravi sedaj že pet let nazaj imeli priliko videti, kako poteka to
               delovanje države, kadar zmagovita stranka misli, da je dobila državo v last. In to
               želimo tudi s tem zakonom preseči in tudi preprečiti sami sebi in vsem tistim, ki
               bodo prihajali za nami. To je eno.</p>
               <p>Drugo. Ko govorimo, sicer je že kolega Čepič pojasnil, kar se tiče črpanja posameznih
               določil zakonodaje o specialnih zakonih, ki govorijo o sestavi nadzornih svetov in
               imenovanju nadzornih svetov, bi pa vendarle rada prebrala še to. 28. člen
               predlaganega zakona, ki na srečo ni bil spremenjen na odboru, govori o tem, kako
               agencija izvaja pravice delničarja ali družbenika, in sicer z uveljavljanjem
               glasovalnih pravic na skupščinah družb, se pravi, da tudi skupščina družbe imenuje
               nadzorni svet, se pravi, da po tem principu delujejo družbe, ki so v 100% ali v delni
               lasti države, s spremljanjem uspešnosti poslovanja na podlagi sprejetih letnih
               načrtov družb in doseganje ciljne donosnosti kapitala, s sodelovanjem s člani organov
               družb, z nastopanjem v prevzemnih postopkih, nastopanjem v postopkih pred sodišči,
               izvedbo skupščin pri enoosebnih družbah, to je konkretno primer Darsa. Se pravi
               agencija v bistvu predstavlja lastnika oziroma upravljavca enoosebne družbe in zaradi
               tega organizira skupščino tudi pri Darsu. In zaradi tega ti členi, ki govorijo o tem
               v posameznih zakonih, ki govorijo o tem, da Državni zbor imenuje del članov
               nadzornega sveta Darsa, niso več potrebni, ker bo agencija prevzela vlogo države,
               Vlade in Državnega zbora v tem primeru.</p>
               <p>Slišali smo, kako je grozno, ker bo upravo agencije imenoval Državni zbor. Za božjo
               voljo, potem je pa še bolj grozno, če za posamezne družbe, ki so v lasti države,
               imenuje člane nadzornih svetov Državni zbor. To je še bolj politično.</p>
               <p>Mislim, da je bolje, če bomo imenovali in tudi spremljali delovanje agencije v
               Državnem zboru, tako da boste kot konstruktivna opozicija, ki želi pomagati tej
               državi iz krize, lahko aktivno sodelovali pri upravljanju državnega premoženja, ko
               boste skupaj z nami sprejemali triletni program upravljanja tega premoženja oziroma
               kapitalskih naložb. Jaz sem vesela, da ste pripravljeni sodelovati pri tem, seveda pa
               so vaši amandmaji v tem primeru nekoliko zgrešeni, predvsem pa nameni, ki so skriti
               za njimi, so preveč prozorni, da bi jih lahko človek podprl. Jaz osebno jih ne
               bom.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima mag. Franc Žnidaršič. Prosim.</p>
            </sp>
            <sp who="SDZ5:ŽnidaršičFranc">

               <speaker>MAG. FRANC ŽNIDARŠIČ:</speaker>

               <p>Lepa hvala, gospod predsednik. Spoštovane kolegice in kolegi!</p>
               <p>Amandmaja k 9. členu Poslanske skupine SDS ne morem podpreti zaradi tega, ker je
               usmerjen v to, da do agencije, ki naj bi bolj neodvisno, kot se je to do sedaj
               dogajalo, upravljala z državnim premoženjem. Ustanovitev agencije ne pomeni to, kar
               je bilo danes rečeno, da bo državno premoženje brezglavo prodano zavedno in bo država
               izgubila možnost črpanja ustreznega dohodka iz tega naslova. Mislim, da tudi denar od
               eventualne prodaje premoženja ne bo namenjen za nakup kakšnega dela, kot se je to
               zgodilo v prejšnjem mandatu, da bi preko njega lahko določena politična opcija imela
               pomemben vpliv v javnosti, pač pa se bo ta denar porabil za kakšne druge namene,
               skladno s programom, ki bo pripravljen in skladno s preglednostjo, ki se terja od
               agencije, agencije namreč ne morejo voditi politiki in zaradi tega ji je bolj
               zaupati.</p>
               <p>Nov peti odstavek k 29. členu, ki se navezuje na to isto zadevo, pa razumem kot slabo
               vest predlagateljev, ki so, denimo, v prejšnjem mandatu pod ceno prodali, torej
               prejšnja oblast je brezglavo in pod ceno prodala Mercator in s tem oropala Zpiz čez
               20 milijard slovenskih tolarjev kupnine in porabila to za nakup Dela. In sedaj hočejo
               najbrž zaradi slabe vesti vrniti ta denar za Zpizovo blagajno preko neke druge
               prodaje ali drugih uspešnih naložb tega državnega premoženja. Tako, da je treba
               razumeti napore, da se do agencije ne pride v tej smeri, da bi politika vedno znova
               imela dovolj velik oziroma prevladujoči vpliv na to, kaj se bo z državnim premoženjem
               dogajalo in zaradi tega predlaga te spremembe k zakonu, ki je sicer za moje
               prepričanje dobro pripravljen in ga bo treba podpreti, ne da bi se spreminjal s tem
               amandmajem in s tistimi, ki so s tem amandmajem povezani.</p>
               <p>Kar zadeva premoženje Kada je pa drugo vprašanje, ali naj bi enako bil predmet
               upravljanja preko agencije, tam imam določene pomisleke, ampak to ni tema tega
               zakona, ampak enega drugega. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Vili Rezman. Prosim.</p>
            </sp>
            <sp who="SDZ5:RezmanVili">

               <speaker>VILI REZMAN:</speaker>

               <p>Hvala lepa, gospod predsednik.</p>
               <p>Sam sem v tisti fazi, ko se je šele pričelo razpravljati o tem predlogu zakona, imel
               tudi nekaj pomislekov. V glavnem so šli moji pomisleki v smer, da ima zelo ozka
               skupina ljudi pravzaprav mega moč kar zadeva opravljanje z državnim premoženjem. Vmes
               je proces tekel, na Odboru za finance so se sprejeli tudi določeni amandmaji, in
               sicer je predlog zakona, dopolnjenih, o katerem danes govorimo, šel v smer, za katero
               sem sam mislil, da bi bila pravšnja. Torej če podpiram predlog tega zakona, potem je
               jasno, da ne moremo podpreti amandmaja, ki pa pravzaprav v konceptu menja sam zakon.
               Tisto, kar ji kot glavna naloga ostaja, je potreba po čim boljšem upravljanju z
               državnim premoženjem, torej s pridobivanjem in z razpolaganjem in potreba, da se
               zadosti tudi nekaterim načelom OECD, ki jih lahko naštejemo takole, da govorimo o
               preglednosti, o predvidljivosti, o učinkovitosti in o odgovornosti, ampak če bi
               sprejeli ta amandma po moji sodbi, mu manjka tisto, kar pa je zelo pomembno,
               neodvisnost tistega, ki opravlja s tem državnim premoženjem. Če bi bil to direktorat
               ali kakšen drug sektorski organ, je jasno, da je to precej odvisen organ od aktualne,
               torej tudi od dnevne politike. Če imamo opravka z agencijo, pa se, če ne v celoti, pa
               vsaj bistveno bolj zagotavlja ta neodvisnost kot sicer. To se kaže tudi tako, da
               vlada na nekaterih področjih prevzema odgovornost, na nekaterih področjih pa nima
               moči, da bi direktno politično in to zelo operativno v smislu tekočega vodenja
               vplivala. Odgovornost, za katero se predlagatelj boji, da bo manjkala pri vladi, je
               zagotovljena že s tem, da mora Vlada ves čas sodelovati tako pri pripravi oziroma
               sprejemu strategije, tako pri letnem načrtu, sodelovati mora pri kadrovanju in vse to
               ji seveda nalaga določeno odgovornost. Bilo bi pa celo nesmiselno, če bi imeli, tako
               kot sedaj pač piše v tem predlogu zakona, nezdružljivost posamičnih funkcij z bivšo
               politično aktivnostjo in ingerence za opravljanje z državnim premoženjem na kakšnem
               direktoratu, katerega izmed ministrstev.</p>
               <p>Torej zato, ker se mi zdi, da je načelom, za katere zelo jasno zastavlja svojo besedo
               tudi OECD, bolj zadoščeno v tem predlogu zakona, kot je sedaj dopolnjen, predlagam,
               ne morem podpreti amandmaja, ki bi dramatično spremenil sam koncept tega predloga
               zakona.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Domnevam, da želite še razpravljati. Prosim za prijave. Besedo ima Jožef
               Jerovšek.</p>
            </sp>
            <sp who="SDZ5:JerovšekJožef">

               <speaker>JOŽEF JEROVŠEK:</speaker>

               <p>Hvala lepa, gospod predsednik. Spoštovane kolegice in kolegi!</p>
               <p>Ko imamo pred sabo ta zakon, za katerega je rečeno, da je na nek način tudi posledica
               naše želje po članstvu v OECD, je treba poudariti, da so načela OECD tudi kot vodilo
               upravljanja z državnim premoženjem, se pravi, predvidljivost, gospodarnost, načelo
               odgovornosti, načelo preglednosti in tako naprej, tista načela, o katerih danes, po
               dvajsetih letih ne bi smeli več razpravljati, dvomiti, ali se uresničujejo ali se ne
               uresničujejo.</p>
               <p>Vaša opcija je v dvajsetih letih imela oblast vsaj štirinajst let, brezpogojno,
               brezprizivno oblast, pa tudi v ostalih letih je imela nad upravljanjem podjetij
               totalen primat. In kaj se je zgodilo? Kar se zdaj z zakonom predlaga, agencija, smo
               že imeli, saj je bila SRD pravzaprav predhodnica tega. Zelo malo nas je takšnih
               ljudi, ki smo bili v gospodarstvu, ki smo se z industrijo ukvarjali kot inženirji.
               Bil pa je eden takih, ki je šel takrat na TGA Kidričevo, današnji Talum, v SRD, od
               katerega smo zaposleni, sploh tehnična inteligenca, pričakovali ogromno, da bo to
               transparentno upravljanje, da se bo dalo nekaj na razvoj. Poslabšalo se je. Od takrat
               naprej je bil Talum - današnji - transmisija državnega denarja, ki se je bogato
               koristil za politične namene. In od tam je odteklo največ denarja v Sloveniji,
               zagotovo, pa se nihče ni s tem ukvarjal. V tem pregledu Talum sploh ni posebej
               naveden, ali je to pod Elektro Slovenija ali kakšne so tam opcije. Mislim, da v tem
               pregledu pač ni podjetij, ki so direktno pod ingerenco Foruma 21 zajeta preko
               direktorjev, pa bi morala biti na seznamu.</p>
               <p>Ko danes poslušam te puhlice s strani vladajoče opcije, kako se zdaj dokončno umika
               vpliv politike iz upravljanja in kasneje iz privatizacije, mi gre pravzaprav na
               bruhanje. Obratno je, to je legalizacija ropanja državnega premoženja, le na drugačen
               način. In tu ste izvirni in dosledni nasledniki Kardelja. Vsaka štiri leta nova
               rešitev, metanje kosti ljudstvu, kako bo sedaj vse bolje, samo zaradi tega, da se čim
               več zamegli, da se v megli lažje pleni v korist centrov moči, ki s to opcijo
               upravljajo. Ko sem prej poslušal gospoda Frangeža, moram reči, da je odličen
               naslednik kardeljanskega razmišljanja. Tako zavzeto je govoril o reformi
               korporativnega upravljanja o preprečitvi političnega kupčkanja, itd. S to agencijo in
               s to reformo sedaj dokončno postaja vse pregledno. S takšno zagnanostjo je o tem
               govoril, da sem sedaj začel smatrati, da nekaj od tega celo verjame, da niso samo
               puhlice. Ampak dejansko, gospe in gospodje, govoriti o neodvisnosti te agencije od
               politike oziroma o popolni neodvisnosti in popolni odgovornosti, ki se bo tukaj
               znotraj naenkrat pojavila - pa, o čem govorite?! Če bo prej, ko nekega ministra še
               neka soodgovornost, še je nekaj možnosti nekega nadzora, kajti politična, se pravi,
               objektivna odgovornost je institut, ki v določenih situacijah tudi pri nas nekaj
               deluje in je odnesla, recimo sedaj, ministra Pogačnika in je neki vzor, pritisk in
               strah politike. Ko pa na tak način osamosvojite, je pa to prepuščeno samovolji
               oziroma opravljanju s strani tistih, ki ste pač tak zakon tako zapisali in tako
               naredili. In sedaj krinka je pa seveda želja po članstvu OECD, to pa je krinka,
               visoko zveneče. Zakaj ste pa toliko reformirali, zakaj nimamo danes optimalnega
               stanja, zakaj se je tako nepregledno lastninilo? Zakaj je gospod Korže, ki je bil
               direktor SRD postal sinonim za plenjenje v Elanu? To so vaši kadri in takšne kadre
               boste dali zopet na te agencije. Prenehajte s tem zavajanjem ljudstva. Situacija
               gospodarska je tako huda, da se ne smete iti takega zavajanja in kazanje goloba na
               strehi, ki je zelo daleč. Seveda ga lahko kažete. Ljudi moramo prepričati in vas
               prisiliti, da nehate na tak način lastniniti slovensko premoženje naprej. To je
               pokrivanje lastninjenja v korist centra moči, političnih centrov, ki so postali
               kapitalski centri. Zato si pustimo vsaj malenkosten vzvod, nisem idealist, da bom
               rekel, da tudi v takšni obliki preko ministrstev vi ne znate narediti tako, da boste
               izvedli točno tisto, kar kapitalsko želite. Vendar ta agencija je tudi mehanizem na
               kakršnega s petletnim mandatom postaviti svoje ljudi, ki bodo znali delati to v
               korist opcije, tudi potem, ko boste neminovno izgubili oblast na naslednjih volitvah.
               To je pravzaprav strah pred naslednjimi volitvami, ki ga kažete. Kajti, zafurali ste
               državo že tako daleč, da se iz te situacije več ne morete rešiti, da je podpora
               oblasti odšla. Zaradi tega je treba spremeniti, je treba dati možnost, da je vsaj
               delček<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Kolega Jerovšek, če bi se vrnili nazaj k amandmaju postopoma, prosim.</p>
            </sp>
            <sp who="SDZ5:JerovšekJožef">

               <speaker>JOŽEF JEROVŠEK:</speaker>

               <p>Kje se bo to upravljalo, s katerega centra. To je bistvo tega amandmaja. Jaz podpiram
               ta amandma, ker ne zaupam strukturam, ki so izropale slovensko gospodarstvo in
               slovensko državo. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Ivan Grill.</p>
            </sp>
            <sp who="SDZ5:GrillIvan">

               <speaker>IVAN GRILL:</speaker>

               <p>Najlepša hvala.</p>
               <p>Že Churchill, mislim, da je povedal znani rek, da če želiš, da se nekaj ne razišče,
               ustanovi komisijo. Pri nas so pa očitno ta nova fama agencije, pa ne samo ta, tudi
               druge. Če želimo, da se nekaj dela na netransparenten način, da se bo dalo pod oznako
               neodvisno upravljati s premoženjem ali z nekimi resursi, se ustanavlja komisije.
               Tukaj potem tudi številne nezakonitosti, ki so bile prisotne in bodo tudi v
               nadaljevanju, dejansko odražajo tisti pravi namen.</p>
               <p>Govorimo, da naj bi se te komisija oziroma agencija sedaj imenovala kot neodvisna, da
               jo bodo vzpostavljali neodvisni strokovnjaki. Kdo lahko to zagotavlja? Ali ta navedba
               v zakonu, da ne more biti član sveta oseba, ki je bila štiri leta poslanec. Ali so
               poslanci tisti najbolj problematični? Ali ministri? Ali kdorkoli? Koalicija. poglejte
               si ključne ljudi, ki jih kadrujete, izmed katerih v Državnem zboru marsikdo nikoli ni
               sedel, nekateri so tudi, pa za trikrat, štirikrat, desetkrat večje plače, delajo v
               ozadju in ropajo državo Slovenijo. To je tisto, kar je zaskrbljujoče. In ta agencija
               je pot ali pa način, kako oropati še tisto, kar je ostalo v lasti države oziroma v
               lasti ljudstva.</p>
               <p>Očitate za prejšnji mandat Mercator, razne institucije, da so vse deležne številnih
               preiskav. Normalno, da so deležne teh preiskav. Kdo jih pa usmerja? Neodvisna
               ministrica za notranje zadeve z ekipo, ki po telefonu usmerja policiji, koga in na
               kakšne način naj preiskujejo. Ali je danes mogoče že prišla kakšna ovadba, konkretna
               z nekimi dokazi? Zakaj ne nadaljujete z raziskovanjem tistih afer, ki so bile v 2008,
               že takrat v postopkih, pa so se sedaj pometle pod preprogo in preganjate tiste ljudi,
               ki so takrat te afere tudi skušali obelodaniti. Kako boste te ljudi kadrovali? Vemo,
               da se, prvo kar je, išče politična pripadnost, politična kompetentnost. Priča smo
               ravno sedaj, vsaj tako je bilo v medijih zaslediti, da je tako imenovani strokovni
               organ KAS, ki je na podlagi strokovnih referenc predlagal ljudi, ki naj bi se
               imenovali na delovna mesta za te ključne funkcije, baje, da so predlagali tri, a
               minister Zalar ni izbral nobenega. Zakaj? Ker mu verjetno politično ne ustreza. In
               tukaj nam boste zdaj trosili pravljice, da se bo sedaj tukaj kadrovalo strokovnjake,
               neodvisne ljudi, ki bodo skrbeli za dobrobit Slovenije.</p>
               <p>Očitate, da si želimo sedaj zagotoviti, da po naslednjih volitvah, za katere ste
               prepričani sami, to je več kot očitno, da jih boste zgubili, da boste na teh
               institucijah imeli ljudi, ki bodo tudi po volitvah upravljali s ključnimi resursi.
               Glejte, to ni prava pot. Če bi bila to res želja, se da potem tudi na tak ali
               drugačen način zamenjati ljudi, kot ste jih seveda tudi vi. Ste direktorja Agencije
               za telekomunikacije in pošto zamenjali na nezakonit način in na to zdaj opozarja že
               tudi Evropska unija. Sedaj z vsemi silami iščete način, kako zamenjati verjetno edino
               coklo, ki vam onemogoča, da bi tožilstvo delalo izključno na tistih primerih, ki jih
               boste vi usmerjali, torej Barbaro Brezigar. To je tisto, kar se na ta način tukaj
               skuša doseči.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Prosim mir v dvorani.</p>
            </sp>
            <sp who="SDZ5:GrillIvan">

               <speaker>IVAN GRILL:</speaker>

               <p>Hvala lepa. Očitno so v koaliciji nervozni, ker je to<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Vi, gospod Grill, se pa vrnite k amandmaju.</p>
            </sp>
            <sp who="SDZ5:GrillIvan">

               <speaker>IVAN GRILL:</speaker>

               <p>Bom, ker je to očitno sol na boleče krvaveče rane, ki jih ima koalicija. In o<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Mir v dvorani.</p>
            </sp>
            <sp who="SDZ5:GrillIvan">

               <speaker>IVAN GRILL:</speaker>

               <p><gap n="..."/>tako imenovanih neodvisnih institucijah, ki jih v tem mandatu tako ustanavljate,
               neodvisni preiskovalni urad - jutri ga bomo, spoštovana koalicija, zelo razgalili, in
               vedno bolj se meni poraja vprašanje, ali ni bil ta neodvisni preiskovalni urad
               ustanovljen zato, da se bo neodvisno financiralo nekaj ljudi, ki pripadajo - vemo
               kateri politični opciji. In takšni neodvisni ljudje bodo lahko po tem zakonu<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Kolega Grill, dajte se<gap n="..."/></p>
            </sp>
            <sp who="SDZ5:GrillIvan">

               <speaker>IVAN GRILL:</speaker>

               <p><gap n="..."/>in tudi po svetu<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p><gap n="..."/>res vrniti k tej točki, saj bo jutri priložnost. Mislim, dajte, prosim.</p>
            </sp>
            <sp who="SDZ5:GrillIvan">

               <speaker>IVAN GRILL:</speaker>

               <p>Saj bom.</p>
               <p>Hočem povedati, poglejte, da bo takšna oseba, ki je recimo zdaj zagotovo vključena v
               takšne afere, po tem zakonu možno, da se imenuje pod strokovnimi referencami v svet
               te agencije. In pet, šest takšnih ljudi - <q>"ta pravih tičev"</q>, bo potem vodilo takšno
               institucijo.</p>
               <p>Glejte, ta amandma, ki ga mi predlagamo - da se vrnem na ta amandma - zagotovo vsaj
               deloma skuša ta zakon popraviti, da bo bil sprejemljiv in kolikor toliko
               verodostojen.</p>
               <p>Tako bom seveda ta amandma podprl.</p>
               <p>Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima mag. Borut Sajovic.</p>
            </sp>
            <sp who="SDZ5:SajovicBorut">

               <speaker>MAG. BORUT SAJOVIC:</speaker>

               <p>Hvala lepa, predsednik, za besedo. Prijazen pozdrav gospe državni sekretarki in
               sodelavki in seveda želja po dobrem sodelovanju in uspešnem delu.</p>
               <p>Kaj reči o pomembnem predlogu zakona glede na predhodne razprave, ki jih je bilo
               slišati. Človeku gre na eni strani na smeh, na drugi strani pa ga seveda ob toliko
               črnogledosti, ob toliko sprenevedanja popadejo tudi kakšna druga čustva. Na
               podeželju, na kmetih, imamo en preprost pregovor, ki pravi, da <q>"bolje en slab
               gospodar, kot dva dobra"</q>, jaz si seveda v bodoče želim v tej Agenciji dobrega,
               korektnega gospodarja, ampak povod, zakaj z zakonom uveljavljamo to agencijo, pa je
               gotovo ta, da smo do zdaj imeli razpolaganje z državnim premoženje v velikem delu te
               zgodbe razdrobljeno, da je vsako ministrstvo imelo svoj fevd, domačijsko upravljanje
               in zato so se nam tudi zgodile takšne zgodbe, kot so se nam. In recimo, pri Dravskih
               elektrarnah, Slovenski industriji jekla in v Luki Koper, Intereuropi, Mercatorju in
               še kje. In za to nam gre, da upravljanje premoženja skoncentriramo in da tam določimo
               skupino ljudi, njihova odgovornost in odgovornost do Vlade pa je povsem jasna. Če
               bodo na agenciji upravljali s tem premoženjem slabo, tega si kot državljan ne želim,
               potem bo link in odgovornost vsakokratne, ne te vlade, jasna in nesporna. In zato ta
               amandma, o katerem govorimo, ruši bistven kontekst tega zakona in ga podira in zato
               se tem prizadevanjem nikakor ne morem in nočem pridružiti in tako bomo ravnali tudi v
               Poslanskem klubu Liberalne demokracije Slovenije.</p>
               <p>S centralizirajo upravljanja teh naložb preko imenovane agencije želimo doseči želene
               cilje, to pa so v prvi vrsti učinkovitost, v drugi preglednost, odgovornost,
               predvidljivost in v največji možni meri ločenost od različnih vplivov politike.
               Vsakdo, ki pa sedi v Državnem zboru, pa ve, da popolne ločenosti od politike na tem
               področju enostavno ne gre in ne more biti, kajti govorimo o vlogi Državnega zbora in
               govorimo v vlogi Vlade, to sta pa oba organa, ki sta politično imenovana.</p>
               <p>Pomembno se nam zdi povedati in se zavedamo, da ima agencija veliko moč, obenem pa
               tudi odgovornost, zato pričakujemo, in temu bo šel tudi naš glas podpore, da v
               Sloveniji končno vzpostavimo sistem, ki bo v teh časih omogočal kapitalske naložbe,
               ki jih bomo upravljali z najvišjo mero previdnosti in tudi skrbnosti. Še posebej
               ključno pa se nam zdi, da bo ta agencija znala kar najbolje upravljati s strateškimi
               naložbami, za kar je vgrajeno dodatno varovalo, in sicer bo ta agencija vezana na
               pridobitev in na soglasje Vlade.</p>
               <p>Dejstvo je tudi, ko govorimo o povezavah politike pri upravljanju državnega
               premoženja, je zagotovo, da upravljanje državnega premoženja je po sami definiciji že
               povsem politično. Je pa ta agencija zagotovo pozitiven korak, ki bo prispeval k
               celoviti obravnavi te problematike, predvsem pa se s sprejetjem tega zakona - amandma
               pa to ruši - vzpostavi jasna struktura odgovornosti, saj je ravno to tisti manko, ki
               se je do sedaj izkazal za največjo težavo pri upravljanju državnih naložb. Namreč za
               napačne odločitve, ne v tej ne v preteklih vladah, ne glede na to, kdo jih je vodil,
               seveda konkretno ni nihče odgovarjal. Tako je pa seveda pomembno, da sistem
               korporativnega upravljanja v Sloveniji, da je več kot nujno in pravi čas, da ga
               moderniziramo in spravimo na višjo, ustreznejšo raven, kajti za številne naložbe,
               številne odločitve, da se še enkrat vrnem na Intereuropo, Luko Koper, Dravske
               elektrarne, Slovensko industrijo Jekla in Mercator, je bilo seveda značilno, da se je
               to opravljalo tako rekoč, bi rekel, po domačinskem principu in optimalni gospodarski
               in pa ekonomski očitki niso bili bistveni.</p>
               <p>To so tisti ključni argumenti, zaradi katerih bomo ta zakon podprli. Tudi ta očitek
               je bil, da se bo moč skoncentrirala v eni, dveh, treh osebah. To seveda ne drži.
               Ravno v času usklajevanja so šle naše pobude, Poslanskega kluba LDS in pa strokovnih
               služb, v to smer, da direktorja imenuje Državni zbor z absolutno večino in ne na
               predlog Vlade, da se Svet agencije razširi na pet članov, prej smo razmišljali o
               rešitvi treh in da se funkcija direktorja razširi na tričlansko upravo. Mislim, da so
               vse to ustrezne varovalke, ki seveda dajejo največjo možno varovalko in pa jamstvo,
               da se bo upravljanje z državnim premoženjem vršilo na bolj transparenten, bolj
               pregleden, bolj odgovoren način, predvsem pa da bo dosegalo večje ekonomske učinke in
               da bo bolj opravičeno. Ker so seveda predhodne razprave bile kar pesimistične, nekdo
               je tudi rekel, da se na določenih ministrstvih upravljajo zadeve v določenih organih
               preko telefonov. To je normalno komunikacijsko sredstvo, zagotovo pa boljše kot v
               tistih časih, ko so ministri za notranje zadeve delali red na samem mestu kar z
               megafonom. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Bogdan Barovič. Prosim.</p>
            </sp>
            <sp who="SDZ5:BarovičBogdan">

               <speaker>BOGDAN BAROVIČ:</speaker>

               <p>Hvala.</p>
               <p>Bistvo amandmaja k 9. členu in seveda tudi amandmajev k členom od 11. do 43. je, res,
               da se v osnovi ruši kontekst zakona ali drugače povedano, bistvo teh amandmajev je,
               da z njimi izrazimo, da ta agencija ni potrebna. In to je tudi vodilo za našo,
               Slovensko nacionalno stranko, da bomo te amandmaje podprli. Edini razlog, ki bi ga
               lahko videli za ustanovitev te agencije - lahko, sem rekel -, bi bil ta, da bi res
               bila takšna navodila za vključitev v OECD. Vendar temu ni tako.</p>
               <p>Za dokončno opravičilo pravilnosti amandmajev k 9. in ostalim členom naj vam povem
               samo naslednje, pravzaprav preberem. Priznani gospodarski in politični analitiki so
               že kar nekaj časa nazaj akademsko proučevali dokončno tajkunsko razprodajo najbolj
               žlahtnega državnega premoženja in so izpostavili tudi naslednjo trditev: <q>"Pri
               razprodaji pa se bodo vsi tisti, ki jo bodo želeli, sklicevali na navodila OECD, ki
               niso nič drugega kot napotki, kako naj bi že tako bogati posamezniki postali še
               bogatejši."</q> Mislim, da je s tem stavkom povedano vse.</p>
               <p>Sam še vedno zaupam Vladi, ker jo je večina ljudstva imenovala. Prepričan sem, da sta
               pristojno ministrstvo za finance in ta vlada sposobna najprej vpeljati evidenco
               svojega premoženja, skrbeti zanj, preprečiti prodajo tega premoženja in nadzirati to
               premoženje. Za to ni potrebna nobena agencija in nihče na OECD noče te agencije.
               Vlada je politično oblikovana in tudi agencija bo politično oblikovani. Nič na tem
               svetu ni apolitično. Nič! Bolje je, da ostane tako, kot je, da sta Vlada in
               ministrstvo tista, ki bosta vedela, kaj država ima, kje to je in kako vsaj tisto
               največje bogastvo varovati. Sicer bo pa res tako - OECD navodila bodo napotki, kako
               naj bogati postanejo še bolj bogati in kako naj pokradejo še tisto malo, kar je
               ostalo.</p>
               <p>Zato bomo te člene, od 9., 11. do 43., v Slovenski nacionalni stranki podprli in tako
               izničili željo po ustanovitvi spet ene od agencij, ki - še enkrat trdim - ni
               potrebna. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima dr. Luka Juri. Prosim.</p>
            </sp>
            <sp who="SDZ5:JuriLuka">

               <speaker>DR. LUKA JURI:</speaker>

               <p>Hvala lepa.</p>
               <p>V tej razpravi se lahko kot vedno odločimo, ali se bomo skušali držati realnosti ali
               bomo poskušali imeti formo, čim bolj strokovno, kolikor pač poslanci to zmoremo,
               razpravo. Ali bomo govorili vse povprek in na koncu tvegali, da se osmešimo. Nekateri
               moji predhodniki so na primer govorili o rešitvah, ki so bile z amandmaji že
               spremenjene. Na primer, omenilo se je omejitev izvolitve bivših poslancev na določena
               pravna mesta teh agencij. Problem, ki je bil že rešen. Očitno ti kolegi ne vedo
               točno, o čem govorijo, in potem tvegamo, da vsi skupaj izpademo malo smešni. Tudi sam
               ne morem sebi zagotoviti, da je agencija dejansko najboljša rešitev. Vendar je pa
               boljša od ostalih, ki jih imamo na voljo, vsaj po moji oceni je tako. Kajti z
               ustanovitvijo agencije omogočamo dva pomembna učinka. Prvi, da bo lahko Državni zbor
               imel bistveno vplivnejšo vlogo pri določanju, kdo bo upravljal s tehničnim delom
               razpolaganja s kapitalskimi naložbami. S tehničnim delom. In drugo, s tem povezano,
               ustvarjamo tri nivoje upravljanja, ki zelo jasno razdelijo, katere so pristojnosti
               enega, drugega ali tretjega organa. Prvi nivo je strateški nivo, v katerem bo imel
               glavno besedo Državni zbor, saj bo sta sprejemal strategijo, na podlagi katere se bo
               razpolagalo s premoženjem.</p>
               <p>Drugi nivo je operativni nivo in se nanaša na program prodaje, katerega sprejema
               Vlada.</p>
               <p>In šele tretji nivo je čisto tehnični nivo. Gre za zelo pomemben del tehničnega
               izvajanja razpolaganja s premoženjem. In le-to je tisto, kar bo opravljala ta
               agencija. Je pa seveda zelo pomembno, kajti vemo, da se hudič skriva v podrobnostih,
               na kakšen način se ta tehnični nivo izvaja. To bi lahko delalo tudi ministrstvo,
               ampak vemo, na kakšen način se pri ne popolnoma definiranih razmerjih odgovornost
               rada prelaga. Na takšen način pa to prelaganje dejansko ne bo mogoče. Za agencijo bo
               jasno kdo jo vodi, kako jo vodi in kdo je odgovoren za takšno ali drugačno tehnično
               odločitev pri upravljanju naložb. In te osebe bodo lahko tudi zamenjane. Še enkrat,
               glavno besedo pri tem bo imel Državni zbor, kajti Državni zbor bo imenoval vodstvo te
               agencije.</p>
               <p>Bilo je rečeno, da je vprašanje upravljanja z naložbami politično. Odvisno od
               katerega nivoja, odvisno od nivoja na katerega mislimo. Namreč, strategija je
               zagotovo politično vprašanje in tu se tudi politične stranke rade delijo. Nekatere
               menijo, da je treba vse čim prej razprodati, nekateri drugim menimo, da je treba
               obdržati strateška podjetja v državni lasti, ker se držimo načela, če se drugim nekaj
               izplača kupiti in z njim upravljati, zakaj se potem to ne bi izplačalo državi. Vendar
               to je ta politični del. Agencija političnega dela ne bo izvajala. Ne bo se odločala
               kaj bo prodala, ne bo se odločala, kdaj bo prodajala. Odločala se bo le, na kakšen
               način bo izvajala odločitve o prodaji, ki jih bomo sprejemali v Državnem zboru in na
               Vladi. Zaradi tega je rešitev bistveno bistveno transparentnejša od sedanje in si
               upam reči ob optimizmu, da bo dejansko to tudi v dejanjih, to kar sedaj govorimo o
               besedah, revolucija v upravljanju državnega premoženja v naši državi. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Matevž Frangež.</p>
            </sp>
            <sp who="SDZ5:FrangežMatevž">

               <speaker>MATEVŽ FRANGEŽ:</speaker>

               <p>V tej razpravi so mnogi Vladi pripisali ambicijo, da razproda državno premoženje. Več
               so govorili o razpolaganju kot o upravljanju. Morda vas zanima razpolaganje, to ste v
               preteklosti že kdaj dokazali. Recimo tedaj, ko ste v prejšnjem mandatu sprejeli
               strategijo privatizacije slovenske javne energetike. Sam sem tedaj po mariborskih
               ulicah zbiral podpise zoper takšno ambicijo. In vesel sem, da je danes bolj ali manj
               v političnem prostoru oblikovano zavedanje, da vsaj to temeljno infrastrukturo
               obdržimo v državni lasti. Sam mislim, da je lahko država odgovorna lastnica tudi v
               drugih podjetjih. Tudi v tistih, kjer ne govorimo o infrastrukturi, ampak govorimo o
               čisto tržnem pristopu. Temeljna zahteva za kaj takega pa je, da jasno ločimo funkcijo
               regulatorja in funkcijo aktivnega upravljavca. In to z agencijo na eni strani kot
               upravljavcem in na drugi strani, denimo, Ministrstvom za gospodarstvo kot
               regulatorjem, ki ima pod sabo specializirane ustanove za regulacijo trga, tudi
               dosežemo.</p>
               <p>Nekateri ste podajali zelo neprimerne primerjave. Da je to približno tako, kot da bi
               svoje premoženje dali v upravljanje sosedu. Agencija je še vedno od države. Še več,
               je državni organ, ki bo specializiran za to, da končno dosežemo pametno upravljanje
               državnega premoženja v državnih podjetjih. Funkcija torej, ki je na sistemski ravni v
               20 letih nismo mogli doseči. Strinjam se s spoštovanim gospodom Žerjavom, pri tej
               temi naju veže nekaj skupnih pogledov na to, kakšna je prihodnost ekonomske
               samobitnosti slovenskega naroda; da so tudi primeri dobre prakse. Ampak v preteklosti
               so bili primeri dobre prakse osamljeni na tiste primere, kjer so podjetja vodili
               odgovorni ljudje, z nekim etičnim in moralnim odnosom do premoženja, ki so ga imeli v
               upravljanju. Ne dvomim, da je bil tak primer tudi v njegovem času Nafta Lendava. In v
               tem pogledu bi se želel vprašati, česa se pravzaprav bojite pri tej razpravi.
               Dosedanji model se je evidentno izkazal za napačnega. V dvajsetletni zgodovini
               slovenske države lahko na dolgo in široko preštevamo primere, kjer se je država
               izkazala za slabega lastnika. In dosedanji model je izčrpan, potrebujemo novega.</p>
               <p>Mi smo precej kreativno sooblikovali zakon, ki ima, mislim, dobre obete za to, da na
               premišljen način, z jasno delitvijo odgovornosti doseže dobro upravljanje. In
               mimogrede, v posamičnih primerih, ko pa bo prevladala ocena, da je treba neko
               premoženje odprodati, da država v nekem podjetju nima širše funkcije in da je
               brezpredmetno, da ohranja v tem podjetju svoj lastniški delež, 29., 30. in 31. člen
               predlaganega zakona zelo jasno definirajo, na kakšen način je mogoče izvesti prodajo.
               In še več, na predlog koalicijskih poslanskih skupin smo na Odboru za finance in
               monetarno politiko v 29. člen predloga zakona zapisali dodatno strožjo omejitev, ki
               glasi: <q>"S posamično naložbo, katere skupna knjigovodska vrednost presega 20 milijonov
               evrov,"</q> to pa je na seznamu, ki ga nekateri omenjate, praktično vsaka naložba. In s
               strateškimi naložbami razpolaga agencija po predhodnem soglasju Vlade. To jasno kaže
               seveda tudi na to, da imamo v tem sistemu, v predlaganem sistemu vgrajen tudi, bom
               rekel, instrument te politične odgovornosti, ko mora Vlada kot nosilec izvršne
               oblasti povedati, ali se s prodajo posamične kapitalske naložbe strinja ali ne. V tem
               pogledu takoj odpadejo vsi tisti razmisleki o tem, da bo neka skupina interesno
               povezanih ljudi v ozadju odločalo o tem, kaj bomo počeli z državnim premoženjem. Ne,
               v tem mandatu in dokler mi vladamo v tej državi tega na tak način ne bomo počeli. Če
               nam očitate slabe namere pri tej točki, ne morem razumeti tega drugače, da ste
               nesposobni pogledali eni torej politiki dobrih namenov, da tukaj res naredimo korak
               naprej in da v naših namerah vidite samo svoj odsev v ogledalu.</p>
               <p>Mimogrede, jaz sem na odboru predlagal tudi poimenovanje Agencije za upravljanje
               kapitalskih naložb Republike Slovenije. Ta naziv je dolg. Predlagal sem, da ob
               registraciji tega neodvisnega državnega urada, organa uveljavimo skrajšano ime, A kot
               agencija, U kot upravljanje, RE kot republike in S kot Slovenije, AURES. AU je
               kemijski simbol za zlato. Res je latinska beseda za stvar, zlato stvar, nacionalna
               zlatnina, nekaj kar mi v tem Državnem zboru s sprejemom strategije upravljamo, ker
               smo samo imetniki tega, kar je last državljank in državljanov.</p>
               <p>Zadnje, na kar želim pristati, je to, da bi s slabim upravljanjem tega premoženja
               nadaljevali mnoge primere slabe prakse, ki smo jim bili priča v zadnjih 20-ih letih
               in so še svoj, bom rekel, vrh slabega upravljanja doživeli v štirih letih vlade
               Janeza Janše.</p>
               <p>Tega zakona ne potrebujemo zaradi OECD. Ta zakon potrebujemo zato, ker smo svojim
               državljankam in državljanom odgovorni za dobro upravljanje njihove lastnine. Hvala.
            </p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želi še kdo razpravljati? Ja. Prosim, za prijavo. Besedo ima Anton Anderlič.</p>
            </sp>
            <sp who="SDZ5:AnderličAnton">

               <speaker>ANTON ANDERLIČ:</speaker>

               <p>Na prvi pogled izgleda, da so stvari precej preproste in da se prepiramo o tem, kdo
               je za to, da se proda državno premoženje oziroma kdo je tisti, ki je večji skrbnik
               ali ga bolj skrbi. Ampak to sploh ni vprašanje, ni dilema. Konec koncev je država -
               od nekdaj je to poznano - lastnik, ki je lahko dober, lahko pa tudi slab gospodar. Ta
               mnenja so silno različna in v tem primeru k sreči ne govorimo o tem, ali gre za to,
               da bo država še naprej lastnik ali ne in ali se odločamo o tem, da bomo takoj
               razprodali državno premoženje. Očitno je, da je razlikovanje med upravljanjem in
               lastništvom tudi za mnoge razpravljavce velika zadrega ali pa da gre za pojmovno
               zmedo. Prepričan sem, da v tem 9. členu in ta amandma, ki je predviden, je korak
               nazaj k tistemu, kar je iz smernic, ne glede na to, kako mi lahko uredimo upravljanje
               z državno lastnino. Doma je vendarle smiselno in prav, da upoštevamo smernice
               OECD-ja, ki konec koncev odpravljajo nekatere slabe prakse, kažejo na boljše primere
               in konec koncev se tudi pričakuje, da bo na nek način to upoštevano pri vseh tistih,
               tak način upravljanja, kot je to v tistih državah, ki so članice tega kluba. Konec
               koncev jaz verjamem, da nam je to v interesu in da 15-letna prizadevanja niso kar
               tako, ampak so z nekim ciljem in da bo to korist za Republiko Slovenijo. Verjamem, da
               je pri takih odločitvah treba pogledati tudi, kako imajo urejeno to druge države. Iz
               primerjave, ki je v obrazložitvi tega zakona zelo jasno napisana so od držav, kot so
               Nemčija, Francija pa do Finske, ki je nekako najbolj primerljiva s Slovenijo,
               primerjave take, da nam kažejo iti po tej poti, kot je to zapisano v že popravljenem
               9. členu tega zakona. Ta amandma pravzaprav komplicira zadevo in tako rekoč
               odgovornost razprši tako daleč, da je sploh ni mogoče ugotavljati. Tako kot bomo
               imeli tudi, boste videli, čez dva dni ali kdaj imamo razpravo o letnem programu
               izgradnje avtocest, koliko vsega boste povedali o tisti točki, sem prepričan, sploh v
               luči zadnjih zgodb o kartelnem dogovarjanju. Ampak jaz trdim to že vsaj 10 let, da je
               nemogoče, da maja, junija meseca sprejemamo letni načrt izgradnje in obnove avtocest
               za tekoče leto, vsa dela so pa tako rekoč že pripravljena za oddajo ali so že oddane
               in se upravlja s tem, kot da je letni program potrjevanja v Državnem zboru samo alibi
               za odgovornost vseh tistih, ki bi morali biti odgovorni za vsako zadevo. Tukaj, če
               pogledate to konstrukcijo, ki jo želite vpeljati v upravljanje z državnim
               premoženjem, gre natanko za tako stvar. Najprej bodo gotovo agencija in organi
               upravljanja imel neko besedo zraven in bodo pripravil neke osnove, glede na to, da
               bodo s tem premoženjem upravljali, potem bo ta program naredilo finančno ministrstvo,
               ki ga bo posredovalo Vladi, Vlada ga bo potrdila in potem bo prišel še v Državni
               zbor, kjer bomo sprejemali neka poročila in po politični večini odločali, kaj je prav
               in kaj je narobe. Približno tako kot z zaključnim računom za leto 2007, kjer je bilo
               evidentno, da so neke številke, da so neke stvari, ki so jih ugotovile ustrezne
               institucije, s preglasovanjem v Državnem zboru ali pa še celo na popravnem izpitu pa
               prikrojimo ta rezultat in ugotovimo, kako uspešni smo bili, čeprav nismo bili.</p>
               <p>Zato ta amandma, kot je tu zastavljen, pravzaprav pelje v smer, kjer želijo
               predlagatelji, očitno, na eni strani razpršiti odgovornost, na drugi strani pa
               računajo, da bodo participirali pri tem odločanju, menda, ker zdaj tako na veliko
               napovedujejo spremembe v tej Vladi, da je treba narediti zakon tako da, ko bodo
               prišli tja, bodo lahko to upravljali naprej, po možnosti tako kot z nekaterimi
               naložbami, ki so se razpršile, razdelile ali odkupile, podarile ali uzurpirale,
               kakorkoli že, od Mercatorja naprej v prejšnjem mandatu. To je mogoče razbrati iz tega
               amandmaja, vsaj jaz tako to vidim. Odgovornost mora biti locirana na tistemu, ki
               neposredno upravlja, morajo biti mehanizmi kontrole in morajo biti mehanizmi nadzora
               tako daleč, da pride tudi do vsakokratnega odgovornosti.</p>
               <p>Zato jaz amandmaja k temu členu, ki pravzaprav zagotavlja ravno to osnovno funkcijo,
               ki pa je načrtovanje upravljanja in vsebuje vse, ko gre za upravljanje, od naložb do
               prodaj in še česa drugega, preprosto ne morem podpreti.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Zvonko Černač.</p>
            </sp>
            <sp who="SDZ5:ČernačZvonko">

               <speaker>ZVONKO ČERNAČ:</speaker>

               <p>Ta zadnji očitek je res smešen, bil pa je izrečen že prej v razpravi s strani ene od
               poslank - da si opozicija dela s temi amandmaji podlago za takrat, ko bo vladala.
               Halo?! Mislim, zresnite se, lepo vas prosim, no!</p>
               <p>Se pravi, želimo narediti zadevo transparentno in odgovorno. Kdo ima do državnega
               premoženja in upravljanja z njim trenutno v tej državi največjo odgovornost - Vlada
               in Državni zbor, ne pa neka paralelna institucija, ki bo ustanovljena zato, da se
               bodo te niti zameglile. Res pa je, da si vi s tem, ko kreirate to institucijo z
               relativno dolgimi mandati sveta in uprave, želite trasirati pot, da boste s celotnim
               finančnim premoženjem države upravljali tudi takrat, ko ne boste več na oblasti. Se
               pravi, po vaše je bolje, da z državnim premoženjem upravljajo razni bratje, nečaki,
               ne vem kdo še vse, ki so locirani tako ali drugače v teh institucijah, od nekaterih,
               ki sedite danes tukaj, kot pa Vlada, ki je dobila mandat za to, da to počne, in s tem
               tudi odgovornost. In ni mogoče slepiti javnosti, da želi opozicija to odgovornost
               tudi uveljaviti v polni meri.</p>
               <p>Danes v celotni razpravi ni bilo slišati enega argumenta, zakaj je agencija kot
               institucija, ki bo daleč od politične odgovornosti in daleč od oči javnosti, primerna
               za upravljanje z vsem tem premoženjem. Razen enega, in ta argument se imenuje
               neodvisnost.</p>
               <p>Rečeno je bilo, agencija bo neodvisna. Lepo vas prosim. V Državnem zboru boste
               imenovali vse organe. V zakonu piše, da je posreden proračunski uporabnik in tako
               naprej, in agencija bo neodvisna. Ne bo. Zelo bo odvisna in podrejena posameznim
               političnim interesom, takim in drugačnim, ki pa ne bodo nujno istočasno tudi interesi
               politike, ki so ji dali zaupanje volivci na volitvah. In to je tisto, kar je v tem
               zakonu slabo in to je treba preprečiti na vsak način. Ker to derogira tudi ta načela,
               na katerih utemeljuje OECD upravljanje z naložbami države, ki govori o preglednosti,
               predvidljivosti, učinkovitosti in odgovornosti. Nikjer ne omenja tako famozne
               neodvisnosti, ki jo vi omenjate, ker je v tem primeru ni. Je odgovornost. Odgovornost
               je za upravljanje s tem, ker mora biti politična, če želi biti v polni meri
               uveljavljena. Kajti, tistim ljudem, ki bodo vaši sateliti v tej agenciji, ne bo treba
               polagati nobenih računov nikomur.</p>
               <p>V zakonu je zapisano, da če gre za razpolaganje s premoženjem, ki je večje od 20
               milijonov evrov, je potrebno soglasje Vlade. Tukaj imamo danes na seji točko, ne
               danes, ta teden, kjer bomo odločali o razpolaganju s premoženjem države v višini več
               kot 300 tisoč evrov. Se pravi, o razno raznih relativno majhnih zadevah bo ta Državni
               zbor v okviru te seje odločal, ker je pač tak zakon, taka procedura, in ker ste v tem
               zakonu to uredbo izničili. V teh določbah govorite, da se določbe te uredbe o prodaji
               in drugih oblikah razpolaganja s finančnim in ostalim premoženjem, da se ta uredba
               črta, je ni več. Se pravi, na eni strani se bo Državni zbor ukvarjal z relativno
               majhnim vrednostnim obsegom in bo o njem vsakokrat odločal. O konkretnih zadevah, da
               ne bo nesporazuma, ne o strategijah, o konkretnih zadevah. Na drugi strani pa bo pri
               razpolaganju z enormnimi zneski z državnim premoženjem, ki je last vseh državljank in
               državljanov, kot pomembni deleži v finančnih institucijah, v energetskih stebrih in
               tako naprej pa odločala peščica ljudi. In samo, ko bo šlo za vrednost nad 20
               milijonov evrov Vlada. Mislim, da to ni v redu, je tudi konceptualno zgrešeno in
               govori o tem, da dejansko je samo rjuha, pokrivalo pri tem zakonu uskladitev z načeli
               OECD, dejanski namen je pa popolnoma nekaj drugega. In to je točno ta, o katerem
               govorimo že ves čas odkar je ta zakon prišel v proceduro. Ogromno razprav je bilo na
               to temo in ogromno predlogov, ki so vsi govorili v tej smeri, da je treba zakon
               izboljšati, ker je tudi konceptualno slab in zagotoviti, da bodo na eni strani načela
               spoštovana v celoti, da bo uveljavljena politična odgovornost na tem področju in da
               bo zagotovljena tudi, če želite, transparentnost pri razpolaganju z velikim
               premoženjem države. Zavedati se moramo, da gre le za veliko premoženje, ker dejansko
               se v okviru tega zakona prenašajo vse največje naložbe, ki jih trenutno država ima.
               Ena izmed največjih je ta delež ZPIZ v Zavarovalnici Triglav, kjer s tem zakonom
               črtate določbo zakona, ki je bil sprejet v letu 2007 oziroma 2008 na podlagi izražene
               volje ljudi na referendumu. S tem, po mojem, tudi derogirate referendumsko voljo
               ljudi, kjer je napisano, da sredstva od razpolaganja s temi delnicami, z delnicami,
               ki jih ima ZPIZ v Zavarovalnici Triglav, da se namenijo za nadaljnje upravljanje s
               finančnim premoženjem ZPIZ. Vsakoletni čisti donos od upravljanja s premoženjem iz
               tega odstavka se prenese na račun ZPIZ. Ta denar se direktno pokojninski blagajni
               odteguje, odteguje pa seveda tudi upravljanje in takrat - spomnite se - je bil glavni
               problem ta, da je bilo prvotno namenjeno, da bo s tem upravljal Kad in so se
               upokojenci dvignili - s tem niso bili zadovoljni - in je potem bila ta sprememba, da
               direktno opravlja ZPIZ. Mislim, da je tudi ta del konceptualno sporen in bi ga bilo
               potrebno že iz tega razloga zavrniti.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Anderlič se je javil k repliki. Izvolite.</p>
            </sp>
            <sp who="SDZ5:AnderličAnton">

               <speaker>ANTON ANDERLIČ:</speaker>

               <p>Navedba gospoda Černača je napačna in jo je treba popraviti. Gospod Černač, jaz sem
               govoril o tem, da zagotovo je tako kot zakon predvideva in so navedeni cilji tako, da
               bo omogočil učinkovito, pregledno, odgovorno in predvidljivo upravljanje, ločeno od
               politike, od tistih, ki vsakodnevno preprosto odločajo o tem, kaj bi kaj storili in
               to tudi nepremišljeno. In če je veriga ministrstvo, Vlada, Državni zbor se ta
               odgovornost razprši v nasprotju s tistim, kar želi ta zakon. Zato seveda me ne morete
               razumeti, da sem govoril kakorkoli drugače.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Tanko.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Hvala lepa. Spoštovane, kolegice in kolegi.</p>
               <p>Običajno pri kakšnih pomembnih zadevah, ki jih obravnavamo v Državnem zboru
               sodelujejo tisti, ki so najvišji predstavniki v posameznih resorjih ali pa celo
               predsednik Vlade.</p>
               <p>Danes imamo pred sabo zakon, ki prenaša pristojnosti glede upravljanja in drugih
               postopkov v zvezi s premoženjem države na drugo institucijo, pa tu ni nikogar, ne
               ministra ne predsednika Vlade. Ko smo pred časom imeli razpravo o tem, ali bomo
               kupili enega ali dva hammerja, je predsednik Vlade prišel na odbor za obrambo. Ko smo
               imeli razpravo o tem, ali bo treba nabaviti dve vozili patria več ali manj, se je
               tudi predsednik Vlade pri tej strateški odločitvi udeležil razprave na matičnem
               delovnem telesu. Danes, ko razpravljamo o tem, kako bo potekalo upravljanje s tem
               premoženjem, ni nikogar od tistih najbolj odgovornih, ki so predlagatelji te točke in
               so tudi sprejemali odločitve, kako delovati pri tej zadevi.</p>
               <p>Žal je treba na podlagi tega tudi ugotoviti, da Državni zbor v tem mandatu pravzaprav
               postaja samo še protokolarno telo. Medtem ko evropski parlament pridobiva na pomenu
               in pridobiva pristojnosti, jih slovenski parlament po zaslugi te vladne koalicije
               izgublja. Pravzaprav na vsaki seji Vlade, na vsaki seji Državnega zbora, ki jo imamo,
               se zgodi nekaj, kar se prenaša iz pristojnosti Državnega zbora na Vlado ali celo na
               neke druge institucije. Dve seji nazaj smo imeli razpravo o skladu kmetijskih
               zemljišč in gozdov, kjer so se ukinili pristojnosti Državnega zbora v pomembnem delu
               nadzora nad delom državnega premoženja. Danes imamo nek drug zakon, kjer se dogaja
               popolnoma enako. Državni zbor kot ključna nadzorna institucija nad delom izvršne
               oblasti pravzaprav izgublja pristojnosti. In tu se bomo ukvarjali samo še s tem, ali
               bomo glasovali o tem, da se bo neko vojaško premoženje, na primer, vojaško
               stanovanje, lahko prodalo, preneslo ali karkoli z njim storilo, ne bomo mogli pa
               glasovati o tem, kaj se bo dogajalo s kapitalskim deležem, recimo, Zavarovalnice
               Triglav ali pa v Novi Ljubljanski banki. O teh strateških odločitvah državni zbor
               praktično ne bo mogel kvalitetno niti razpravljati.</p>
               <p>Kar zadeva transparentnost, je pa že povsem absurdno. Imamo zelo velike težave, ko
               zahtevamo sklice sej delovnih teles ali plenarne seje Državnega zbora. Nekateri
               predlagamo, da bi o določenih konkretnih odločitvah ali pa dogodkih, ki so se
               zgodili, ali po namerah razpravljali v tej dvorani ali pa na delovnem telesu. Službe
               Državnega zbora ob močni podpori koalicije storijo pravzaprav vse ali pa na pritisk
               koalicije, da do teh razprav ne pride ali pa zelo po težkih zadevah in zahtevah in
               bitkah. Na tak način bomo mi težko zagotovili, da bo Državni zbor in država, Vlada
               pravzaprav delovala transparentno. Celo več, ko postavimo poslansko vprašanje ob tem,
               kakšne so kakšne pogodbe, povezane z državnim premoženjem, kakšne pogodbe imajo firme
               v državni lasti s firmami zasebnega prava, nam to Vlada zapakira pod stopnjo
               zaupnosti. Pod stopnjo zaupnosti. Celo tiste zahteve oziroma tiste stvari, ki so
               pravzaprav vezane na delo ministrstev. To pomeni, da se bo v tem primeru s to
               reorganizacijo upravljanja državnega premoženja pravzaprav čisto vse postavilo na
               neko stransko vejo, na nek stranski tir in parlamentarni del, parlamentarci
               pravzaprav ne bodo mogli niti postaviti poslanskega vprašanja, da bi dobili nek
               ustrezen odgovor, niti tega ne bo možno. Vlada ni dolžna poročati in tako naprej.
               Skratka, težave v tem primeru se nakazujejo že kar naprej in vsi tisti, ki govorite o
               transparentnosti, imate figo v žepu, te transparentnosti že do sedaj, ko je to
               zakonodaja omogočalo, ni bilo, ker so se te zadeve ovirale. Sedaj pa, ko bo to
               postavljeno v neko drugo okolje, ne neko agencijo, ki bo umaknila iz vseh ingerenc
               Državnega zbora, pa bo še toliko težje o tem govoriti. To je dejstvo. Nobenih
               elementarnih pogojev se s tem zakonom ne daje temu, da bi se upravljanje, prodajanje
               ali karkoli s tem državnim premoženjem delalo transparentno. Pozabite, tega ne bo. In
               ta zakon ponovno postavlja neko kartelno obliko upravljanja z državnim premoženjem.
               To bo kartel. To bo nekaj kar bo nekam postavljeno, kjer bo nekaj skrito in ker se bo
               v zelo ozkem zaprtem krogu pravzaprav odločalo. Ne bo več nobenih organov nadzora, ki
               bi jih imenoval, recimo, Državni zbor, ne bo več poročil Državnemu zboru, tako kot so
               bila sedaj v nekaterih primerih itn. In temu vi pravite transparentnost.</p>
               <p>Spoštovani kolegi iz koalicije, tudi vi ste govorili o marsikateri stvari. In jaz
               govorim samo o tem, zakaj predlagamo, da se zadeve vrnejo oziroma spremenijo s tem
               amandmajem tako, kot so amandmaji napisani, in ne da se upravljanje in razpolaganje s
               temi zadevami opravlja na neki agenciji, ki je postavljena v kakršnokoli sfero. Če
               želite transparentno upravljanje, če želite tudi to, da se bo na nekih primernih
               demokratičnih načelih to tudi vršilo, potem je potrebno te amandmaje sprejeti, saj so
               temelj za to, da se bodo te stvari dogajale na nek transparenten in pregleden način.
               V primeru, ko pa se to ne bo sprejelo, pomeni to umik iz vidnega polja Državnega
               zbora in umik iz vidnega polja državljanov. To bo vse potekalo pod nekim imenom
               strokovnosti in tako naprej. Imamo in že imate izkušnje, vi, kako v takšnih primerih
               te zadeve potekajo. Navsezadnje tudi nekateri poslanci v tem sklicu Državnega zbora
               so bili neposredno vključeni v razne oblike prodaj premoženja, recimo gospod Rop je
               desetletje nadzoroval, upravljal, nadziral in izvajal v tistih družbah, ki so bile
               ustanovljene in ki so upravljale z državnim premoženjem, bil je v Kadu, tudi v Sodu,
               tudi v Agenciji za prestrukturiranje, bil je državni sekretar za privatizacijo,
               praktično ves postopek je bil tisti s katerim je gospod Rop menežiral, pa tudi gospod
               Cvikl je bil v nekoliko manjši, vendar podobni vlogi. In sedaj se ta sistem postavlja
               na nek podoben temelj, na nek podoben način, ko se bo vse nekam umaknilo in se bo
               dogajalo po principu dogovorne ekonomije. To bo točno tak način, kot imate izkušnje,
               in to bo najbrž tisto kar bo omogočilo, da se bodo te stvari urejale na najbolj
               konkurenčen način. To takšne izkušnje najbrž imate, to boste tudi preko prostora, ki
               ga imate na razpolago najbrž demonstrirali, utrdili, izjavljali, praksa pa bo
               potekala v popolnoma nasprotni smeri. Nič od tega ne bo, še tisto kar je od tega
               premoženja ostala, se bo distribuiralo in razdelilo po nekih dogovorih na nekatere
               ključne zadeve, tako kot so se oblikovali v prejšnjih mandatih v začetku
               privatizacije. In še ta zadnji korak najbrž bo storjen na tak nepregleden in
               netransparenten način.</p>
               <p>Jaz bom amandmaje, ki smo jih predlagali, podprl, ker so temeljni oziroma
               elementarni, če hočemo na tem področju zagotoviti transparentnost, preglednost in
               tudi odgovornost. V nasprotnem primeru bo to vse potekalo pod mizo in na načine, ki
               ste jih uveljavili v preteklih obdobjih. Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Ker vidim še željo po razpravi, odpiram prijavo.</p>
               <p>K besedi se je javila predstavnica ministrstva. Gospa Pečan, moment. Izvolite. Boste
               na koncu? Gospa Pečan, izvolite.</p>
            </sp>
            <sp who="SDZ5:PečanBreda">

               <speaker>BREDA PEČAN:</speaker>

               <p>Hvala.</p>
               <p>V 26. členu piše: agencija do 31. marca vsakega leta pripravi poročilo o izvajanju
               letnega načrta upravljanja kapitalskih naložb za preteklo leto in ga predloži Vladi
               in Državnemu zboru. Agencija poročilo javno objavi. Pomeni, da je na razpolago, nič
               ni tajnega. Nič ni skritega. Cela Slovenija, tisti del, ki je pismen, nepismeni
               ljudje tega ne morejo prebrati, ampak cela Slovenija lahko prebere javno objavljeno
               poročilo o upravljanju kapitalskih naložb države, ki jih upravlja ta agencija. Isto
               poročilo dobita tudi Državni zbor in Vlada. Se pravi ni res, da je to odmaknjeno od
               javnosti in ni res, da bodo lahko nekateri posamezniki delali z državnim premoženjem
               ravno tako, kakor bo komu pasalo. Da ne govorimo o tem, mimogrede, okoli Triglava in
               referenduma bi rada spomnila, zakaj je sploh do tega prišlo - zaradi tega, ker je
               takratna vlada želela Triglav privatizirati. In zato je bil upor upokojencev
               organiziran. na vso srečo, zaradi tega, ker bi danes Zavarovalnico Triglav upravljal
               bog si ga vedi kdo. Tako kot se je zgodilo pri javni prodaji delnic Nove kreditne
               banke Maribor. Tako smo videli, kako so potem razno razne družbe iz, jaz sem že
               pozabila, kako se jim reče, ker to strokovnjaki vedo, te, s Kajmanskih otokov in
               podobnih čudežnih dežel, kako so kupovale in potem takoj prodale z zelo dobrim
               dobičkom te delnice v imenu bog si ga vedi koga, v resnici, na tihem.</p>
               <p>Jaz mislim, da ta agencija zagotovo ne bo, tako kot smo slišali o nečakih in bratih.
               Nekaterim zgleda, je žal, da so v sicer zelo omejenem potencialu te države so pač
               možgani pač skoncentrirani pri nekaterih družinah, mi je prav žal, da se nekateri
               zaradi tega čutijo prizadete, bodo že morali morda poskrbeti za to, da bo njihov
               družinski krog postal bolj uspešen in z več znanja predvsem.</p>
               <p>Rada bi še to povedala, da neprestano ponavljanje enih in istih manter, ob tem, da se
               zelo jasno vidi, da je največja bolečina tistih, ki nasprotujejo temu zakonu,
               pravzaprav to, da se jim izmuzne iz rok možnost, da bodo lahko pod mizo prodajali
               različne zelo zanimive in zelo dobre naložbe, tako kot so to delali do sedaj, je
               seveda zelo značilno. Jaz mislim, da je tukaj še en razlog več, zakaj amandmaja
               zavrniti in zakaj zakon podpreti.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Anderlič.</p>
            </sp>
            <sp who="SDZ5:AnderličAnton">

               <speaker>ANTON ANDERLIČ:</speaker>

               <p>Predlagatelje sprašujem, ali je namen amandmaja predvsem, da se odmaknemo od tega, da
               bi država premoženje upravljala učinkovito, pregledno, odgovorno in predvidljivo in
               ali so za to, da Slovenija ne sledi ciljem, za katere se je prizadevala tudi prejšnja
               vlada, da se končno pridružimo organizaciji OECD?</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Še je želja po razpravi, zato odpiram, ponovno, prijavo. Prijava teče.</p>
               <p>Gospod Černač, izvolite.</p>
            </sp>
            <sp who="SDZ5:ČernačZvonko">

               <speaker>ZVONKO ČERNAČ:</speaker>

               <p>Najprej glede slednjega.</p>
               <p>V Slovenski demokratski stranki smo v vseh dosedanjih razpravah poudarili, da ne
               želimo tega, kar je bilo sedaj ob zaključku rečeno. Vsa naša prizadevanja, ko smo
               predlagali drugačne rešitve, so šla v tej smeri, da se v maksimalni možni meri
               zagotovijo ta načela, ki jih predpostavlja OECD. Na zadnji seji odbora smo tudi
               povedali, da ne želimo, da se naša nasprotovanje tem rešitvam kjerkoli pojavi na tak
               način kot je bilo sedaj povedano, da želimo ovirati vstop Slovenije v OECD, daleč od
               tega. Ampak, to je očitno politična folklora in zaradi tega bodo nekateri tudi še
               naprej to zadevo zlorabljali. Povedali pa smo tudi, da tako, kot je zakon koncipiran,
               je skoraj unicum v primerjalno pravni ureditvi in da teh načel, tako kot je
               koncipiran v svojem bistvu, ne zagotavlja. Pred sabo imam ta zakon, ki govori o
               deležu Zavarovalnice Triglav, in ne drži, kar je bilo rečeno s strani gospe Brede
               Pečan, da je želela prejšnja vlada sprivatizirati to zadevo. Tukaj imam zakon. Šlo je
               za to, da je bilo še v času prejšnjih vlad odločeno, da bo določen delež
               Zavarovalnice Triglav prenesen na fizične osebe. O tem sta govorila šesti in sedmi
               odstavek 21. člena zakona, ki je določal: v roku 12 mesecev od uveljavitve tega
               zakona se s posebnim zakonom določijo kriteriji, po katerih bodo fizične osebe
               upravičene do delnic zavarovalnice, pokojninskih bonov ali police pokojninskega
               zavarovanja. In ker je bilo po strokovnih analizah ugotovljeno, da zavarovancem tega
               ni mogoče uresničiti zaradi pomanjkljivih evidenc, spomnite se, je bila sprejeta
               sprememba, po kateri je s tem deležem upravljala kapitalska družba, Kad torej, in
               sicer je bilo zapisano v zakonu, da mora Kapitalska družba pravice izhajajoče iz
               imetništva teh delnic Zavarovalnice Triglav, ki jih je prejela po tem zakonu,
               izvrševati z namenom zagotavljanja sredstev za pokojninsko in invalidsko zavarovanje.
               Se pravi, izključno v interesu pokojninske blagajne je bil zakon sprejet in
               upravljavsko upravičenje je dobil Kad. Kljub temu je vaš član, gospod Zlatko Jenko,
               kot takratni član Državnega sveta, sprožil v Državnem svetu pobudo za naknadni
               zakonodajni referendum, ki je bil tudi izveden v letu 2007 skupaj z volitvami
               predsednika države, na katerem ste politikantsko razglašali, za kaj gre. Zakon je bil
               zavrnjen in potem v letu 2008 spremenjen samo v tem delu, da s tem deležem neposredno
               upravlja zapis. In zdaj vi temu Zpizu ta delež jemljete, vi mu ta delež, za katerega
               so se ljudje odločili na referendumu, da mora biti v direktnem upravljanju, Zpizu
               jemljete. To se pravi, da ste povozili odločitev ljudi. Zaradi tega vas prosim, da
               vsaj v Državnem zboru ne govorite neresnic, ker so tukaj preverljiva dejstva, imam
               zakon, imam zahtevo gospoda Zlatka Jenka, vašega člana, na podlagi katere je bil
               potem sprožen ta naknadni zakonodajni referendum. S tem zakonom se pa zdaj ta delež
               upokojencem dejansko jemlje in tudi finančni učinki od tega deleža. In zanimivo,
               nihče temu ne nasprotuje, ne gospa Mateja Kožuh Novak, ki je bila v prejšnjem mandatu
               zelo glasna ob vsaki spremembi na pokojninskem področju. Zdaj se pokojnine
               zmanjšujejo, je tiho. Zdaj se jemlje ta delež, je tiho. V skladu s to evolucijo
               pričakujem, da bo počasi postala predsednica neke stranke. Ker je tiho. Vse reference
               so verjetno izpolnjene za to. Se pravi, v tem zakonu se tisto, kar je bilo na
               referendumu izglasovano, upokojencem na nek način odtujuje oziroma se odtujujejo od
               njihovega odločanja. In še nekaj, za vse ostale naložbe, tudi manjše, vse, ki
               presegajo 300 tisoč evrov, je treba odločitve sprejemati v tem Državnem zboru, tukaj
               je pa meja 20 milijonov evrov.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Jerovšek.</p>
            </sp>
            <sp who="SDZ5:JerovšekJožef">

               <speaker>JOŽEF JEROVŠEK:</speaker>

               <p>Hvala lepa.</p>
               <p>Slišal sem prej s predhodne razprave eno zadevo, ki me je pravzaprav presenetila,
               zelo, ko je gospa Pečanova dejala v zvezi s tem, kdo bo vodil te agencije in kako bo
               to vse pregledno in kako bo poročilo. Zdaj, če ljudem pravite, da bo na podlagi
               letnega poročila transparentnost zagotovljena, potem je to zavajanje par
               excellenceVemo, kakšna so ta poročila, in ne vem, kateri organ bo to poročilo
               pregledoval. To ni nadzor in to ni odgovornost. Ampak, gospa Pečanova, zapisal sem
               si, pa upam, da sem vse razumel, ker ste rekli <q>"ob omejenem potencialu te vlade so
               možgani skoncentrirali pri enih družinah in Slovenija nečake in brate in tako naprej.
               Izgleda, da že veste, kako se bo pisala uprava, osebe, ki bodo v upravi, ali se bodo
               pisali Pečan ali Jamnik ali mogoče Jaklič. Tudi Jaklič je tako perspektivno ime za to
               koalicijo in tako naprej. Vse že veste. Malo vam včasih uide, ampak niso to možganski
               trusti, kot vi pravite, so bolj kapitalski trusti, tukaj povezani v teh režijah. In v
               teh kapitalskih trustih so pa nekatere družine in nekateri posamezniki tudi iz tega
               parlamenta, nek zelo pomemben poštenjak iz vaše občine mi je zadnjič rekel: "</q>Veš, pri
               teh kartelskih dogovorih in kapitalskih posledicah so bili tudi posamezni poslanci iz
               te opcije zraven in še sedaj sedijo v parlamentu." In jaz verjamem, zgolj na podlagi
               poslanski plače postati solastnik SCT-ja ali pa kaj takega ni možno, praktično ni
               možno. Je treba imeti neke boljše povezave in neke boljše danosti, ampak to niso
               možganski trusti, to so kapitalski trusti in na kapitalske truste je vezana ta
               agencija. In hvala vam za to, da ste povedali, da se čutite del koncentracije
               možganskih trustov. Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Replika, gospa Pečan, izvolite.</p>
            </sp>
            <sp who="SDZ5:PečanBreda">

               <speaker>BREDA PEČAN:</speaker>

               <p>Gospod Jerovšek, izzval me je vaš kolega, ki je zelo jasno in zelo transparentno,
               seveda, s svojo privajeno in znano zlobo poskušal znova blatiti ljudi okoli sebe.
               Ampak nič ne de, vi mu tako ali tako greste za petami, gospod Jerovšek. Nič ne
               razumete od tistega, kar se govori, in zato vam replicirati sploh nima smisla, zaradi
               tega, ker razlagati vam, da boste kaj razumeli, je izgubljen čas in dobra volja.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Imate proceduralni predlog? Izvolite, gospod Černač.</p>
            </sp>
            <sp who="SDZ5:ČernačZvonko">

               <speaker>ZVONKO ČERNAČ:</speaker>

               <p>Mi smo sicer že navajeni iz prejšnjega mandata, da poslušamo grobe žaljivke gospe
               Brede Pečan tako na odborih kot v tem Državnem zboru. Za eno se je v prejšnjem
               mandatu celo bila sposobna na nek malo izkrivljen način opravičiti, ampak vseeno je
               to zmogla. Tukaj, namesto, da bi se opravičila za tisto, kar je prej govorila, je
               dodatno blatila dva poslanca tega Državnega zbora, enega obtožuje, da je omejeno
               opravilno sposoben, drugega obtožuje nekaj podobnega, da ima neke zle namene, da je
               ne vem kakšen. Skratka, stalno poslušamo te obtožbe, ta nizkotna podtikanja ob tem,
               da nismo povedali nič drugega, kot samo tisto, kar drži in kar je povedal tudi moj
               kolega, da očitno je v nekaterih družinah, ne samo velika pamet združena, ampak
               velik, tak ali drugačen kapitalski potencial, ki želi obvladovati to Slovenijo in nič
               drugega ni bilo povedanega. Gospa Pečan se je tukaj prepoznala, to je njena suverena
               pravica. Mislim pa, da bi ji vi morali, spoštovani predsedujoči, v skladu s
               poslovnikom izreči opomin, ker smo bili nedavno tega deležni s strani predsednika
               Državnega zbora, da je enega našega kolega, ki ga danes ni tukaj, za bistveno bolj
               minorne zadeve, mislim, da celo dvakrat ali trikrat opomnil, mu celo vzel besedo in
               preprečil njegovo nadaljnje izvajanje. Tako, da pričakujem, da boste v skladu z
               določbami poslovnika gospe Bredi Pečan izrekli opomin. Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Jaz ne vidim nič grozljivega v tej razpravi. Malo bolj živahna je. Gospod Jerovšek,
               razpravo boste dobili, najprej pa ima gospod Žerjav besedo.</p>
            </sp>
            <sp who="SDZ5:ŽerjavRadovan">

               <speaker>MAG. RADOVAN ŽERJAV:</speaker>

               <p>Hvala lepa, gospod podpredsednik.</p>
               <p>Že v svoji razpravi sem omenil, da smo proti tej rešitvi, torej proti ustanovitvi
               agencije. Smo pa vseskozi tudi proti razprodaji državnega premoženja. In prenehajte,
               lepo vas prosim, metati vse v isti koš, ker to preprosto ni resnica. Tudi takrat, ko
               je šlo za Triglav smo se uprli temu. Najbrž se zelo dobro spomnite. In ni korektno in
               ni pošteno operirati s tem, češ, opozicija je pa tako vse eno te isto. Ni res!
               Vseskozi smo bili proti razprodaji državnega premoženja, še posebej finančnih in
               drugih inštitucij in infrastrukturnih podjetij. In to stališče imamo tudi sedaj. Nas
               pa resnično skrbi, da sedi v tej vladi minister, ki se zavzema za prodajo Nove
               Ljubljanske banke. Hvala bogu, da je v tej isti vladi tudi minister Križanič, ki se
               očitno bori proti temu, in na tej točki ima seveda minister Križanič našo popolno
               podporo. Hvala bogu, da je v tej vladi, ker sicer bi očitno vse skupaj razprodali.
               Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Prosil bi, da se nekoliko umirite in poslušate govornika.</p>
               <p>Še je želja po razpravi, kot vidim. Odpiram prijavo. Gospod Jerovšek, izvolite.</p>
            </sp>
            <sp who="SDZ5:JerovšekJožef">

               <speaker>JOŽEF JEROVŠEK:</speaker>

               <p>Hvala lepa.</p>
               <p>Kolegici Bredi Pečan moram odgovoriti, da na smisel za goljufanje in pohlep se res ne
               spoznam. Tega nimam in tu me lahko zmerjate, da sem slab v razumevanju vas, ki je
               bilo vašim lastninskim meandrom, ko ste bili županja Izole, ko so državne sekretarke
               kupovale po dva hektarja kmetijskega zemljišča, ki je bilo potem spremenjeno v
               gradbeno zemljišče in tako naprej, tem vašim meandrom je bilo težko slediti. In tega
               smisla in te pameti in teh možganov verjetno nimam. Sva pa približno v istem času
               študirala. Jaz sem končal kemijo in sem bil dober študent in je veljala za nekoliko
               težji študij od biologije<gap n="...."/></p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Gospod Jerovšek, to pa res ni amandma.</p>
            </sp>
            <sp who="SDZ5:JerovšekJožef">

               <speaker>JOŽEF JEROVŠEK:</speaker>

               <p>Ja, ko me žali, da tako nič ne razumem. Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Želi še kdo o amandmaju k 9. členu in ostalim, ki so povezani? Odpiram prijavo.
               Prijava teče. Ali še kdo razen Černača želi razpravljati k 9. členu? Nihče.</p>
               <p>Gospod Černač, izvolite, imate besedo.</p>
            </sp>
            <sp who="SDZ5:ČernačZvonko">

               <speaker>ZVONKO ČERNAČ:</speaker>

               <p>Hvala lepa.</p>
               <p>Med tistimi določbami, ki se s tem zakonom ukinjajo - in ta del se mi zdi še posebej
               pomemben, zaradi tega, ker smo ves čas govorili, da je treba ohranjati avtonomijo v
               največji možni meri, to ste tudi vi govorili, ko ste bili v opoziciji, pokojninskega
               zavoda in pokojninske blagajne - so 246. in ostali členi zakona. S tem zakonom
               ukinjate določbo, ki govori: <q>"Kapitalski sklad je pravna oseba, ki je ustanovljena z
               namenom ustvarjanja dodatnih sredstev za pokojninsko in invalidsko zavarovanje."</q> Ta
               sklad se s tem zakonom s to agencijo ukinja.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Še kdo? Ne. Zaključujem razpravo.</p>
               <p>Prehajamo na odločanje. Odločamo o prvem povezanem amandmaju Poslanske skupine SDS k
               9. členu. Ker je amandma k 9. členu prvi od povezanih amandmajev vas obveščam, da
               bodo v primeru, če amandma k 9. členu ne bo sprejet, amandmaji k navedenim vsebinsko
               povezanim členom brezpredmetni. Glasujemo. Navzočih je 70 poslank in poslancev, za je
               glasovalo 23, proti 47.</p>
               <p><stage>(Za je glasovalo 23.)</stage> <stage>(Proti 47 članov.)</stage></p>
               <p>Amandma ni sprejet.</p>
               <p>Sedaj prehajamo na 29. člen. Ker je amandma k 29. členu pod številko 2 vsebinsko
               povezan z amandmajem istih predlagateljev k 31. členu, bomo o njiju razpravljali
               skupaj. V razpravo dajem torej 29. in 31. člen ter amandmaja Poslanske skupine SDS k
               tema členoma. Odpiram prijavo za razpravo. Gospod Frangež, izvolite, imate besedo.
            </p>
            </sp>
            <sp who="SDZ5:FrangežMatevž">

               <speaker>MATEVŽ FRANGEŽ:</speaker>

               <p>Hvala za besedo.</p>
               <p>Jaz mislim, da je namen dobrega upravljanja državnega premoženja v državnih podjetjih
               to, da to premoženje plemenitimo najprej tako, da državna podjetja naredimo za dobra
               podjetja, ki bodo ponos državi, državljankam in državljanom in od katerih se bodo
               lahko država obetala okoljske, socialne in okoljske koristi. Prvi princip mora biti
               plemenitenje tega premoženja. V drugem odstavku 29. člena predlagatelji predlagajo,
               da se kupnina od prodaje državnega premoženja nameni kot dopolnilni vir za
               izplačevanje pokojnin oziroma dopolnitev transfernih prihodkov na račun Zavoda za
               pokojninsko in invalidsko zavarovanje Slovenije. To bi pomenilo, da državno
               premoženje avtomatsko namenjamo v tekoče odhodke socialne blagajne, namesto, da bi
               kupnino od tovrstnega premoženja v tistih selektivno določenih primerih, ko bi se
               eventualno odločili za prodajo državnega premoženja v državnih podjetjih - gre torej
               takoj za nek tekoči odhodek - namesto, da bi s to kupnino to državno premoženje
               plemenitili in morebiti to kupnino naložili v novo naložbo, ki bo zagotavljala boljše
               donose državi in podobno. In v tem pogledu se mi zdi ta tretji amandma k 29. členu
               posebej škodljiv.</p>
               <p>V drugem amandmaju želijo očitno ponovno licitirati, kaj je tista meja premoženja, za
               katerega razpolaganje mora dati soglasje Vladi. Če pogledamo seznam premoženj pri
               vseh ključnih, vidimo, da je meja na 20 milijonih skupne knjigovodske vrednosti
               premoženja in ne nujno deleža države v nekem konkretnem podjetju primerno določena
               meja, ki smo jo prav na pobudo koalicijskih strank na odboru bistveno znižali. Kar se
               tiče prvega amandmaja nadaljuje zgodbo, o kateri smo že govorili, o smiselnosti
               agencije, da ali ne.</p>
               <p>Meni se zdi, da medtem ko imajo nekateri mnogokrat na ustih nacionalni interes, da
               sodeč po današnji razpravi v to državo ne zaupajo. Jaz v državo zaupam, želim si, da
               tudi s tem zakonom izboljšamo upravljanje državnega premoženja in zato bom glasoval
               proti amandmaju.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Černač, izvolite.</p>
            </sp>
            <sp who="SDZ5:ČernačZvonko">

               <speaker>ZVONKO ČERNAČ:</speaker>

               <p>Zanimivo je, da se v dneh, ko potekajo zelo velike borbe okrog tako imenovane
               pokojninske reforme tukaj, v Državnem zboru, dogaja zakon, ki bi lahko te borbe malo
               ublažil in mu vladajoča koalicija nasprotuje. Od kje pa bo prišel denar za pokojnine,
               če ne od učinkovitega upravljanja z državnim premoženjem? Je eden izmed virov, če ne,
               bo pa treba manjkajoči del zagotoviti nekje iz proračunskih virov oziroma to, kar vi
               zdaj počnete, z zadolževanjem. Za vas za enkrat ni problem, ker ste dobili dobro
               dediščino, 21,5% stopnja zadolženosti glede na BDP, zdaj ste že nekje na 45%, do
               konca mandata boste prišli na okrog 70 in niste potem zelo daleč od grškega
               scenarija. Ampak ta mandat še ne boste na grškem scenariju, ker je bila dediščina
               tako dobra. In eden izmed motivov za ta amandma je bil ta, da se učinkovitost
               upravljanja s tem premoženjem vidi neposredno v pokojninski blagajni. To ne
               preprečuje razpolaganja, gospodarjenja, menjave in tako naprej. Mimogrede javnost bo
               dobila poročilo, kaj se bo dogajalo, seveda, po zaključenih postopkih, po tistem, ko
               se bodo transferji, taki ali drugačni, v relativno ozkem krogu že zgodili. In samo v
               primerih, ko bo šlo za delež, ki bo vreden več kot 20 milijonov evrov, bo o tem svoje
               predhodno soglasje dala Vlada. V vseh drugih primerih, za vse minorne zadeve pa imate
               regulo 300 tisoč evrov. In ena izmed točk na tej seji je tudi ta, tega istega
               Državnega zbora, se pravi, tukaj, ko gre za velike deleže, velikansko premoženje je
               vrednost o katerem odloča ne Državni zbor, Vlada, 20 milijonov evrov, v nekem drugem
               primeru, ko gre za neke parcele in ne vem kaj še vse, avtomobile, je pa vrednost 300
               tisoč evrov.</p>
               <p>In zaradi tega predlagamo, ker sta amandmaja povezana, da se vsaj na tej točki to
               popravi in da spravimo te zadeve v neke normalne okvirje. Tisto, ker je bistveno in
               kar si jaz ne želim, da se zgodi, intenca tega zakona pa tega ne preprečuje, je pa,
               da boste lahko delež, ki je bil dan na podlagi referendumsko izražene volje leta 2007
               v zakonu 2008 upokojencem delež v zavarovalnici Triglav, sedaj, ko bo prenešen v ta
               okvir agencije lahko namenili, recimo, teoretično sklepam, za dokapitalizacijo Nove
               Ljubljanske banke zato, da bo lahko odobrila posojilo za financiranje projekta
               Stožice. Tega se jaz bojim in tega se bojimo v Slovenski demokratski stranki, da
               boste dejansko prelivali denar od upokojencev k nekim takim ali drugačnim novodobnim
               tajkunom. Tega si v tem zakonu ne bi smeli dovoliti, zaradi tega smo ta amandma
               predlagali.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Želi še kdo? Ja, vidim še roke. Odpiram prijavo.</p>
               <p>Gospod Luka Juri, izvolite.</p>
            </sp>
            <sp who="SDZ5:JuriLuka">

               <speaker>DR. LUKA JURI:</speaker>

               <p>No, saj se je treba ponavljati, ker se očitno ne poslušamo. Vprašanje prenosov v
               Zpiz; je bilo že rečeno, je bilo odprto, ko se je poskušalo neko lastnino
               privatizirati. V tem primeru ne gre za nikakršno privatizacijo, ampak gre za jasno
               postavitev določenih meril, da do takšnih privatizacij ne bi prišlo. Zato, da država
               jutri ne bo morala interventno reševati in iskati rešitve zavoženih koncesij, kjer
               nam državljani drugih držav želijo kupiti, na primer, koncesijo Postojnske jame.
               Zavoženih koncesij, ki so bile podeljene, vemo kdaj in vemo na kakšen način - zelo
               napačno. Zdaj pa zanimivo, da tisti, ki so prispevali k temu, danes tako vehementno
               govorijo o naložbah in o napačnih naložbah. Tudi zato, da ne bo spet prišlo do
               primerov Mercator, ker se je, takrat ko se je zapisnik primerno postavil, se ni več
               snemalo oziroma zapisovalo, kar se je dogovarjalo, prodajalo deleže pod mizo. Zato,
               da ne bo prišlo do te plenilske razprodaje premoženja po načelu <q>"dokler smo na vladi,
               bomo pobrali kolikor se da"</q>, ampak da se bo upravljalo naprej po načelu, da <q>"tega,
               kar zdaj imamo, nismo dobili od naših predhodnikov, ampak smo si sposodili od naših
               naslednikov."</q></p>
               <p>Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Ja, še vidim roke. Odpiram prijavo. Prijava teče.</p>
               <p>Gospod Grims, izvolite.</p>
            </sp>
            <sp who="SDZ5:GrimsBranko">

               <speaker>MAG. BRANKO GRIMS:</speaker>

               <p>Hvala.</p>
               <p>Zakaj je ta amandma tako zelo pomemben in zakaj bi bilo vredno podpreti predlog SDS,
               da se na ta način okrepi blagajna Zavoda za pokojninsko in invalidsko zavarovanje
               Slovenije? Preprosto zato, ker je koalicija v zadovoljevanju svojih političnih
               interesov, svojih čudnih, po mojem trdnem prepričanju, zgrešenih prioritet, to
               blagajno krepko oškodovala. Kaj je storila koalicija? Sprejela je poseben sporazum,
               ki je bil podpisan v Beogradu, na osnovi katerega prihaja do odlivanja sredstev, in
               sicer po oceni enega od osrednjih slovenskih dnevnikov - zanimivo je, da je edini
               objavil to oceno - v višini nekje 5,6 milijonov evrov mesečno, kar pomeni 60
               milijonov evrov na leto v Srbijo, gospe in gospodje, obenem pa od slovenskih
               upokojencev zahtevate, naj se jim podaljša delovna doba, naj se zaostrijo pogoji za
               njihovo upokojevanje in naj znižajo penzije. Vi pa denar pošiljate na jug, tako kot
               nekoč, ker je to edino, kar znate. In še več, ravno v teh dneh je v parlament prišel
               že naslednji predlog sporazuma, tokrat pa še s Črno goro. V teh razmerah se znova
               predvideva, in to piše tudi v obrazložitvi tistega zakona, spet neto odliv iz
               penzijske blagajne, ker se bo pokrivalo razliko tistim, ki so bili nekoč uslužbenci
               na ozemlju Slovenije, pa še tem, ki tu živijo, se bo plačevalo razliko. Znova v škodo
               slovenske penzijske blagajne, v času, ko se zaostruje za slovenske upokojence, se
               pošilja denar na jug. To so vaše prioritete. In da bi se vsaj del tega, trdno sem
               prepričan, napačnega ravnanja kompenziralo, bi bilo dobro, da se blagajno okrepi na
               ta način, da se vanjo nameni ta namenska sredstva.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Černač, izvolite.</p>
            </sp>
            <sp who="SDZ5:ČernačZvonko">

               <speaker>ZVONKO ČERNAČ:</speaker>

               <p>Ta denar, ki ga boste na nek način odtegnili upokojencem, kljub temu, da so se ljudje
               okoli tega jasno opredelili; mimogrede, ponovno smo poslušali laži o neki
               privatizaciji Triglava v prejšnjem mandatu. Šlo je za to, da se je ta delež namenil
               upokojencem, zdaj ga pa vi jemljete. In ta amandma je namenjen izključno temu, da se
               ta denar usmeri nazaj v pokojninsko blagajno, še posebej ob tem, ko skoraj vsak dan
               poslušamo velike debate o tem, kako morajo tisti, ki si s svojimi rokami ustvarjajo
               vsakodnevni kruh in plačilo, delati še več, še več let in prispevati v to pokojninsko
               blagajno, da ne bo presahnila. Vi pa na drugi strani državno premoženje, ki bi moralo
               rezultirati v krepitvi te pokojninske blagajne, tem upokojencem jemljete in to tisto
               premoženje, ki jim je že bilo zagotovljeno in ki so si ga v preteklem mandatu
               zagotovili tudi s tem, da so se množično udeležili takratnega referenduma.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Še vidim roke za razpravo. Odpiram prijavo. Gospod Frangež, izvolite.</p>
            </sp>
            <sp who="SDZ5:FrangežMatevž">

               <speaker>MATEVŽ FRANGEŽ:</speaker>

               <p>Jaz sem vesel, da živim v razvitem svetu, kjer veljajo pri nekaterih stvareh načela
               vzajemnosti. In tako, kot mi za svoje državljane, ki so delali v tujini, dobivamo
               pokojnine od drugih držav, tako je treba za državljane drugih držav po načelu
               vzajemnosti poskrbeti, da dobijo za delo, ki so ga opravili v Sloveniji in so bili
               pokojninsko zavarovani v Sloveniji, svoj del pokojnine. Na eni strani mi dejemo, na
               drugih straneh pa tudi dobivamo. Če bi pristali na koncept, da kupnino od tistih
               eventualnih in selektivno izbranih prodaj državnih podjetij namenjamo avtomatsko v
               blagajno Zavoda za pokojninsko in invalidsko zavarovanje za tekoče odhodke te
               blagajne, bi torej to pomenilo, da redno šibimo državno premoženje in da bo tega
               državnega premoženja vedno manj. Nasprotno, mi sledimo konceptu, da želimo s
               pokojninsko reformo, ne glede na to, v kakšni obliki bo na koncu predlagana v Državni
               zbor, slediti temu, da naredimo ta sistem trajnosten in da država ne bo rabila vsako
               leto intervenirati z milijardo sredstvi, da pravzaprav izravna izgubo pokojninske
               blagajne. Na drugi strani pa s pametnim upravljanjem državnega premoženja, z dobrim
               upravljanjem podjetij in donosi iz tega upravljanja dividend, ki jih država pobere od
               delitve dobička v teh podjetij seveda polniti kapitalsko pot te države, zato da bo
               vedno več sredstev namenjenih za pametno upravljanje tega premoženja in povraten tok
               v državni proračun. To je naša ambicija, to je trajnostno upravljanje in imamo v
               Evropi pa tudi drugje po svetu dobre primere držav, ki se na ta način odgovorno
               obnašajo do svojega premoženja, ne pa, da ga razprodajo, da od tega premoženja na
               koncu ne ostane nič. Takšnemu konceptu se bomo Socialni demokrati vedno s ponosom
               uprli. Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospa Klasinc, izvolite.</p>
            </sp>
            <sp who="SDZ5:KlasincJanja">

               <speaker>JANJA KLASINC:</speaker>

               <p>Samo na kratko. Gospodu Grimsu bi povedala, da ima očitno težave samo s Srbijo.
               Nimamo pa nikoli težav, ko, recimo, naši upokojenci, ki so delali nekje drugje, v
               Avstriji, Nemčiji, Italiji, prejemajo njihove pokojnine. Samo srbski delavci ne smejo
               prejemati naših pokojnin ali pa imeti urejenih zadev s socialnim zavarovanjem, ki jih
               več kot 20 let niso imeli. Se pravi, to je posebno sovraštvo do teh upokojencev.</p>
               <p>Potem pa pridejo predstavniki srbske države v parlament na prijateljski obisk in tudi
               gospod Grims se prijazno z njimi pogovarja in nič ne reče ob tem, ko se nam zahvalijo
               za to, da smo podpisali socialni sporazum in tako dalje. To so, dragi moji,
               dvoličnosti. Jaz sem pa vesela in ponosna, da živim v državi, kjer spoštujemo
               mednarodnopravne akte.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Imate proceduralni predlog? Izvolite.</p>
            </sp>
            <sp who="SDZ5:GrimsBranko">

               <speaker>MAG. BRANKO GRIMS:</speaker>

               <p>Hvala.</p>
               <p>Predlagam, da se razdeli vsem v dvorani tisto uvodno gradivo k predlogu zakona, ki je
               ta trenutek v proceduri, ki ureja spet odliv slovenskih sredstev, tokrat v Črno goro,
               pa bo jasno, za kaj gre. Po razpadu Jugoslavije se je namreč za celotno območje
               sprejelo načelo, da se je to urejalo po načelu stalnega prebivanja. Vse te pogodbe so
               na nek način nadstandard, so slovenska svobodna odločitev, vendar sprejemati take
               odločitve v času, ko se oškoduje vse slovenske upokojenke in upokojence, ko se
               zaostruje pogoje za vse slovenske zaposlene in se odliva sredstva na jug, to je
               popolnoma zgrešena politika in so zgrešene prioritete. Iz tega gradiva, za katerega
               še enkrat predlagam, da se ga zdajle da na mizo, bo to kristalno jasno, za kaj gre -
               ker gre za dvojni odliv. Mi krijemo vsem tistim razliko, ki živijo tu, in hkrati še
               pošiljamo denar na jug vsem tistim, ki so bili nekoč tu zaposleni. In ne gre seveda
               za kakšne gradbene delavce, gre predvsem za uslužbence centralnih zveznih organov, za
               Udbo, za JLA in za vse ostale.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>No, tega proceduralnega predloga ne bom dal na glasovanje.</p>
               <p>Želi še kdo razpravljati? Gospod Čepič ima še besedo.</p>
            </sp>
            <sp who="SDZ5:ČepičBogdan">

               <speaker>BOGDAN ČEPIČ:</speaker>

               <p>Hvala za besedo.</p>
               <p>Seveda, razprava, ki se je zdaj razvnela, glede amandmaja k temu členu govori o
               popolnoma drugih stvareh, ne o teh, ki bi naj bile predmet amandmaja. Ko govorimo o
               razpolaganju in o sredstvih, ki so namenjeni pokojninski blagajni, je seveda tukaj v
               tem zakonu zelo jasno napisano, kdo bo upravljal upravljavske pravice in od koga so
               prenesene, ne sredstva, torej vsa sredstva ostajajo, tako na pokojninski blagajni,
               ampak samo zaradi korporativnega upravljanja, zaradi celovitega upravljanja s
               celotnim premoženjem, se upravljavske pravice prenašajo na agencijo in samo ta del se
               odvzema iz zakona oziroma iz Kada, ki ga je sedaj upravljal. Kar se pa tiče
               premoženja, ki ga Kad upravlja za potrebe pokojninske blagajne, bomo pa obravnavali v
               nekem drugem zakonu, ne v tem zakonu. In tisti zakon nas še čaka v proceduri.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Želi še kdo razpravljati? Vidim roko. Odpiram prijavo. Prijava teče. Govorimo o 29.
               in 31. členu.</p>
               <p>Gospod Luka Juri, izvolite, imate besedo.</p>
            </sp>
            <sp who="SDZ5:JuriLuka">

               <speaker>DR. LUKA JURI:</speaker>

               <p>Hvala lepa.</p>
               <p>Temi je treba samo še nekaj specificirati, zato ker včasih ta razprava spominja na
               kakšne družinske razprtije, in ko sogovornik izgubi vse argumente, potem pa odpre
               nekaj drugega. Ja, ampak, pred dvema letoma, takrat pa te ni bilo tukaj. Potem pa,
               sem bil ja, ampak včeraj pa nisi pospravil mize. Na takšen način se ta razprava tukaj
               razvija. Ko potem pač odgovorimo na to, pa spet najdemo nekaj drugega. Jaz samo
               prosim, dajmo se držati argumentov. Ta amandma oziroma ta ureditev, tako kot je
               predlagana, nikomur nič ne odvzame, ampak samo dosti bolj transparentno, jasno in z
               določenimi pravili vnaprej postavlja pogoje, kako upravljati s premoženjem, ki se ga
               nikomur ne jemlje. Pa pustimo družinske razprave za drugod. Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Še kdo? Ne. Potem zaključujem razpravo in prehajamo na odločanje, in sicer odločamo o
               amandmaju Poslanske skupine SDS k 29. členu pod številko 2. Ker je ta amandma
               vsebinsko povezan z amandmajem istih predlagateljev k 31. členu, vas obveščam, da bo
               v primeru, če ta amandma ne bo sprejet, amandma k 31. členu brezpredmeten. Glasujemo.
               Navzočih je 70 poslank in poslancev, za je glasovalo 24, proti 46.</p>
               <p><stage>(Za je glasovalo 24.)</stage> <stage>(Proti 46.)</stage></p>
               <p>Ugotavljam, da amandma ni sprejet.</p>
               <p>V razpravo dajem 29. člen ter amandma Poslanske skupine SDS pod številko 3. Odpiram
               prijavo za razpravo. Prijava teče. Prijavljenih ni. Zaključujem razpravo in prehajamo
               na odločanje, in sicer odločamo o amandmaju Poslanske skupine SDS k 29. členu pod
               številko 3. Glasujemo. Glasovanje teče. Navzočih je 69 poslank in poslancev, za jih
               je glasovalo 24, proti 45.</p>
               <p><stage>(Za je glasovalo 24.)</stage> <stage>(Proti 45.)</stage></p>
               <p>Ugotavljam, da amandma ni sprejet.</p>
               <p>Sedaj prehajamo na 32. člen in dajem v razpravo amandma Poslanske skupine SDS k temu
               členu.</p>
               <p>Odpiram prijavo. Prijava teče. Seveda samo tisti imate možnost, ki imate še čas.
               Gospod Potočnik, izvolite. Se odpoveduje. Gospod Posedel. Se odpoveduje. Prijavljenih
               ni. Zaključujem razpravo.</p>
               <p>Prehajamo na odločanja. In sicer, odločamo o amandmaju Poslanske skupine SDS k 32.
               členu. Glasujemo. Glasovanje teče. Navzočih je 69 poslank in poslancev, za je
               glasovalo 22, proti 47.</p>
               <p><stage>(Za je glasovalo 22.)</stage> <stage>(Proti 47.)</stage></p>
               <p>Ugotavljam, da amandma ni sprejet.</p>
               <p>S tem zaključujem drugo obravnavo predloga zakona.</p>
               <p>Prehajamo na tretjo obravnavo predloga zakona. Ker v drugi obravnavi k dopolnjenemu
               predlogu zakona amandmaji niso bili sprejeti, prehajamo na odločanje o predlogu
               zakona. Obveščam vas, da me Zakonodajno-pravna služba oziroma Vlada nista opozorili,
               da bi bil zaradi amandmajev sprejetih na matičnem delovnem telesu predlog zakona
               neusklajen.</p>
               <p>Obrazložitev glasu v imenu poslanskih skupin. Prijava teče. Prosim, obrazložitev
               glasu v imenu poslanskih.</p>
               <p>Gospod Černač, izvolite, imate besedo.</p>
            </sp>
            <sp who="SDZ5:ČernačZvonko">

               <speaker>ZVONKO ČERNAČ:</speaker>

               <p>V Poslanski skupini Slovenske demokratske stranke bomo glasovali proti zakonu. Po
               našem mnenju nas bo sprejem tega zakona še bolj oddaljil do tistih načel, ki jih
               zagovarja OECD, to pa so načela preglednosti, predvidljivosti, učinkovitosti in
               odgovornosti. V nasprotju z nekaterimi v današnji razpravi izraženimi mnenji pa nas
               ta zakon oddaljuje tudi od tako imenovane neodvisnosti. Še kako bodo organi te
               agencije odvisni. Odvisni pa ne bodo od tistih, ki so jim volivci v tej državi
               zaupali in poverili mandat in odgovornost za upravljanje z državo, ampak s
               posameznimi takimi ali drugačnimi interesnimi sferami. To je tisto, zaradi česar bi
               bilo treba ta zakon oblikovati na tak način, kot ga je v primerjalnem pregledu
               prikazala ob vložitvi tega zakona v zakonodajno proceduro tudi Vlada. In da imamo
               prav, nas napotujejo tudi prehodne določbe tega zakona, ki govorijo o tem, da se bo v
               vmesnem obdobju do vzpostavitve organov agencije upravljanje dogajalo preko
               Ministrstva za finance, Direktorata za javno premoženje. Pomeni, v tem obdobju bo to
               mogoče, sicer pa to ne bi bilo mogoče. Zakona ne moremo podpreti tudi zaradi tega,
               ker je nekonsistenten, ker prinaša nekatere nesprejemljive rešitve, in ker posega s
               svojimi določbami v materijo, ki je bila obravnava nekega referenduma in ker ne
               omogoča zagotavljanja dodatnega vira za pokojninsko blagajno, kar se nam zdi v tem
               obdobju, ko potekajo zelo žolčne razprave okoli pokojninske reforme, še posebej
               pomembno. Mislimo, da bi Vlada s tem, ko bi prisluhnila predlogom s strani Slovenske
               demokratske stranke, lahko dala zelo jasen signal glede tega področja in s tem, ko bi
               učinke od upravljanja s tem premoženjem usmerili v pokojninsko blagajno tudi
               pokazala, da je pripravljen sama na nek način prispevati k zagotavljanju dolgoročne
               stabilnosti te blagajne.</p>
               <p>Ena izmed določb, ki izrazito štrli iz ostalih, je tudi ta, ki govori o tem, da bo
               soglasje Vlade in ne Državnega zbora, kot je to v drugih primerih. Na tej seji bomo
               odločali o razpolaganju s premoženjem v vrednosti nad 300 tisoč evrov, da bo v tem
               primeru soglasje Vlade potrebno samo pri odločanju o naložbah, ki bodo vredne več kot
               20 milijonov evrov. Skratka, smo pred dokončno razprodajo, temu bi jaz rekel
               <q>"prihvatizacijo"</q> preostanka državnega premoženja. Gre za enormne naložbe, ki se bodo
               prodajale po relativno nizkih cenah zaradi obdobja, v katerem smo in v katerem bodo
               pripuščene samo posamezne elitne skupine v domeni vladajoče koalicije.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Frangež.</p>
            </sp>
            <sp who="SDZ5:FrangežMatevž">

               <speaker>MATEVŽ FRANGEŽ:</speaker>

               <p>Socialni demokrati želimo s sprejetjem tega zakona uveljaviti pogoje, da bomo
               dokazali, da je država lahko dobra lastnica podjetij. Pregledno, učinkovito in
               gospodarno želimo zagotoviti upravljanje državnih podjetij, kjer bo država s
               sprejetjem strategije v Državnem zboru definirala, kaj želi z naložbo v posameznem
               podjetju, na kakšen način želi to podjetje razvijati, zato da zagotovimo razvojno
               hrbtenico naše nacionalne ekonomije, ki bo hkrati tudi ekonomska podstat naše
               nacionalne suverenosti. Z novim, jasnim modelom upravljanja, ki prinaša tudi jasen
               sistem odgovornosti, želimo preprečiti morebitna mešetarjenja z državnim premoženjem,
               čemur smo bili priče v preteklosti.</p>
               <p>Jutri bo zasedal odbor Organizacije za ekonomsko sodelovanje in razvoj, ki bo
               presojal, ali je Slovenija naredila napredek za to, da se vključi v članstvo te
               ugledne mednarodne organizacije. S sprejetjem današnjega zakona bomo naredili še eno
               kljukico na seznamu stvari, ki jih mora Slovenija storiti za to, da pride do članstva
               v tem prestižnem razvojnem klubu. V tem pogledu pa želimo Socialni demokrati vendarle
               poudariti, da tega zakona ne sprejemamo zaradi OECD, sprejemamo ga iz odgovornosti do
               države in do premoženja državljank in državljanov, da uveljavimo odgovorno in
               gospodarno razpolaganje in upravljanje z državnim premoženjem. Zato bomo Socialni
               demokrati predlog zakona podprli.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Odpiram prijave za obrazložitev glasu v svojem imenu. Gospod Sajovic, izvolite, imate
               besedo.</p>
            </sp>
            <sp who="SDZ5:SajovicBorut">

               <speaker>MAG. BORUT SAJOVIC:</speaker>

               <p>Hvala lepa.</p>
               <p>Zakon bom podprl, predvsem zato, ker prinaša številne pozitivne učinke, predvsem pa
               povečuje učinkovitost razpolaganja z državnim premoženjem, preglednost, odgovornost,
               predvidljivost ter ne nazadnje tudi ločenost od dnevne politike, kolikor se v
               največji možni meri da.</p>
               <p>Če se vrnemo na amandma k 9. členu. Tu najglasnejši kritiki in predlagatelji
               amandmaja predlagajo, naj se ustanovi direktorat. Toda ravno to bi bilo tisto, kar bi
               bilo v še večji meri odvisno od dnevne politike, od enega samega ministrstva in enega
               samega ministra. In na drugi strani še en ključen argument, zakona ne sprejemamo
               zaradi vstopa Slovenije v OECD, pač pa ravno take rešitve, kot so vsebovane v tem
               zakonu, ta pomembna skupnost zahteva in nalaga. In tistim, ki so očitali, da se z
               zakonskimi rešitvami uvaja in potencira divje lastninjenje, retorično vprašanje: Ali
               mislite, da je divje lastninjenje eden od ciljev, ki jih zagovarja OECD?</p>
               <p>Zakon bom podprl. Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Še kdo želi? <stage>(Ne.)</stage> Prehajamo na glasovanje. Glasujemo. Navzočih je 71 poslank in
               poslancev, za jih je glasovalo 47, proti 24.</p>
               <p><stage>(Za je glasovalo 47.)</stage> <stage>(Proti 24.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>3. TOČKO DNEVNEGA REDA - NA OBRAVNAVO PREDLOGA ZAKONA O SPREMEMBAH
                  IN DOPOLNITVAH ZAKONA O PLAČILNIH STORITVAH IN SISTEMIH.</title> Predlog zakona je v
               obravnavo Državnemu zboru predložila Vlada. Besedo dajem predstavnici Vlade, gospe
               Mateji Vraničar, državni sekretarki Ministrstva za finance.</p>
               <p>Prosim, da se umirite in da v tišini zapustite dvorano tisti, ki greste na kosilo!
            </p>
            </sp>
            <sp who="SDZ5:VraničarMateja">

               <speaker>MATEJA VRANIČAR:</speaker>

               <p>Predsedujoči, spoštovane gospe poslanke, poslanci! Državni zbor Republike Slovenije
               danes razpravlja o Predlogu zakona o spremembah in dopolnitvah Zakona o plačilnih
               storitvah in sistemih, ki ga je v obravnavo posredovala Vlada. Dovolite mi, da v
               nadaljevanju na kratko predstavim glavni namen predloga zakona ter njegove bistvene
               vsebine. Glavni namen je prenos evropskih predpisov, ki so bili sprejeti oziroma
               objavljeni po sprejetju zakona o plačilnih storitvah in sistemih, julija leta 2009.
               Tako je bila na primer septembra 2009 objavljena uredba o čezmejnih plačilih v
               skupnosti na podlagi katere mora Slovenija do 1. junija letos določiti sankcije za
               kršitve določb uredbe. Uredba prav tako nalaga državam članicam, da določijo organe
               za izvensodno reševanje sporov ter imenujejo organ, ki je odgovoren za nadzor nad
               izvajanjem uredbe. Tako zakon predvideva, da se za reševanje sporov na podlagi uredbe
               uporabljajo določbe 218. člena Zakona o plačilnih storitvah in sistemih, Banka
               Slovenije pa bo odgovorna za nadzor nad izvajanjem uredbe. Glede na to, da je bil po
               sprejemu zakona o plačilnih storitvah in sistemih objavljen popravek direktive o
               plačilnih storitvah na notranjem trgu, ki je bila implementirana z omenjenim zakonom,
               je v predlogu zakona upoštevan omenjeni popravek. Predlog zakona v zvezi s tem določa
               možnost, da se ponudnik plačilnih storitev in plačnik, ki ni potrošnik, lahko
               dogovorita, da uporabnik ne more preklicati danega soglasja za izvršitev plačilne
               transakcije ali sklopa plačilnih transakcij. Skladno s spremenjeno direktivo o
               dokončnosti poravnave o vplačilih in sistemih poravnave vrednostnih papirjev, pa
               predlog zakona opredeljuje povezane plačilne sisteme.</p>
               <p>To so tako plačilni sistemi, ki na podlagi dogovora med upravljavci plačilnih
               sistemov omogočajo udeležencem izvršitev nalogov za poravnavo v drugem povezanem
               plačilnem sistemu. Naslednja je sprememba direktive o plačilnih storitvah na
               notranjem trgu, kjer se s predlogom zakona širi krog ponudnikov plačilnih storitev,
               če so le-ti banke na podružnice bank, iz tretjih držav. Nenazadnje s predlogom zakona
               se v zakon prenašajo tudi določbe uredbe o izvajanju uredbe o podatkih o plačniku, ki
               spremljajo prenose denarnih sredstev, ki bo s tem razveljavljena. Razlog za urejanje
               tega področja v zakonu je Zakon o prekrških, saj ta določa, da lahko le zakon in ne
               uredba pooblasti prekrškovni organ, da izreče višjo globo od najnižje predpisane
               meje. V praksi se je namreč pokazala potreba, da se v določenih primerih, zaradi
               narave kršitev ali ponavljala le teh izrečejo višje kazni od najnižje predpisane.
               Poleg tega se s predlogom zakona zagotavlja večja kvaliteta podatkov v registru
               transakcijskih računov, ki upravičenemu uporabniku podatkov iz tega registra omogoča
               nedvoumno identifikacijo imetnika posameznega transakcijskega računa. Banke namreč
               identifikacijske podatke preverjajo le ob odprtju transakcijskega računa, zato je
               nadaljnje pravilno obdelovalne podatkov o imetnikih in s tem zaupanje v register
               mogoče zagotoviti le tako, da se podatki primerjajo in usklajujejo s podatki v
               matičnih registrih oziroma evidencah. Tako bodo podatki o imetnikih transakcijskih
               računov v registru usklajeni s poslovnim registrom, s centralnim registrom
               prebivalstva in z davčnim registrom.</p>
               <p>Spoštovane, poslanke in poslanci, Vlada predlaga Državnemu zboru, da predlagano
               besedilo Zakona o spremembah in dopolnitvah zakona o plačilnih storitvah in sistemih
               podprete. Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Predlog zakona je obravnaval Odbor za finance in monetarno politiko kot
               matično delovno telo. Besedo dajem podpredsedniku odbora, mag. Radovanu Žerjavu za
               predstavitev poročilo odbora.</p>
            </sp>
            <sp who="SDZ5:ŽerjavRadovan">

               <speaker>MAG. RADOVAN ŽERJAV:</speaker>

               <p>Hvala lepa, gospod podpredsednik. Kolegice in kolegi.</p>
               <p>Odbor za finance in monetarno politiko je na 16. seji dne 18. aprila 2010 kot matično
               delovno telo obravnaval Predlog zakona o spremembah in dopolnitvah Zakona o plačilnih
               storitvah in sistemih. Odboru je bilo posredovano mnenje Zakonodajno-pravne službe,
               ki je besedilo proučila z vidika skladnosti z ustavo in pravnim sistemom ter z
               zakonodajno-tehničnim pogledom in nanj v okviru poslovniško določenih nalog nima
               pripomb, ki bi zahtevala amandmiranje. Sicer je po mnenju Zakonodajno-pravne službe v
               besedilu potrebno opraviti nekaj manjših redakcijskih popravkov, kar bo služba lahko
               izvedla v sodelovanju s predlagateljema ob pripravi zakona za objavo. V okviru
               dodatnega delovnega gradiva je bil odbor seznanjen s pripombami, ki jih je v zvezi s
               146. členom osnovnega zakona odboru s predlogom za amandma k 13. členu dne 18. marca
               posredovala Agencija za javnopravne evidence in storitve in analogen predlog
               amandmaja Združenja bank Slovenije k dokončno izoblikovanemu priloženemu besedilu z
               dne 1. 4. 2010. Ne tej podlagi so štiri koalicijske poslanske skupine k 13. členu
               zakonskega predloga vložile amandma.</p>
               <p>Amandma koalicijskih poslanskih skupin k 13. členu v novem petem odstavku 146. člena
               predlaga, da se bankam, Upravi Republike Slovenije za javna naročila in ostalim
               ponudnikom plačilnih storitev omogoči dostop in uporaba številk transakcijskih
               računov fizičnih in pravnih oseb iz registra transakcijskih računov tako z namenom
               preverjanja obstoja transakcijskega računa pri izvajanju plačilnih storitev in
               učinkovitega izvajanja plačilnih storitev. Dostop do ostalih podatkov o
               transakcijskih računih fizičnih oseb za namen upravljanja plačilnih storitev se
               ponudnikom omogoči, če so z določeno kombinacijo podatkov o imetnikih računa že
               razpolagali. S tem se izboljšuje kakovost izvajanja političnih storitev za uporabnike
               in tudi za ponudnike.</p>
               <p>Odbor je v obravnavi posameznih členov amandmaja štirih koalicijskih poslanskih
               skupin k 13. členu zakonskega predloga sprejel.</p>
               <p>V nadaljevanju je odbor na podlagi 128. člena Poslovnika glasoval o vseh členih
               zakonskega predloga in jih je sprejel. Glede na sprejete amandmaje je na podlagi
               prvega odstavka 133. člena Poslovnika Državnega zbora pripravljeno besedilo
               dopolnjenega predloga zakona, v katerega je navedeni amandma vključen. Dopolnjeni
               predlog zakona je sestavni del tega poročila. Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Sledi predstavitev stališč poslanskih skupin. Gospod Franc Jurša bo predstavil
               stališče Poslanske skupine Demokratične stranke upokojencev.</p>
            </sp>
            <sp who="SDZ5:JuršaFranc">

               <speaker>FRANC JURŠA:</speaker>

               <p>Hvala lepa za besedo. Lep pozdrav velja vsem skupaj v dvorani.</p>
               <p>Poslanska skupina DeSUS bo obravnavano novelo zakona podprla. Novela ne uvaja nekih
               novih sistemskih rešitev, niti bistveno ne posega v obstoječi sistem plačilnih
               storitev in plačilnih sistemov, temveč gre za implementacijo evropskih predpisov.
               Bistvena sprememba se nanaša na opredelitev povezanih plačilnih sistemov ter na
               prenos določb, ki se nanašajo na pristojnost prekrškovnih organov, saj bosta na
               podlagi slednjega Banka Slovenije in Urad Republike Slovenije za preprečevanje pranja
               denarja dobila pooblastilo za izrekanje kazni, primernih naravi prekrškov, kar
               poslanci DeSUS-a smatramo in pozitivno in potrebno. Ostale spremembe, ki so vključene
               v to novelo se nanašajo tudi na zagotavljanje večje konkurenčnosti med ponudniki
               plačilnih storitev, izenačevanje Uprave Republike Slovenije za javna plačila z
               ostalimi ponudniki plačilnih storitev glede dostopa do podatkov o transakcijskih
               računih fizičnih oseb na izvajanje predpisov o kazni za kršitve in podobno.</p>
               <p>Novela je pripravljena strokovno in korektno, kar se odraža tudi v mnenju
               Zakonodajno-pravne službe, ki na besedilo ni imela pripomb. Smo pa v naši poslanski
               skupini prisluhnili pripombam Združenja bank Slovenije glede dostopa in uporabe
               številk transakcijskih računov oseb iz registra in smo podpisali amandma, ki je bil
               sprejet na matičnem delovnem telesu, saj smo ocenili, da bo s takšno opredelitvijo
               kakovost izvajanja plačilnih storitev za uporabnike in ponudnike plačilnih storitev
               boljša. Omejilo se bo število napak uporabnikov plačilnih storitev, z dodatnimi
               podatki pa bo omogočeno tudi preverjanje istovetnosti prejemnika plačila ter obstoj
               transakcijskega računa.</p>
               <p>Poslanci DeSUS-a glede podpore predlogu novele zakona o plačilnih storitvah in
               sistemih nimamo nikakršnih zadržkov, zato jo bomo soglasno podprli. Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Bogdan Barovič bo predstavil stališče Poslanske skupine Slovenske nacionalne
               stranke.</p>
            </sp>
            <sp who="SDZ5:BarovičBogdan">

               <speaker>BOGDAN BAROVIČ:</speaker>

               <p>Hvala lepa.</p>
               <p>V Slovenski nacionalni stranki nam pravzaprav ni všeč, da sprejemamo zakon o
               spremembah in dopolnitvah zakona o plačilnih storitvah in sistemih, ki je začel
               veljati 1.11.2009, se pravi, pred štirimi meseci, in je jasno določal, da je za banke
               ukinjen dostop do podatkov o transakcijskih računih fizičnih oseb v registru
               transakcijskih računov. Po štirih mesecih, kdo ve iz kakšnih razlogov, spreminjamo
               zakon diametralno nasprotno - zakon, ki je star štiri mesece. Škoda je govoriti, ali
               prej nekdo ni vedel, kaj počne, ali pa zdaj nekdo ne ve, kaj počne. Res ne razumem
               tega. Štiri mesece je od takrat, ko je bil jasno ukinjen dostop, zdaj je pa potreben
               dostop.</p>
               <p>Prav tako nam v Slovenski nacionalni stranki ni všeč, da po dolgem in počez postajajo
               prekrškovni organi vsi, ki imajo pet minut časa in lahko določajo in delijo odpustke
               ali prekrške, kakorkoli se jim zdi. Zdaj sta Banka Slovenije in Urad Republike
               Slovenije kot prekrškovna organa dobila celo možnost, da bosta določala primerne
               kazni glede na resnost kršitev obveznosti in tako naprej.</p>
               <p>Obe navedeni vsebini za Slovensko nacionalno stranko nista resni. In še enkrat
               pravim, karkoli si mislite, 1. novembra lani smo nekaj ukinili, 20. aprila letos pa
               tisto, kar smo ukinili, vzpostavljamo nazaj. Prekrškovni organ bo kmalu že vsak
               trafikant. Delal bo lahko, kar bo hotel, in to v imenu zahteve neke Evrope, da mora
               neka država do nekega dne nekaj uvesti. Ne vem, če zahteva o teh spremembah, ki so
               vnesene, ki sem jih omenil, torej ti dve, ni bila jasna že novembra lani; mislim, da
               je bila.</p>
               <p>V Slovenski nacionalni stranki takšnim poskusom spreminjanja zakona, kakor se komu
               kdaj zdi, pa če je malo falil, pa bo drugič malo popravil - nasprotujemo. Imamo
               preveč drugih pomembnih zakonskih aktov, ki bi jih morali usklajevati, kot pa da bi
               se igrali z direktivami o direktivah, o direktivah, in to na račun lastne nevednosti
               in nesposobnosti.</p>
               <p>Zato za ta zakon sigurno ne bomo glasovali.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Borut Sajovic bo predstavil stališče Poslanske skupine Liberalne demokracije
               Slovenije.</p>
               <p>Prosim.</p>
            </sp>
            <sp who="SDZ5:SajovicBorut">

               <speaker>MAG. BORUT SAJOVIC:</speaker>

               <p>Hvala lepa, gospod predsedujoči za besedo. Spoštovane kolegice in kolegi, državna
               sekretarka in sodelavka!</p>
               <p>V Poslanskem klubu Liberalne demokracije Slovenije bomo glasovali za predlagane
               spremembe in dopolnitve zakona o plačilnih storitvah in sistemih. S predlaganimi
               spremembami se v slovensko zakonodajo prenašajo določila evropskih direktiv in tudi
               evropske uredbe. Gre za implementacijo rešitev, za izenačitev Uprave Republike
               Slovenije za javna plačila z ostalimi ponudniki plačilnih storitev glede upravičenja
               do podatkov o transakcijskih računih fizičnih oseb. Prav tako pa se bo s spremembami
               zakona zagotovila možnost, da oba prekrškovna organa, v primeru ko to zahteva narava
               prekrška, izrekata višje globe od najnižje predpisane, ker so globe za prekrške po
               evropski uredbi določene v razponu.</p>
               <p>V Poslanskem klubu Liberalne demokracije Slovenije smo tudi mnenja, da so predlagane
               rešitve, ki so povezane z omogočanjem večjega števila ponudnikov plačilnih storitev,
               določitvijo pooblastil Banki Slovenije, prav tako Uradu za preprečevanje pranja
               denarja za izrekanje kazni in nadalje izenačenjem Uprave za javna plačila z ostalimi
               ponudniki plačilnih storitev glede dostopa podatkov, primerne in ustrezne.</p>
               <p>Zato bomo novelo zakona v Poslanskem klubu Liberalne demokracije Slovenije
               podprli.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Bogdan Čepič bo predstavil stališče Poslanske skupine Socialnih
               demokratov.</p>
               <p>Prosim.</p>
            </sp>
            <sp who="SDZ5:ČepičBogdan">

               <speaker>BOGDAN ČEPIČ:</speaker>

               <p>Hvala lepa za besedo, podpredsednik. Lep pozdrav državni sekretarki s
               sodelavkami!</p>
               <p>Poslanska skupina Socialnih demokratov bo Predlog zakona o spremembah in dopolnitvah
               Zakona o plačilnih storitvah in sistemih podprla. Naša podpora je predvsem zato, ker
               z novelo zakona o plačilnih storitvah in sistemih v veliki večini sprememb
               usklajujemo svojo zakonodajo z evropsko zakonodajo. Predvsem se podrobneje ureja
               izvajanje uredbe o čezmejnih plačilih v skupnosti in uredbe Evropskega parlamenta in
               Sveta implementiramo v našo zakonodajo. Z novelo se določa pristojni organ za nadzor
               nad izvajanjem uredbe, prekrškovni organ, pritožbeni postopek za uporabnike čezmejnih
               plačilnih storitev ter postopek za mirno reševanje sporov med uporabniki in ponudniki
               čezmejnih plačil. Prav tako se nam zdi pomembna sprememba zakona, ki je potreba
               zaradi prenosa direktiv Evropskega parlamenta in Sveta, ki podrobneje ureja vlogo
               bank, ki so odvisne od centralnih institucij, nekaterih postavk lastnih sredstev,
               velike izpostavljenosti, nadzornih režimov in kriznega upravljanja. Poleg določb, ki
               so vezane na uskladitev slovenske zakonodaje s pravnim redom EU, so pomembne tudi
               spremembe, ki se nanašajo na delovanje plačilnih sistemov v našem notranjem trgu.
               Predlog zakona namreč Agenciji Republike Slovenije za javna plačila omogoča
               upravičenje do podatkov o transakcijskih računih fizičnih oseb in jo izenačuje z
               ostalimi ponudniki plačilnih storitev, saj v tem pogledu ni razlogov za drugačno
               obravnavanje državnega organa, ki je pristojen za opravljanje plačilnih storitev za
               neposredne uporabnike državnega proračuna in proračuna samoupravnih lokalnih
               skupnosti. Pri spremembah Zakona o plačilnih storitvah je potrebno poudariti
               spremembe, ki jih določa 13. člen zakona, s katerim se dopolnjuje 146. člen zakona.
               Na podlagi Zakona o plačilnih sistemih in storitvah, ki se je začel uporabljati 1.
               novembra 2009, je bil za banke ukinjen dostop do podatkov o transakcijskih računih
               fizičnih oseb v registru transakcijskih računov. Banke so tako s 1. 11. izgubile
               informacijo o tem, pri kateri banki ima dolžnik odprt transakcijski bančni račun ter
               pri katerih od teh bank se izvršuje sklep o izvršbi. Ker zaradi spremembe zakona
               posamezna banka ne ve, kateri banki se izvršuje sklep o izvršbi, v primeru, ko kot
               primarna banka zaradi neaktivnega ali zaprtega transakcijskega računa vrne sklep o
               izvršbi, o tem obvesti le tiste banke, za katere iz sklepa o izvršbi ve, da ga še
               izvršujejo. Omenjena primarna banka pa zaradi onemogočenega vpogleda v register
               transakcijskih računov o tem ne more obvestiti ostalih bank, ki so sklep o izvršbi
               prejele v izvrševanje zaradi razširitve izvršbe nad dolžnikova denarna sredstva pri
               organizacijah za plačilni promet z novim transakcijskim računom in s tem je bila dana
               možnost tistim, ki jim je bilo potrebno z izvršbo denarna sredstva izvršiti, izvršbo
               ob spretnem izmikanju, da je bila pot mnogo daljša za izvršbo oziroma je mogoče sploh
               ne bi izvršili.</p>
               <p>Zaradi tega smo koalicijske stranke na predlog Banke Slovenije in Ajpesa z amandmajem
               v novem odstavku 146. člena predlagale, da se bankam, Agenciji Republike Slovenije za
               javna plačila ter ostalim ponudnikom plačilnih storitev omogoči dostop in uporaba
               številk transakcijskih računov fizičnih in pravnih oseb iz registra transakcijskih
               računov za namen preverjanja obstoja transakcijskega računa pri izvajanju plačilnih
               storitev ter učinkovito izvajanje plačilnih storitev in eventualnih izvršb, ki so s
               tem povezane. Predlagana sprememba, ki bo ponudnikom plačilnih storitev, ki je v
               skladu s 140. členom Zakona o plačilnih sistemih v Sloveniji, opraviti sklep o
               izvršbah omogočajo dostop do podatkov o tansakcijskih računih fizičnih oseb iz
               registra transakcijskih računov, bo zagotovila enostavnejše in tekoče izvajanje
               sklepov o izvršbah.</p>
               <p>Zaradi vsega navedenega bo Poslanska skupina Socialnih demokratov podprla Predlog
               zakona o spremembah in dopolnitvah Zakona o plačilnih storitvah in sistemih in upam,
               da bo s tem omogočila nekoliko lažji plačilni promet.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Rado Likar bo predstavil stališče Poslanske skupine Slovenske demokratske
               stranke. Prosim.</p>
            </sp>
            <sp who="SDZ5:LikarRado">

               <speaker>RADO LIKAR:</speaker>

               <p>Hvala za besedo, predsedujoči. Lep pozdrav predstavnikom Ministrstva za finance in
               vsem ostalim!</p>
               <p>Predlog zakona o spremembah in dopolnitvah Zakona o plačilnih storitvah in sistemih,
               ki ga je v parlamentarni postopek po skrajšanem postopku vložila Vlada, bomo v
               Poslanski skupini Slovenski demokratske stranke podprli. V bistvu gre za manjše
               spremembe v smislu prenosa evropskih predpisov v slovenski pravni red ter za nekatere
               druge spremembe, ki se tičejo izvajanja plačilnih storitev. Z novelo zakona bo tako
               Uprava Republike Slovenije za javna plačila izenačena z ostalimi ponudniki plačilnih
               storitev glede upravičenja do podatkov o transakcijskih računih fizičnih oseb za
               namene, opredeljene v 145. členu zakona. Nadalje bo Banki Slovenije in Uradu
               Republike Slovenije za preprečevanja pranja denarja kot prekrškovnim organom
               omogočeno na podlagi pooblastil v primeru, ko bo to zahtevala narava prekrška, izreči
               ustrezne oziroma višje globe od predpisanih. Doslej to ni bilo mogoče, saj so bile
               globe določene v razponu. Z razširitvijo kroga ponudnikov plačilnih storitev na
               podružnice bank iz tretjih držav se bo zagotovila večja konkurenčnost med ponudniki
               plačilnih storitev.</p>
               <p>Smiselna se nam zdi tudi dopolnitev 146. člena Zakona o plačilnih storitvah in
               sistemih, da se vsem ponudnikom plačilnih storitev omogoči dostop do podatkov
               transakcijskih računov z namenom preverjanja obstoja le-teh. S tem se bo zmanjšalo
               število napak plačnikov, zmanjšali se bodo stroški reklamacij in s tem povečala
               učinkovitost plačilnih storitev. Dostop do podatkov bo omogočen ponudnikom plačilnih
               storitev v primeru, da bo le-ta že razpolagal s kombinacijo podatkov o davčni
               številki ter imenom in priimkom ali pa s kombinacijo imena in priimka ter naslova
               prebivališča fizične osebe. Ta predlog zakona naj bi prinesel tudi izboljšavo pri
               instrumentu zavarovanja plačil, to je pri menici. Po besedah gospe Helene Kamnar na
               javni predstavitvi mnenj, takrat še v vlogi državne sekretarke, se naj bi s to
               spremembo preprečilo, da bi lastnik oziroma izdajatelj menice enostransko preklical
               le-to, medtem ko je dosedanji sistem to omogočal. Moram reči, da tega iz predloga ni
               mogoče jasno razbrati, saj je sprememba zgolj v tem delu, da se črta tretji odstavek
               139. člena, ki pravi, da Banka Slovenije predpiše enotna pravila za izvrševanje
               plačilnih transakcij na podlagi plačilnega naloga za unovčitev domicilirane
               menice.</p>
               <p>Omenjene spremembe in predvidene spremembe na področju meničnega prava naj bi
               izboljšale stanje na področju plačilne nediscipline.</p>
               <p>Kot rečeno v uvodu, v Poslanski skupini Slovenske demokratske stranke predlog
               spremembe zakona podpiramo. Hvala</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Vili Trofenik bo predstavil stališče Poslanske skupine Zares. Prosim.
            </p>
            </sp>
            <sp who="SDZ5:TrofenikVili">

               <speaker>VILI TROFENIK:</speaker>

               <p>Hvala za besedo. Lep pozdrav vsem prisotnim!</p>
               <p>Spremembe in dopolnitve Zakona o plačilnih storitvah in sistemih, sprejetim julija
               lanskega leta, so potrebne zaradi uskladitve zakona s po tem roku sprejetimi
               spremembi evropskih predpisov. Roki za uskladitev nacionalne zakonodaje s
               spremenjenimi evropskimi predpisi potečejo v različnih terminih v drugi polovici
               letošnjega leta od 1. julija pa vse do 31. decembra. Na podlagi predlaganih sprememb
               zakona v okviru uskladitve s spremenjenimi evropskimi predpisi zakonske spremembe
               opredeljujejo povezane plačilne sisteme in omogočajo udeležencem povezanih plačnih
               sistemov, da se nalogi za poravnavo, posredovani v zadevni plačni sistem, izvršijo v
               drugem povezanem plačilnem sistemu.</p>
               <p>Na prekrškovnem področju zakonske spremembe omogočajo Banki Slovenije in Uradu
               Republike Slovenije za preprečevanje pranja denarja, da kot prekrškovna organa
               izrekata kazni glede na naravo storjenih prekrškov. Do sedaj omenjene prekrškovna
               organa namreč nista imela pravne podlage za izrekanje primernih kazni glede na težo
               prekrška. Predlagane spremembe zakona določajo poleg navedenega tudi pritožbeni
               postopek uporabnikov plačilnih sistemov in drugih zainteresiranih strani oziroma
               postopek za izvensodno reševanje sporov. Poleg tega bo z razširitvijo kroga
               ponudnikov plačilnih storitev zagotovljena večja konkurenčnost med ponudniki
               plačilnih storitev. Z vidika dostopa do podatkov o transakcijskih računih fizičnih
               oseb pa se Uprava Republike Slovenije za javna plačila izenačuje z ostalimi ponudniki
               plačilnih storitev.</p>
               <p>Z amandmajem, sprejetim na matičnem delovnem telesu, o dostopu do transakcijskih
               računov fizičnih oseb za namen opravljanja plačilnih storitev na podlagi
               razpoložljive kombinacije podatkov o imetniku računa, se zagotavljajo pogoji za
               izboljšanje kakovosti izvajanja plačilnih storitev.</p>
               <p>V naši poslanski skupini bomo predlog zakona podprli. Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod mag. Radovan Žerjav bo predstavil stališče Poslanske skupine Slovenske ljudske
               stranke. Prosim.</p>
            </sp>
            <sp who="SDZ5:ŽerjavRadovan">

               <speaker>MAG. RADOVAN ŽERJAV:</speaker>

               <p>Hvala lepa.</p>
               <p>Spremembe in dopolnitve Zakona o plačilnih storitvah in sistemih so pripravljene
               glede na dejstvo, da je bilo od sprejetja osnovnega zakona objavljenih več evropskih
               predpisov, ki jih je po besedah predlagatelja treba prenesti v slovenski pravni red.
               Tako je osnovni zakon usklajen s tremi evropskimi direktivami in uredbo.</p>
               <p>Ravno tako vsebuje nekatere neproblematične prilagoditve določb, ki niso podvržene
               zahtevam evropskih predpisov. V Poslanski skupini Slovenske ljudske ne vidimo nobenih
               razlogov, da predlaganega zakona ne bi podprli. Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Končali smo s predstavitvijo stališč poslanskih skupin. Ker k dopolnjenemu
               predlogu zakona ni bilo vloženih amandmajev, zaključujem drugo obravnavo predloga
               zakona.</p>
               <p>Odločanje o predlogu zakona bomo v skladu s časovnim potekom seje zbora opravili
               danes v okviru glasovanj, pol ure po prekinjeni 8. točki dnevnega reda. S tem
               prekinjam to točko dnevnega reda.</p>
               <p>Prehajamo na <title>7. TOČKO DNEVNEGA REDA,</title> to je na <title>DRUGO OBRAVNAVO PREDLOGA
                  ZAKONA O PRENOSU POKOJNINSKIH PRAVIC.</title>
               </p>
               <p>Predlog zakona je v obravnavo zboru predložila Vlada. Besedo dajem predstavnici Vlade
               za dopolnilno obrazložitev predloga zakona. Dr. Anja Kopač Mrak, državna sekretarka,
               izvolite.</p>
            </sp>
            <sp who="SDZ5:KopačMrakAnja">

               <speaker>DR. ANJA KOPAČ MRAK:</speaker>

               <p>Hvala za besedo, gospod predsedujoči. Spoštovani poslanci in poslanke. Vlada
               Republike Slovenije je v sprejem Državnemu zboru posredovala zakon o prenosu
               pokojninskih pravic, katerega ključni namen je uskladitev slovenskega pravnega reda z
               zahtevami pravnega reda EU. Šele na podlagi sprejetja omenjenega zakona bo omogočeno
               neposredno izvajanje določb uredbe EU, ki določajo pravico do prenosa pokojninskih
               pravic vseh zaposlenih v institucijah, organih, uradih in agencijah EU.</p>
               <p>S pristopom Slovenije v EU leta 2004 so tudi za našo državo začele veljati določbe
               kadrovskih predpisov, ki so temeljni akt zaposlenih v institucijah in organih EU. V
               omenjenem aktu so določene pravice, ki izhajajo iz naslova zaposlitve, med katerimi
               so določene tudi posebnosti pokojninskega zavarovanja, ki se nanašajo na možnost
               prenosa kapitalskih vrednosti pokojninskih pravic iz pokojninskega sistema držav
               članic v pokojninski sitem EU in obratno. Republika Slovenija bo morala omenjeno
               pravico do prenosa kapitalskih vrednosti slovenskih zavarovancev, ki so se zaposlili
               v institucijah EU, zagotavljati že s 1. majem 2004, vendar pa dejanskih prenosov
               pokojninskih pravic do danes ni bilo mogoče realizirati, ker ni bilo možnosti za
               preračun pravic v kapitalske zneske, ki bi lahko bili potem predmet prenosa. Prav
               tako veljavna zakonodaja ne omogoča prenosa aktuarske vrednosti pokojninskih pravic
               iz pokojninskega sistema EU v slovenski pokojninski sistem, saj ne obstajajo pravne
               podlage, ki bi omogočale pretvorbo takšnih vrednosti v pravice iz naslova
               pokojninskega in invalidskega zavarovanja.</p>
               <p>Zakon, ki je pred vami, rešuje ravno omenjeno problematiko. Z zakonom se namreč
               vzpostavlja pravna podlaga za preračunavanje pravic v kapitalske vrednosti, ki bodo
               predmet prenosa v pokojninski sistem EU in obratno. Določena je pravna podlaga za
               določanje višine pravic glede na preneseno aktuarsko protivrednost za slovenski
               sistem pokojninskega in invalidskega zavarovanja.</p>
               <p>Naj za konec še poudarim, da je prenos že tako ali tako omogočen na podlagi uredbe
               Evropske unije, ki ima neposredno veljavo, ta zakon pa ureja le pravno podlago za
               preračun višine pravic. Hkrati s tem pa je treba pojasniti, da se v okviru preračuna
               upoštevajo vsa temeljna načela, na katerih temelji veljavni pokojninski sistem v
               Republiki Sloveniji. Natančneje to pomeni, da so pri izračunu upoštevana načela
               vzajemnosti in solidarnosti, odgovornosti države, delodajalcev in osebne odgovornosti
               zavarovancev, ki se jim za uresničevanje tega sistema zagotavljajo potrebna finančna
               sredstva. Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Predlog zakona je obravnaval Odbor za delo, družino, socialne zadeve in invalide kot
               matično delovno telo. Besedo dajem predsednici odbora dr. Andreji Črnak Meglič.</p>
            </sp>
            <sp who="SDZ5:ČrnakMegličAndreja">

               <speaker>DR. ANDREJA ČRNAK MEGLIČ:</speaker>

               <p>Spoštovani gospod predsedujoči, državna sekretarka, kolegice in kolegi, lep
               pozdrav!</p>
               <p>Odbor za delo, družino, socialne zadeve in invalide je obravnaval Predlog zakona o
               prenosu pokojninskih pravic v drugi obravnavi, ki ga je državnemu zboru predložila
               Vlada. Pri delu odbora sta sodelovala predstavnica predlagatelja, dr. Anja Kopač
               Mrak, ter predstavnik Zakonodajno-pravne službe.</p>
               <p>Odbor je bil seznanjen tudi s pisnim mnenjem Zakonodajno-pravne službe, ki je predlog
               zakona proučila z vidika skladnosti z ustavo in pravnim sistemom ter z
               zakonodajno-tehničnega vidika. Pripombe ZPS so bile upoštevane v predloženih
               amandmajih poslanskih skupin SD, Zares, DeSUS in LDS k 4., 5., 6., 7., 10., 12., 13.,
               14., 15. in 22. členu.</p>
               <p>Odboru je bilo posredovano tudi mnenje Državnega sveta z dne 17.3.2010, ki je predlog
               zakona sicer podprl, v svojem mnenju pa je izrazil tudi nekaj pomislekov. Odboru je
               bilo posredovano pisno stališče vlade do tega mnenja. Vlada v njem pojasnjuje, da je
               pokojninski sistem za zaposlene v institucijah EU urejen s kadrovskimi predpisi in
               njihovimi izvedbenimi akti. V njih so tako določeni pogoji za pridobitev pravice do
               pokojnine, prenos pokojninskih pravic, višina prispevkov in izračun pokojnin.</p>
               <p>V uvodni obrazložitvi predloga zakona je državna sekretarka predstavila razloge,
               cilje in načela, ki so vodili Vlado pri pripravi predloga zakona. Cilj predloga
               zakona o prenosu pokojninskih pravic je realizacija tistih pravic, ki izhajajo iz
               kadrovskih predpisov EU. Predlog zakona daje pravno podlago za prenos prispevkov,
               plačanih v pokojninsko zavarovanje v Republiki Sloveniji pred nastopom delovnega
               razmerja v EU, v pokojninski sistem EU. V primeru prenehanja zaposlitve pri
               instituciji, organu, uradu ali agenciji EU in vrnitvi v Republiko Slovenijo pa daje
               možnost prenosa sredstev iz pokojninskega sistema EU v pokojninski sistem Republike
               Slovenije.</p>
               <p>S predlaganim zakonom se zagotavlja uresničitev vseh načel, ki so zapisana v
               omenjenih predpisih, najbolj izrazito pa načelo vzajemnosti in solidarnosti. Prenos
               pokojninskih pravic v slovenski pokojninski sistem pa lahko zahteva oseba, ki je
               prenehala z zaposlitvijo pri instituciji, organu, uradu ali agenciji EU ter se
               obvezno vključi v pokojninsko in invalidsko zavarovanje v Republiki Sloveniji.
               Potrebna finančna sredstva bodo zagotovljene iz prihodkov od prispevkov Zavoda za
               pokojninsko in invalidsko zavarovanje, če pa bodo odhodki presegali prihodke, pa se
               bodo potrebna sredstva zagotovila iz državnega proračuna.</p>
               <p>Odbor je v skladu z drugim odstavkom 130. člena Poslovnika Državnega zbora obravnaval
               amandmaje poslanskih skupin koalicije k 4., 5., 6., 7., 10., 12., 13., 14., 15. in
               22. členu in jih vse sprejel. Odbor je v skladu s 128. členom Poslovnika Državnega
               zbora glasoval tudi o vseh členih predlog zakona in jih sprejel.</p>
               <p>Glede na sprejete amandma je na podlagi prvega odstavka 133. člena Poslovnika
               Državnega zbora pripravljeno besedilo dopolnjenega predloga zakona, v katerega so
               vključeni sprejeti amandmaji. Le ta je sestavni del tega poročila. Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Sledi predstavitev stališč poslanskih skupin. Gospod Miran Györek bo
               predstavil stališče Poslanske skupine Slovenske nacionalne stranke.</p>
            </sp>
            <sp who="SDZ5:GyörekMiran">

               <speaker>MIRAN GYÖREK:</speaker>

               <p>Hvala za besedo, predsedujoči. Kolegice in kolegi!</p>
               <p>Z zakonom o prenosu pokojninskih pravic se slovenski pravni red dejansko implementira
               z zahtevo zakonodaje Evropske unije. V skladu tudi s kadrovskimi predpisi je
               Republika Slovenija dolžna osebam, ki so v Republiki Sloveniji že dopolnile
               zavarovalno dobo v okviru pokojninskega zavarovanja ali pridobile druge pokojninske
               pravice in v primeru, ko se zaposlijo pri instituciji EU, zakonsko urediti možnost,
               da lahko prenesejo te pravice v pokojninski sistem Evropske unije. Poleg tega je
               treba zakonsko urediti tudi položaj tistih oseb, ki jim preneha delovno razmerje pri
               institucijah v Evropski uniji in se vrnejo v Republiko Slovenijo. S sprejetjem Zakona
               o prenosu pokojninskih pravic se bo tako zakonsko uredila pravica zaposlenih v
               institucijah in organih, uradih Evropske unije, ki imajo že neposredno na podlagi
               kadrovskih predpisov pravico do prenosa pokojninskih pravic v sistem Evropske unije
               ter prenos sredstev iz sistema Evropske unije, v pokojninski sistem Republike
               Slovenije o prenehanju zaposlitve v institucijah Evropske unije kot je to bilo danes
               že dvakrat povedano. Gre torej tudi za izračun oziroma način izračuna zneska
               vrednosti pokojninskih pravic in valorizirano vsoto prispevkov za osebe, ki se bodo
               zaposlile pri teh institucijah, v organih, uradih Evropske unije in bodo po
               kadrovskih predpisih upravičene do prenosa kapitalizirane vrednosti pokojninskih
               pravic.</p>
               <p>Marsikaj je bilo že danes povedano, da ne bom ponavljal, v glavnem vse je utemeljeno
               in se v Slovenski nacionalni stranki s tem tudi strinjamo. Sicer predlog zakona
               podpiramo, lahko pa bi na nek način pritrdili mnenju Državnega sveta in njihovih
               članov, da naj bi se s takšnim načinom urejanja pokojnin uslužbencev v organih
               Evropske unije ustvarjal tudi sloj privilegiranih birokratov, kar pa ni skladno z
               ustavami posameznih držav Evropske unije, ki opredeljuje enakost pred zakonom ter
               pokojninskimi zakoni na načelu solidarnosti in vzajemnosti.</p>
               <p>Se pravi, da so določeni pridržki, zadržki, pomisleki okoli tega, ampak je ta
               uskladitev nujna in jo tudi moramo sprejeti. Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Ljubo Germič bo predstavil stališče Poslanske skupine Liberalne demokracije
               Slovenije. Prosim.</p>
            </sp>
            <sp who="SDZ5:GermičLjubo">

               <speaker>LJUBO GERMIČ:</speaker>

               <p>Hvala lepa za besedo, gospod podpredsednik. Lep pozdrav vsem!</p>
               <p>Poslanska skupina Liberalne demokracije Slovenije sprejetje Zakona o prenosu
               pokojninskih pravic podpira. Z vstopom naše države v Evropsko unijo je začela veljati
               tudi uredba Sveta iz leta 1968 o določitvi kadrovskih predpisov za ureditev in
               pogojev za zaposlitev drugih uslužbencev Evropske skupnosti in treba je omogočiti
               dosledno izvajanje določb. Slovenska zakonodaja trenutno ne omogoča izvajanja določb
               kadrovskih predpisov, ki se nanašajo na prenos pokojninskih pravic. V skladu s
               kadrovskimi predpisi je Slovenija dolžna osebam, ki so pri nas že dopolnile
               zavarovalno dobo v okviru pokojninskega zavarovanja ali pridobile druge pokojninske
               pravice, zakonsko urediti možnost, da lahko prenesejo te pravice v pokojninski sistem
               Evropske unije. Poleg tega je treba zakonsko urediti tudi situacijo tistih oseb, ki
               jim preneha delovno razmerje pri Evropski uniji in se vrnejo v Republiko
               Slovenijo.</p>
               <p>Predlog zakona o prenosu pokojninskih pravic ureja to stanje in daje pravno podlago
               za prenos prispevkov, plačanih v pokojninsko zavarovanje v Republiki Sloveniji pred
               nastopom delovnega razmerja v Evropski uniji, v pokojninski sistem Evropske unije. V
               primeru prenehanja zaposlitve pri institucijah, organih, uradih ali agencijah
               Evropske unije in vrnitve v Republiko Slovenijo pa daje možnost prenosa sredstev iz
               pokojninskega sistema Evropske unije v pokojninski sistem Republike Slovenije.
               Načela, na katerih temelji ta zakon, se ne razlikujejo od slovenskega pokojninskega
               sistema, najbolj izrazito pa sta zastopani načeli vzajemnosti in solidarnosti.
               Potrebna finančna sredstva bodo zagotovljena iz prihodkov od prispevkov Zavoda za
               pokojninsko in invalidsko zavarovanje, če pa bodo odhodki presegli prihodke, se bodo
               potrebna sredstva zagotovila iz državnega proračuna.</p>
               <p>Kot sem dejal, v Poslanskem klubu LDS predlog zakona podpiramo. Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Marijan Križman bo predstavil stališče Poslanske skupine Socialnih
               demokratov. Prosim.</p>
            </sp>
            <sp who="SDZ5:KrižmanMarijan">

               <speaker>MARIJAN KRIŽMAN:</speaker>

               <p>Hvala, gospod podpredsednik. Dober dan želim vsem skupaj! Spoštovane kolegice in
               kolegi!</p>
               <p>Pred nami je še en zakon, ki politično ni posebej zanimiv, je pa kljub temu pomemben.
               Zakon o prenosu pokojninskih pravic pomeni prenos zakonodaje Evropske unije,
               konkretneje kadrovskih predpisov v slovenski pravni red. V tem trenutku slovenska
               zakonodaja na tem področju namreč ni urejena s pravnim redom Evropske unije, saj
               osebam, ki so v Sloveniji že dopolnile zavarovalno dobo v okviru pokojninskega
               zavarovanja ali pridobile druge pokojninske pravice, ne omogoča prenosa pravice v
               pokojninski sistem Evropske unije. Z vidika priznavanja pokojninskih pravic je
               neurejena tudi situacija tistih oseb, ki jim preneha delovno razmerje pri
               instituciji, organu, uradu ali agenciji EU in se vrnejo v Slovenijo. Veljavna
               zakonodaja namreč ne določa način preračunavanja pravic v kapitalske zneske, ki bi
               bili predmet prenosa v pokojninski sistem EU. Prav tako ne omogoča prenosa aktuarske
               vrednosti pokojninskih pravic v slovenski pokojninski sistem, saj ne obstajajo pravne
               podlage, ki bi omogočale pretvorbo takšnih vrednosti v pravice iz naslova
               pokojninskega in invalidskega zavarovanja. Vse to predlagani zakon ustrezno ureja in
               je s tega vidika njegovo sprejetje torej nujno.</p>
               <p>V postopku sprejemanja zakona na njegovo vsebino ni bilo pripomb in tudi v Poslanski
               skupini Socialnih demokratov se z vsebino zakona v celoti strinjamo in ga bomo zato z
               glasovanjem tudi podprli.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Marijan Pojbič, bo predstavil stališče Poslanske skupine Slovenske
               demokratske stranke. Prosim.</p>
            </sp>
            <sp who="SDZ5:PojbičMarijan">

               <speaker>MARIJAN POJBIČ:</speaker>

               <p>Spoštovani!</p>
               <p>Naslov zakona namiguje na zelo pomembno materijo, a vsebina pokaže, da gre le za
               prenos EU zakonodaje. Tudi finančne posledice niso znane, saj je v predlogu zakona
               zapisano, citiram: <q>"Potrebna finančna sredstva bodo zagotovljena iz prihodkov od
               prispevkov zavoda, če pa bodo odhodki presegli prihodke, pa se bodo potrebna sredstva
               zagotovila iz državnega proračuna."</q></p>
               <p>Primerjava z delovanjem trenutne vlade se ponuja sama po sebi. Ambiciozne napovedi, a
               vsebina postane prazna, nesprejemljiva za veliko večino ali kot v tem primeru,
               implementacija EU uredbe. Tudi mnenje Zakonodajno-pravne služba, ki je podala
               pripombe in mnenja k tretjini členov, kaže na trenutno delovanje vlade: hitre, a
               zmedene odločitve brez pravih učinkov. Škoda.</p>
               <p>Po mnenju Poslanske skupine Slovenske demokratske stranke je dr. Svetlik eden izmed
               najbolj aktivnih ministrov, ki poskuša pripravljati pozitivne predloge, a praksa kaže
               drugačne smernice, kot si jih na ministrstvu zamislijo, predvsem pa glas ljudstva
               prevečkrat pokaže rdečo luč, ki pa jo Vlada prepogosto spregleda.</p>
               <p>Ob koncu bi poudaril, da bo Poslanska skupina Slovenske demokratske stranke predlog
               zakona podprla, na Vlado pa apeliramo, naj posluša glas ljudstva, da socialni dialog
               ne ostane le pri besedah, ampak tudi pri dejanjih.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Vito Rožej bo predstavil stališče Poslanske skupine Zares.</p>
               <p>Prosim.</p>
            </sp>
            <sp who="SDZ5:RožejVito">

               <speaker>VITO ROŽEJ:</speaker>

               <p>Hvala za besedo, predsedujoči. Gospa državna sekretarka, kolegice in kolegi.</p>
               <p>Z vstopom Slovenije v Evropsko unijo so za posamezne državljane članic in tudi naše
               nastopile drugačne razmere pri vključevanju v redno delovno razmerje. Z našim
               aktivnim članstvom je veliko število državljanov Slovenije dobilo redno zaposlitev
               tudi v institucijah Evropske unije. Ureditev njihovega statusa in prenosa določenih
               pravic določa uredba Sveta o določitvi kadrovskih predpisov za uradnike in pogojev za
               zaposlitev drugih uslužbencev v Evropski skupnosti ter uvedbo posebnih ukrepov,
               začasno veljavnih za uradnike komisije, s skupnim poimenovanjem Kadrovski predpisi,
               kot je bilo danes že omenjeno. V skladu z njimi je Slovenija dolžna osebam, ki so pri
               nas že dopolnile zavarovalno dobo v okviru pokojninskega zavarovanja ali so že
               pridobile druge pokojninske pravice, zakonsko urediti možnost, da lahko prenesejo te
               pravice v pokojninski sistem Evropske unije. Prav tako je treba zakonsko urediti
               situacijo tistih oseb, ki jim preneha delovno razmerje, ko pri evropskih institucijah
               opravijo svoje mandate in se vrnejo domov. Slovenska zakonodaja za enkrat prenosa teh
               pravic v pokojninski sistem Evropske unije ne omogoča, tudi ne omogoča prenosa pravic
               v slovenski pokojninski sistem, zato je sprejetje tega zakona, ocenjujemo v naši
               poslanski skupini, nujno.</p>
               <p>Bistvo predloga je pravzaprav določitev načina preračunavanja pravic v kapitalske
               zneske, ki bi bili predmet prenosa v evropski pokojninski sistem in omogočanje
               prenosa aktuarske vrednosti pokojninskih pravic v slovenski pokojninski sistem. Le-ta
               temelji na dokladnem, tako imenovanem <q>"pay as you go"</q> sistemu, zato je prenos pravic
               možen zgolj na osnovi pavšalne vrednosti ponovnega nakupa, kar je ena od možnosti, ki
               jo ponuja tudi sodna praksa Sodišča Evropskih skupnosti. Ob tem mogoče ni odveč
               omeniti, če bodo sprejete rešitve, ki so zapisane v novi pokojninski reformi, bodo
               uvedeni neki fiktivni računi po skandinavskih zgledih, bi bilo tudi to preračunavanje
               v bodoče lahko bilo lažje, transparentnejše, preglednejše.</p>
               <p>V Poslanski skupini Zares ob tem poudarjamo, da vpeljava možnosti prenosa
               pokojninskih pravic še vedno temelji na načelu vzajemnosti in medgeneracijske
               solidarnosti, ki sta temelj našega slovenskega pokojninskega sistema.</p>
               <p>Mogoče še opazka, če bi podoben zakon veljal tudi v nekdanji federaciji, potem danes
               ne bi slišali razprav, kot jih je bilo pri prejšnji točki dnevnega reda slišati iz
               klopi opozicije; nerazumevanje pravic, ki izhajajo iz socialnega zavarovanja in
               obveznosti, ki jih posamezne države in posamezni pokojninski sistemi imajo do ljudi,
               ki so na področju, kjer ti sistemi pokrivajo socialno zavarovanje delali in vanje
               tudi prispevali.</p>
               <p>Z uveljavitvijo tega zakona o prenosu pokojninskih pravic pa je seveda treba tudi
               opozoriti, da je možno opraviti le en prenos v sistem pokojninskega zavarovanja pri
               Evropski uniji in en prenos pokojninskih pravic v pokojninski sistem držav članic,
               torej tudi v Slovenijo.</p>
               <p>Zaradi vsega navedenega bomo v Poslanski skupini Zares - nova politika ta predlog
               zakona podprli.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Janez Ribič bo predstavil stališče Poslanske skupine Slovenske ljudske
               stranke.</p>
            </sp>
            <sp who="SDZ5:RibičJanez">

               <speaker>JANEZ RIBIČ:</speaker>

               <p>Hvala, gospod predsedujoči. Spoštovana gospa državna sekretarka, poslanke in
               poslanci!</p>
               <p>V Poslanski skupini Slovenske ljudske stranke menimo, da predlog zakona posega ne na
               zelo občutljivo področje, saj se zavedamo, da s prenosom pokojninskih pravic iz
               našega pokojninskega sistema lahko še dodatno oslabimo že tako prazno pokojninsko
               blagajno. Predlog daje pravno podlago v skladu s kadrovskimi predpisi za prenos
               prispevkov, plačanih v pokojninsko zavarovanje v Sloveniji in določa izračun sredstev
               posameznika, ki se prenašajo v pokojninskem sistemu Evropske unije. Vsak upravičenec
               do prenosa pokojninskih pravic se lahko odloči tudi za prenos sredstev, ki jih ima na
               računu dodatnega pokojninskega zavarovanja v Republiki Sloveniji. Po prenosu sredstev
               pa v Sloveniji več ne more uveljavljati pravic iz obveznega pokojninskega in
               invalidskega zavarovanja. Vlada v svojem mnenju oziroma odgovoru Državnemu svetu
               sicer zatrjuje, da se pri prenosu upoštevajo vsa temeljna načela na katerih temelji
               veljavni pokojninski sistem v Republiki Sloveniji: načelo vzajemnosti in
               solidarnosti, odgovornosti države, delodajalcev in osebne odgovornosti zavarovancev,
               ki za uresničevanje tega sistema zagotavljajo potrebna finančna sredstva.</p>
               <p>Nadalje Vlada zatrjuje, da se s predlaganim zakonom zagotavlja uresničitev teh načel
               in njihovih posledic, najbolj izrazito pa načel vzajemnosti in solidarnosti. Nikjer
               pa Vlada ne pojasni in ne utemelji, kako in s čim se zagotavlja izvajanje teh načel
               pri prenosu pravic.</p>
               <p>V zakonu bi po našem mnenju morali bolj določno določiti tudi vsebino
               administrativnega dogovora glede ukrepov, potrebnih za izvajanje tega zakona, kot so
               obrazci, potrdila, predvsem pa je pomembna določitev organov za zvezo ter druge
               podrobnosti glede izmenjave podatkov, ki so potrebne za izvajanje tega zakona. Zakon
               sicer na drugi strani ureja tudi možnost prenosa pokojninskih pravic iz sistema
               Evropske unije v pokojninski sistem Republike Slovenije za osebe, ki jim je prenehala
               zaposlitev v Evropski uniji in se vključujejo v obvezno pokojninsko in invalidsko
               zavarovanje v Republiki Sloveniji.</p>
               <p>Poslanska skupina Slovenske ljudske stranke predlog zakona podpira. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod Franc Jurša v imenu Poslanske skupine DeSUS.</p>
            </sp>
            <sp who="SDZ5:JuršaFranc">

               <speaker>FRANC JURŠA:</speaker>

               <p>Hvala lepa za besedo, gospod podpredsednik. Lep pozdrav državni sekretarki, kolegicam
               in kolegom!</p>
               <p>Zakon v naš pravni red implementira pravila kadrovskih predpisov, ki so podlaga za
               realizacijo pravic, povezanih s pokojninskimi pravicami uradnikov, zaposlenih v
               organih, uradih, agencijah in drugih ustanovah Evropske unije. V skladu s temi
               predpisi je Republika Slovenija dolžna osebam, ki so v Republiki Sloveniji že
               dopolnile zavarovalno dobo v okviru pokojninskega zavarovanja ali pridobile druge
               pokojninske pravice, v primeru, da se zaposlijo pri institucijah Evropske unije,
               zakonsko urediti možnost, da lahko prenesejo te pravice v pokojninski sistem Evropske
               unije. Prav tako je treba zakonsko urediti tudi položaj tistih oseb, ki jim preneha
               delovno razmerje pri institucijah Evropske unije in se vrnejo v Republiko Slovenijo.
               Tako jim je treba omogočiti, da prenesejo pokojninske pravice iz sistema Unije v
               pokojninski sistem Republike Slovenije.</p>
               <p>Kadrovski predpisi so v Republiki Sloveniji začeli neposredno veljati z vstopom
               Republike Slovenije v Evropsko unijo, vendar pa prenosi pokojninskih pravic zaradi
               pomanjkanja pravne podlage v konkretnih primerih še niso bili dejansko realizirani.
               Republika Slovenija je zato že bila opozorjena s strani Evropske komisije, da bo, če
               tega področja ne bo primerno uredila, sprožen postopek za ugotavljanje kršitev
               pravnega reda Unije. Ker za omenjene uradnike ne velja enaka praksa priznavanja
               pokojninske dobe, kot velja med državami članicami, saj status zaposlenih v
               institucijah Evropske unije ni povezan s prostim pretokom delavcev in zanje ne
               veljajo pravila o uporabi sistemov socialne varnosti, je jasno, da je tudi to pravno
               dejstvo razlog, da se področje uredi, kot je predlagano.</p>
               <p>Seveda bo v začetni fazi obremenjen tudi naš proračun, saj je iz njega predvideno
               pokrivanje razlike med prihodki in odhodki blagajne ZPIZ. V prihodnjih letih pa se
               predvideva povečanje dotoka finančnih sredstev iz Evropske unije v našo pokojninsko
               blagajno. Tako se bo razlika med odlivi in prilivi v našo blagajno postopoma tudi
               zelo zmanjšala.</p>
               <p>V Poslanski skupini DeSUS menimo, da je dopolnjen predlog zakona ustrezno pripravljen
               in ga bomo tudi podprli. Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. Ker amandmaji k dopolnjenemu
               predlogu zakona niso bili vloženi, zaključujem drugo obravnavo predloga zakona.
               Glasovanje o dopolnjenem predlogu zakona bomo opravili danes v okviru glasovanj, pol
               ure po prekinjeni 8. točki dnevnega reda. S tem prekinjam to točko dnevnega reda.</p>
               <p>Prehajamo na <title>6. TOČKO DNEVNEGA REDA - DRUGA OBRAVNAVA PREDLOGA ZAKONA O
                  SPREMEMBAH IN DOPOLNITVAH ZAKONA O VRTCIH, V OKVIRU REDNEGA POSTOPKA.</title> Predlog
               zakona je v obravnavo zboru predložila Vlada. Besedo dajem predstavniku Vlade za
               dopolnilno obrazložitev predloga zakona. Gospa Alenka Kovšca, državna sekretarka,
               prosim.</p>
            </sp>
            <sp who="SDZ5:KovšcaAlenka">

               <speaker>ALENKA KOVŠCA:</speaker>

               <p>Hvala za besedo. Spoštovani predsedujoči, spoštovane poslanke in poslanci!</p>
               <p>Pred vami je zakon o vrtcih, spremembe in dopolnitve. Rada bi opozorila samo na
               ključne rešitve, ki so predlagane.</p>
               <p>Prva se nanaša na zagotavljanje prostorov za vrtce, in sicer novi 10a. in novi 10b.
               člen. 10a. člen omogoča ureditev prostora vrtca v nenamenskih stavbah brez spremembe
               namembnosti objektov. 10b. pa določa za vse faze prostorskega načrtovanja v občini
               kot tudi financiranje izgradnje vrtca, kadar je investitor zasebnik.</p>
               <p>V dislociranih enotah vrtca, z enim oddelkom, se določa 6- urna hkratna prisotnost
               vzgojitelja in pomočnika vzgojitelja, kar dodaja novo vrednost in novo kvaliteto dela
               v dislociranih enotah.</p>
               <p>Tretjič. Poenostavlja se postopek vključevanja otrok v vrtce v primeru, ko je prostih
               mest premalo. Poenostavljeno je dopolnjevanje vlog staršev po elektronski pošti,
               telefonu ali celo ustno, objava prednostnega vrstnega reda in čakalnega seznama na
               spletni strani vrtca. Poenostavlja se vročanje obvestil in drugih odločitev vrtca
               staršem, navadna pošta in elektronska pošta. Za občine, ki so ustanoviteljice več
               vrtcev, kot na primer velike mestne občine, pa se določa potek enotnega vpisa v vse
               vrtce.</p>
               <p>Četrtič. Določa se javna objava podatkov o varuhih predšolskih otrok na spletni
               strani ministrstva.</p>
               <p>Petič. Poenostavlja se vodenje evidenc otrok v vrtcih z vidika načela sorazmernosti
               zbiranja osebnih podatkov.</p>
               <p>Šestič. V zakonu se povzemajo določbe Zakona o financiranju vzgoje in izobraževanja,
               s katerim se dokončno ureja delovnopravni položaj strokovnih delavcev, na katere je
               vplivala nova šolska zakonodaja z dne 16. marca 1996.</p>
               <p>Povemo še, da so bili v pripravo zakona ves čas vključeni predstavniki Skupnosti
               vrtcev Slovenije in Združenja ravnateljic in ravnateljev vrtcev Slovenije ter obeh
               reprezentativnih združenj občin, Skupnosti občin Slovenije in Združenja občin
               Slovenije. Tudi sindikati so podprli navedeni predlog, zato pričakujemo, da bi ga
               podprli tudi poslanci. Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Predlog zakona je obravnaval Odbor za kulturo, šolstvo, šport in mladino kot matično
               delovno telo. Besedo dajem predsednici gospe mag. Majdi Potrata za predstavitev
               poročila odbora.</p>
            </sp>
            <sp who="SDZ5:PotrataMajda">

               <speaker>MAG. MAJDA POTRATA:</speaker>

               <p>Hvala za besedo, gospod podpredsednik. Spoštovani, gospe državni sekretarki, poslanke
               in poslanci!</p>
               <p>Odbor za kulturo, šolstvo, šport in mladino je Predlog zakona o spremembah in
               dopolnitvah Zakona o vrtcih obravnavan po rednem postopku, obravnaval na 16. seji 8.
               aprila letos. Zakonodajno-pravna služba je predloženi zakon preučila z vidika
               skladnosti z Ustavo in pravnim sistemom ter z zakonodajno-tehničnega vidika in dala
               pripombe k 12 členom. Komisija Državnega sveta za kulturo, znanost, šolstvo in šport
               je v svojem mnenju predlog zakona podprla, podprla pa je tudi opozorilo Skupnosti
               vrtcev Slovenije, da je treba z novelo zakona uskladiti pravilnik o normativih in
               minimalnih tehničnih pogojih za prostor in opremo vrtca in pripombo občine Domžale o
               nedopustnosti rezervacij za otroke, ki bodo šele med letom izpolnili pogoje za vstop
               v vrtec.</p>
               <p>Odboru so bila posredovana še mnenja občine Domžale, Mestne občine Ljubljana, občine
               Gorenja vas-Poljane in predlogi Skupnosti občin Slovenije. Amandmaje so vložile štiri
               poslanske skupine, in sicer Socialnih demokratov, Zares, DeSUS in LDS k osmim členom
               zakona in Poslanska skupina Slovenske demokratske stranke k dvema členoma zakona.</p>
               <p>Pri delu odbora so sodelovali predstavniki predlagatelja, to se pravi Ministrstva za
               šolstvo in šport, v njegovem imenu minister za šolstvo in šport, dr. Igor Lukšič in
               direktor Direktorata za vrtce in osnovno šolo Boris Črnilec, ter predstavnica
               Zakonodajno-pravne službe Nataša Voršič.</p>
               <p>Predstavnik predlagateljev je uvodoma podal dopolnilno obrazložitev k predlogu
               zakona, povedal, da se bo s sprejetjem novele izboljšala kakovost postopkov za vpis
               in sprejem otrok v vrtec, občine bodo lahko učinkoviteje zagotavljale prostore za
               potrebe vrtca, poenostavile se bodo evidence, ki jih vodijo vrtci, omogočeno pa bo
               tudi javno-zasebno partnerstvo pri njihovi gradnji. Predstavnica Zakonodajno-pravne
               službe je povedala, da je večina njihovih pripomb upoštevana v vloženih amandmajih
               koalicije, na manjše korekcije in vsebinske premisleke pa je opozorila pri posameznih
               členih.</p>
               <p>V okviru razprave o posameznih členih so člani in članice odbora ter drugi vabljeni
               največ pozornosti namenili določbam 2. in 6. člena novele in k njima vloženim
               amandmajem. Razprava je potekala predvsem o problematiki v zvezi s prostori vrtcev v
               nenamenskih stavbah in o načinu vročanja obvestila o sprejemu otroka v vrtec oziroma
               o njegovi uvrstitvi na čakalni seznam. Glede zagotavljanja dodatnih prostorov je bila
               podprta rešitev o uporabi nenamenskih prostorov. Drugi razpravljavci so menili, da je
               treba dovolj zgodaj načrtovati prostore za vrtce, seveda pa so jih zanimali tudi
               stroški, ki jih imajo starši z varstvom tistih otrok za katere ni prostora v vrtcu.
               Pri razpravi o načinu vročanja pa je predstavnica Zakonodajno-pravne službe
               opozorila, da novela določa drugačen način vročanja odločbe, kot je to določeno v
               Zakonu o splošnem upravnem postopku. Del razpravljavcev je tako rešitev podpiralo,
               drugi del razpravljavcev pa je menil, da bi bila za pošiljanje odločb priporočena
               pošta bolj primerna kot navadna in naj se postopki še naprej vodijo po Zakonu o
               upravnem postopku.</p>
               <p>Po končani razpravi o posameznih členih predloga zakona in vloženih amandmajih je
               odbor sprejel amandmaje: prvi amandma k 2. členu, tretjemu, drugi amandma k 4. členu,
               k 5., 6., prvi in drugi amandma k 8. členu in amandma k 9. in 11. členu. Ni sprejel
               amandmajev Poslanske skupine SDS. Umaknjena sta bila dva amandmaja. Odbor je sprejel
               tudi tri amandmaje in na podlagi razprave in sprejetih amandmajev je bil pripravljen
               dopolnjeni predlog zakona, ki ga posredujemo članicam in članom parlamenta in
               priporočamo v sprejetje. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Sledi predstavitev stališč poslanskih skupin. Besedo ima gospod Ljubo Germič v imenu
               Poslanskega kluba LDS.</p>
            </sp>
            <sp who="SDZ5:GermičLjubo">

               <speaker>LJUBO GERMIČ:</speaker>

               <p>Hvala za besedo, gospod podpredsednik. Še enkrat lep pozdrav!</p>
               <p>Danes je splošno sprejeto strokovno stališče, da kakovostna predšolska vzgoja vrtcev
               pozitivno vpliva na razvoj in učenje predšolskih otrok. Vrtec otrokom nudi drugačne
               izkušnje, kot jo družina ali neorganizirano privatno varstvo. Eden pomembnejših
               ciljev organiziranja predšolske vzgoje je prav dopolnjevanje družinske vzgoje. Ker se
               starši vedno bolj zavedajo pomena vključenosti svojih otrok v vrtce, jih velika
               večina želi, da so otroci v vrtcu. Brez lažne skromnosti pa lahko tudi rečemo, da so
               naši vrtci kadrovsko, strokovno in vsebinsko eni boljših v Evropski uniji. Delež
               predšolskih otrok, ki so vključeni v različne oblike organiziranega varstva in
               programe predšolske vzgoje, se v zadnjih letih pri nas povečuje. Tako je bilo po
               podatkih statističnega Urada Republike Slovenije v šolskem letu 2008/2009 v vrtce
               vključenih že 70% otrok ustrezne starosti. Slovenija se tudi približuje barcelonskim
               ciljem, to je 90% vključenih otrok v drugem starostnem obdobju.</p>
               <p>Slovenska zakonodaja je že v osnovi iz leta 1995 sledila cilju, da družinam z
               raznoliko ponudbo omogoči, da izbirajo med različnimi vrtci in programi, kot pravi
               bela knjiga iz leta 1995. Pomembna cilja sta tudi zagotoviti demokratično organiziran
               sistem javnih vrtcev, ki so dostopni vsakemu predšolskemu otroku, ter ohraniti in po
               potrebi širiti kakovostno mrežo javnih vrtcev.</p>
               <p>Spremembe zakona, ki so pred nami, so namenjene nadaljnjemu uresničevanju ciljev na
               področju predšolske vzgoje, zato ga v Poslanskem klubu LDS podpiramo. Ker se je v
               zadnjih letih povečalo število rojstev, spremembe je povzročila tudi ureditev o
               brezplačnem vrtcu za drugega otroka, je v mnogih lokalnih okolij prišlo do
               pomanjkanja prostih mest v vrtcih. Zato se z novelo zakona poskuša olajšati položaj
               lokalnim skupnostim pri iskanju novih kapacitet za oddelke vrtcev. Tako bo lahko po
               novem občina prostore vrtcev zagotovila v stavbah, ki niso zgrajene za namene vrtcev,
               če je zanje že izdano uporabno dovoljenje, prav tako pa tem prostorom ne bo treba
               spreminjati namembnosti za opravljanje dejavnosti predšolske vzgoje. V njih bo
               dovoljeno odpreti največ dva oddelka vrtca. Dva oddelka v stavbi pomenita, da za
               njihovo obratovanje ni treba izvajati večjih del na področju instalacij, ni potrebno
               zagotovitev dodatnih parkirnih mest za starše in drugo, kar pomeni, da gre za še
               sprejemljiv vpliv na okolico. Več od tega pa bi lahko potegnilo za seboj določene
               težave; v skladu z določenim vplivom na okolico bi bilo treba pridobiti spremembo
               namembnosti objekta, s tema pa bi se porušilo bistvo rešitve, ki ga predlaga
               ministrstvo. Lažja možnost pridobivanja lokacij za nove oddelke pa ne pomeni, da se
               lokalne skupnosti lahko izognejo odgovornosti za gradnjo novih vrtcev. Ravno z novelo
               zakona se nalaga lokalnim skupnostim, da morajo v izvedbenem delu občinskega
               prostorskega načrta opredeliti površine, namenjene dejavnosti predšolske vzgoje, v
               nadaljevanju pa tudi gradnja novih kapacitet glede na potrebe.</p>
               <p>V Poslanskem klubu LDS bi želeli poudariti še druge dobre rešitve v noveli. Tako 3.
               člen zagotavlja uspešno izvajanje kurikuloma za vrtce iz leta 1999 v krajšem
               programu, ki ga bodo izvajal lahko vzgojitelj otrok, prav tako pa zagotavlja
               sočasnost navzočnosti učitelja in pomočnika vzgojitelja vsaj za šest ur oddelka v
               vrtcu, ki se nahaja na ločeni lokaciji.</p>
               <p>Prednost prinaša tudi bolj jasno zapisane določbe glede vpisa otrok v vrtec, pa tudi
               umeščanja otrok na sezname ter obveščanje staršev. Delno tudi poenostavlja obveščanje
               staršev ter s tem zmanjšuje stroške vrtcev, pri tem pa na nov postopek ne zmanjšuje
               pravne varnosti strank v postopkih.</p>
               <p>Podpiramo rešitev, ki so jo občine že nekaj časa pričakovale. Tako zakon uvaja sistem
               enotnega vpisa otrok v vrtec, ki jo izvajajo javno službe, torej vrtci, kjer je
               ustanoviteljica občina, in tam, kjer gre za vrtec s koncesijo. Z današnjo novelo
               zakona o vrtcih pa končno urejamo status nekaterim strokovnim delavcem v vrtcih, ki
               so po stari zakonodaji dosegali izobrazbeno stopnjo za posamezno delovno mesto, po
               novi zakonodaji pa ne. Za zagotovitev njihovega delovnopravnega položaja se sedaj
               vnaša sprememba v zakon o vrtcih, podobno kot je bilo to urejeno za učitelje z
               določbo, vnesemo v ZOFVI.</p>
               <p>V Poslanski skupini LDS bomo podprli vložen koalicijski amandma, ne podpiramo pa
               amandmajev, ki jih je vložila Poslanska skupina SDS. Ne podpiramo zakonske rešitve,
               da bi otroci, ki ne dobijo mesta v vrtcih, prejemali s strani lokalnih skupnosti
               denarno nadomestilo. Ker je predšolska vzgoja v pristojnosti lokalne skupnosti, le-te
               seveda smejo same odločiti, ali bodo dale takšno nadomestilo ali ne, država ne more
               nalagati takšne rešitve lokalni skupnosti.</p>
               <p>Rešitev pa je sporna predvsem z vidika pomena institucionalne vzgoje otrok. Občine bi
               s tem lahko odvrnili za gradnje novih vrtcev, saj bi bilo bolj enostavno dati staršem
               denar, kot pa graditi nove vrtce. To pa je v nasprotju z vsem strokovnim znanjem in
               vedenjem o pomenu institucionalnega varstva. Takšnega pristopa pa v LDS-u ne
               podpiramo. Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospa mag. Andreja Rihtar v imenu Poslanske skupine Socialnih demokratov.
            </p>
            </sp>
            <sp who="SDZ5:RihterAndreja">

               <speaker>ANDREJA RIHTER:</speaker>

               <p>Lepo pozdravljeni! Spoštovani gospod podpredsednik, državna sekretarka, kolegice in
               kolegi!</p>
               <p>Poslanska skupina Socialnih demokratov bo podprla predlog novele zakona o vrtcih.
               Temeljni cilj predloga je ustvariti pogoje za vključitev čim večjega števila otrok v
               institucionalizirane programe predšolske vzgoje. Številni domači in tuji strokovnjaki
               namreč ugotavljajo, da vključenost otrok v vrtce pozitivno vpliva na razvoj socialnih
               kompetenc, izboljša, pripravljenost na obvezni del izobraževanja ter vpliv na
               doseganje boljših rezultatov v nadaljevanju šolanja. Obiskovanje vrtca lahko
               nadomesti tudi morebitne primanjkljaje v razvoju in znanju, ki so posledica manj
               spodbudnega okolja, iz katerega ti otroci tudi prihajajo.</p>
               <p>Število otrok, vključenih v vrtce, se v zadnjih letih pri nas povečuje. Tako se je
               delež otrok vključenih v predšolsko vzgojo med letom 2000 in 2009 povečal za skoraj
               14%. Spodbudnemu trendu, ki je posledica povečanega naravnega prirastka in pozitivnih
               ukrepov države, žal niso sledile investicijske aktivnosti nekaterih lokalnih
               skupnosti, povezanih z državo. Prostorska stiska v vrtcih se je v vsej razsežnosti
               pokazala minulo jesen, ko je po prvih vpisih na čakalnih seznamih še vedno ostalo kar
               nekaj tisoč otrok. Problematika torej terja hitro ukrepanje, ki pa ne sme biti razlog
               za morebitno odstopanje od uveljavljene kvalitete predšolske vzgoje pri nas, zato je
               Vlada pripravila predlog zakona, ki bo omogočil, da bodo lahko programi predšolske
               vzgoje potekali tudi v stanovanjskih in drugih objektih, brez da bi o tem morali
               spreminjati namembnost. Pri tem je treba posebej poudariti, da bodo to dislocirane
               enote matičnega vrtca z največ dvema oddelkoma, ki bosta delovala pod enakimi
               kadrovskimi in prostorskimi zahtevami kot velja za katerikoli drugi vrtec. S ciljem,
               da bi se v bodoče izognili neustreznem načrtovanju prostorskih pogojev predšolske
               vzgoje. Predlog občinam tudi nalaga, da mora pri pripravi prostorskih načrtov
               predvidevati prostore za dejavnost predšolske vzgoje, tako ne bomo več priča
               dolgotrajnemu iskanju primerne umestitve vrtca v okolje lokalne skupnosti, saj bo
               vrtec že predhodno predviden v prostorskem aktu občine.</p>
               <p>Ustvarjanje zakonske podlage za večjo vključenost otrok v predšolsko vzgojo pa je le
               ena izmed pomembnih novosti, ki jih prinaša predlog novele. Med njimi je zagotovo
               treba poudariti še enostavnejši in preglednejši postopek vpisa otrok v vrtec. Tako je
               predlagano skrajšane roka za odločanje o pritožbi in pocenitev stroškov, ki jih imajo
               vrtci v zvezi s postopki vpisa. Predlog sledi tudi težnjam po povečanju kvalitete
               predšolske vzgoje, tako bo po novem krajše programe vrtcev izvajal le vzgojitelj, ne
               pa tudi pomočnik vzgojitelja, kot je veljalo do sedaj.</p>
               <p>Zato, kot rečeno, bo Poslanska skupina Socialnih demokratov Predlog sprememb in
               dopolnitev Zakona o vrtcih ter tudi amandma koalicijskih poslanskih skupin podprla,
               saj omogoča nadaljnjo rast deleža vključenosti otrok v vrtec ter hkrati zagotavlja
               kvalitetno izvajanje programov predšolske vzgoje pri nas.</p>
               <p>Iz razlogov, ki jih bomo verjetno navedli tudi v razpravi, pa ne moremo podpreti
               amandmajev Poslanske skupine Slovenske demokratske stranke. Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod Darko Menih, v imenu Poslanske skupine SDS.</p>
            </sp>
            <sp who="SDZ5:MenihDarko">

               <speaker>DARKO MENIH:</speaker>

               <p>Spoštovani prisotni, vsem prav lep pozdrav!</p>
               <p>Predlog zakona o spremembah in dopolnitvah Zakona o vrtcih <stage>(
                  EPA 882
               /V)</stage> - zakon je bil sprejet leta 1996 in do sedaj štirikrat noveliran. Odpravljene
               so bile pomanjkljivosti, ki so jih predlagale občine kot ustanoviteljice in tudi sami
               vrtci.</p>
               <p>Poglavitni cilj predlaganega zakona je zagotovitev nadaljnje kakovosti predšolske
               vzgoje v javnih vrtcih in povečanje dostopnosti predšolske vzgoje, ki je še posebej
               otežena v okoljih, kjer se srečujejo s povečanim priseljevanjem in s tem povezano
               demografijo. Zato zakon vsebuje posebno poglavje, v katerem se opredeljuje
               zagotavljanje zmogljivosti vrtcev. Predlog zakona omogoča učinkovitejše zagotavljanje
               prostorov za potrebe vrtca, največ dva oddelka otrok se lahko organizirata tudi v
               enostavnejših objektih, stavbah, kot so s klasifikacijo vrste objektov uvrščene v
               skupino upravnih, pisarniških, stavb splošnega družbenega pomena, stavb za kulturo in
               razvedrilo ter stavb za zdravstvo, za katero je že izdano uporabno dovoljenje in zato
               ni potrebna sprememba namembnosti. Predlagamo, da se lahko glede na potrebe
               organizira več oddelkov kot samo dva.</p>
               <p>V predlogu zakona se občinam nalaga obveznost prostorskega načrtovanja vrtcev pri
               načrtovanju dejavnosti v prostoru, kar zagotavlja pravočasno načrtovanje vrtcev.
               Natančneje se opredeljuje postopek, ki ureja vpis in sprejem otrok v vrtec, kadar je
               v vrtcu premalo prostih mest za vse otroke. Praksa je pokazala, da je treba
               poenostaviti, skrajšati in poceniti izpeljavo postopkov ob zagotovitvi nezmanjšane
               pravne varnosti pravic staršev. Poenostavljajo se evidence, ki jih vodijo v vrtcih,
               tako da se podatki zbirajo z vidika spoštovanja načela sorazmernosti, torej le v
               obsegu, ki je potreben glede poteka postopka vpisa in vključitve v vrtec. Vrtec
               vzpostavi evidenco vpisanih in evidenco vključenih otrok. Podatke zbira vrtec na
               podlagi privolitev staršev. Spremenjen je pogoj starosti za sprejem otroka v vrtec,
               ki je sedaj najmanj 11 mesecev. Nova odločba omogoča vrtcu, da lahko sprejme otroka
               takoj, po izteku starševskega dopusta oziroma morebitnega naknadnega dopusta za
               varstvo in nego otroka. Zakon ne prinaša bistvenih lastnosti in ne rešuje temeljnega
               problema dejanske zagotovitve prostih mest za otroke, ki potrebujejo vrtec, saj v
               ničemer ne zavezuje občin, da uresničijo svoje prostorske plane in zgradijo oziroma
               drugače zagotovijo prostor.</p>
               <p>Čudno je, da Ministrstvo za šolstvo in šport ni vključilo ukrepa subvencije tistim
               staršem rezidentom, ki niso dobili prostora za otroke v vrtcu, ker občina ni
               zagotovila dovolj prostih mest. Taka rešitev uvaja načelo enakosti, saj sedaj
               nekatere občine, ki ne morejo zagotoviti dovolj prostih mest v vrtcih, staršem,
               katerih otrok ni dobil mesta v vrtcu, že ponudijo denarno nadomestilo v višini
               prispevka občine za tega otroka v vrtcu.</p>
               <p>Zakon s pretirano gostobesednostjo samo razteguje obstoječe člene, ki se nanašajo na
               postopek vpisa, saj obstoječi zakon že vsebuje vsa temeljna in potrebna določila.
               Tako so nova določila samo preslikava Zakona o upravnem postopku, v skladu s katerim
               se vpis tudi vodi oziroma se preslikava določil predpisov, ki urejajo socialno
               varnost in položaj družine. Takšno preslikavanje je nesmiselno, ker bo moral Zakon o
               vrtcih vselej slediti spremembam citiranih predpisov. Prav tako ta zakon s pretirano
               gostobesednostjo govori o centralnem vpisu, čeprav je ta že rešen v spremembah zakona
               iz leta 2008 in je del spremembe 20. člena.</p>
               <p>Kljub zavrnitvi amandmajev SDS bomo predlagani zakon podprli.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala.</p>
               <p>Besedo ima gospod Vito Rožej v imenu Poslanske skupine Zares.</p>
            </sp>
            <sp who="SDZ5:RožejVito">

               <speaker>VITO ROŽEJ:</speaker>

               <p>Hvala za besedo, predsedujoči. Spoštovani, gospod minister, državna sekretarka,
               kolegice in kolegi!</p>
               <p>Peto novelo zakona o vrtcih sprejemamo predvsem, zaradi odpravljanja pomanjkljivosti,
               ki otežujejo delo tako občinam kot ustanoviteljicam vrtcev kot tudi samim vrtcem.
               Predlagane spremembe obsegajo optimalen okvir rešitev znotraj veljavnega
               zagotavljanja predšolske vzgoje v vrtcih.</p>
               <p>Največji problem, s katerim se v občine v zadnjih letih spopadajo, je seveda
               pomanjkanje mest v vrtcih kot posledica uvedbe brezplačnega vrtca za drugega in vse
               nadaljnje otroke ter morda tudi za kanček višje rodnosti. Zato se nam predlog, da se
               omogoči delovanje največ dveh oddelkov vrtcev v enostanovanjskem objektu ali stavbi,
               za katero je že izdano uporabno dovoljenje in zato ni potrebna sprememba namembnosti,
               zdi nadvse primeren in potreben. Če bi v takšnih stavbah želeli organizirati več kot
               dva oddelka, bi bila za to potrebna tudi sprememba stanovanjskega zakona in še celo
               drugi zapleti bi se, verjetno da, s tem pojavili, da ne govorim o času, ki je
               potreben za to, da bi zakonodajo spremenili. Torej je to, kot prej rečeno, znotraj
               veljavnega sistema optimalni okvir, ki se ga je dalo s tako spremembo zakona doseči,
               s tem, ko se bo na ta način po ocenah predlagateljev organizirala dobra tretjina teh
               oddelkov v že obstoječih nenamenskih objektih, pri čemer zaradi omejitve na največ
               dva oddelka ne bo potrebno izpeljati postopkov spremembe namembnosti prostorov, bomo
               lahko hitro in učinkovito pridobili nova mesta, ob tem prihranili, po ocenah,
               približno pol milijona evrov na letni ravni. Za zagotovitev boljše dostopnosti vrtcev
               pa bodo občine kot ustanoviteljice v prihodnje morale pravočasno načrtovati vrtce
               oziroma površine za dejavnost predšolske vzgoje, kar do sedaj niso bile obvezane. Vsi
               vemo, da je v zadnjih letih, desetih, morda petnajstih letih, so kot gobe po dežju
               rastla nova stanovanjska naselja, v katerih pa vrtcev ni bilo v načrtu. To seveda ni
               izjema, saj po drugi strani morda tudi ekoloških odtokov ni bilo in še kaj drugega bi
               se našlo, kar je za neko infrastrukturo in kakovost bivanja nujno. Tako mnogi, ki so
               se priselile v ta naselja, čutijo to zdaj, ko otrok nimajo kam vpisati.</p>
               <p>Tako za starše kot za same vrtce bo dobrodošla predvsem sprememba, ki uvaja
               enostavnejši in preglednejši postopek: na eni strani bodo vrtci razbremenjeni
               nepotrebnih administrativnih postopkov in stroškov, po drugi strani pa se staršem
               zagotavlja pravno varnost pri obravnavanju in odločanju o vlogah za vpis otrok v
               vrtec, tudi v primeru, ko je - in ponavadi je temu tako - v vrtec vpisanih več otrok,
               kot je prostih mest. Velja pa to, seveda, tako za tiste vrtce v javni mreži, kot za
               tiste s koncesijo. Obžalovati je mogoče to, da zakon v določenih določbah ni
               smelejši, čeprav so seveda mnenja bila tukaj tudi drugače izražena; stvari, kot so
               centralna evidenca za različne vrtce v občinah, ki imajo več vrtcev, sedaj ne
               funkcionirajo in tudi po tej spremembi še eno leto ne bodo mogoče, kljub temu seveda
               se bodo, verjamem da, občine ustanoviteljice in vrtci trudili, da bi čim manj otrok,
               če sploh kateri, ostali brez - skratka, da bi vsi dobili mesta v vrtcih.</p>
               <p>Kar se pa tiče denarnih nadomestil, ki bi jih sprejemali tisti starši, ki otrok ne bi
               mogli vključiti v vrtce, - in ne, da zakon ne zavezuje občin, da v resnici zgradijo
               vrtce -, je seveda treba spomniti, da je skrb za varstvo otrok izvorna pristojnost
               občine in tega se mora zavedati vsaka občinska oblast in vsak župan. Glede na
               dejstvo, da so, recimo, letos lokalne volitve, bodo, verjamem, že sami občani in
               občanke znali presoditi, kateri je tisti župan, ki pravilno rešuje to stisko, kateri
               je ne, ali je upravičeno, da se dodeljuje občinske pomoči tistim, ki otroke niso
               mogli vpisati v vrtec, ali bi morda veljalo to stvar reševati na nek drug način.
               Mislim, da država tukaj v te pristojnosti občin ne sme posegati, bodo pa letos jeseni
               posegli tisti, ki to smejo in ne samo, da smejo, tudi morajo.</p>
               <p>V Poslanski skupini Zares smo mnenja, da so predlagane rešitve v predlogu zakona
               dobre, potrebne in jih bomo zato podprli.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod Janez Ribič v imenu Poslanske skupine SLS.</p>
            </sp>
            <sp who="SDZ5:RibičJanez">

               <speaker>JANEZ RIBIČ:</speaker>

               <p>Hvala za besedo. Spoštovani gospod minister, vsi prisotni!</p>
               <p>V Poslanski skupini Slovenske ljudske stranke se zavedamo problematike prezasedenosti
               vrtcev v Sloveniji in že s tega vidika podpiramo ta predlog, ki bo nastalo situacijo
               vsaj malo popravil. Vemo tudi, da so nekatere občine v precejšnji zagati, ker nimajo
               prostorov oziroma ker niso načrtovale povečanih vrtcev. Da se nastale situacije ni
               dalo predvideti, verjetno ne drži. Vemo pa, da določeni postopki pač potrebujejo svoj
               čas in denar. Vsekakor ni prav, da se odgovornost za reševanje nastalega problema
               prevali na ramena staršev, ki se morajo na koncu mnogokrat posluževati dražjih
               variant zasebnega varovanja otrok. Podpiramo torej predlog, da se omogoči delovanje
               vrtca v enostanovanjskem objektu ali stavbi, ki je v skladu s klasifikacijo vrste
               objektov uvrščena v skupino upravne in pisarniške stavbe, stavbe splošnega družbenega
               pomena, stavbe za kulturo in razvedrilo in stavbe za zdravstvo, za katero je v skladu
               s predpisi o graditvi objektov že izdano uporabno dovoljenje in zato ni potrebna
               sprememba namembnosti.</p>
               <p>Se pa sprašujemo, čemu omejitev na največ dva oddelka in kakšen negativen vpliv na
               okolje bi prinesli trije ali morebiti štirje takšni oddelki. Strinjamo se tudi z
               mnenjem Skupnosti občin Slovenije, da je treba s spremembo Pravilnika o normativih in
               minimalnih tehničnih pogojih za prostor in opremo vrtca omogočiti fleksibilnejšo
               uporabo prostorov, namenjenih za predšolsko vzgojo ter v izjemnih primerih omogočiti
               odstopanje od določenih tehničnih pogojev za prostor, pri čemer pa se kvaliteta
               predšolske vzgoje seveda ne sme zmanjšati.</p>
               <p>Poslanska skupina Slovenske ljudske stranke bo torej podprla predlagane spremembe in
               dopolnitve zakona, ker zagotavljajo več prostora za vrtce in med drugim tudi
               poenostavitev postopka pri vpisu otrok v vrtec, kjer je do sedaj prihajalo do
               prevelikih finančnih in administrativnih obremenitev. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod Matjaž Zanoškar v imenu Poslanske skupine DeSUS.</p>
            </sp>
            <sp who="SDZ5:ZanoškarMatjaž">

               <speaker>MATJAŽ ZANOŠKAR:</speaker>

               <p>Hvala za besedo, spoštovani predsedujoči. Spoštovani gospod minister, državna
               sekretarka, kolegice in kolegi!</p>
               <p>Dovolite, da predstavim stališče Poslanske skupine DeSUS glede Predloga zakona o
               spremembah in dopolnitvah Zakona o vrtcih.</p>
               <p>V poslanski skupini smo soočeni s problematiko, ki jo imajo v tem trenutku mnoge
               slovenske občine. Ta problematika je nastala na podlagi spremenjenega zakona o
               brezplačnem vpisu otrok v institucionalno predšolsko vzgojo in varstvo in tudi na
               podlagi porasta natalitete in demografskih gibanj v Sloveniji. Zato se nam zdi, da je
               Ministrstvo za šolstvo in šport zelo hitro in fleksibilno reagiralo na vse te težave,
               s katerimi bi skozi novelo omenjenega zakona te težave ublažilo lokalnim skupnostim
               in predvsem našim staršem.</p>
               <p>Pomembno je, da je ministrstvo iz prakse ugotovilo, da je treba spremeniti in vnesti
               novele v naslednja področja, kot prvo: odprava oziroma ublažitev težav v zvezi z
               zagotavljanjem mest v vrtcih, torej povečati dostopnost institucionalnega
               predšolskega varstva. Kot drugo: zagotavljanje kakovosti predšolske vzgoje. Pod
               tretje: odprava administrativnih ovir v postopkih vpisa in drugačna ureditev evidenc.
               Kot četrto: zagotovitev izenačitve oziroma enake obravnave strokovnih delavcev, glede
               na priznanje njihove izobrazbene stopnje.</p>
               <p>V Poslanski skupini DeSUS menimo, da je predlog novele ustrezno pripravljen, saj
               sledi temeljnemu cilju oziroma poslanstvu vzgojno-izobraževalne politike predšolske
               vzgoje. Ta je zagotovo v tem, da so uporabniki institucionalnega otroškega varstva in
               vzgoje zadovoljni uporabniki. Namen novele je torej v prvi vrsti namenjen
               izpolnjevanju pričakovanj staršev, tako glede večje dostopnosti kot tudi glede
               zagotavljanja ustrezne kvalitete izvajanih programov.</p>
               <p>Rešitev glede prostorske stiske v slovenskih vrtcih, kot jo predlaga Ministrstvo za
               šolstvo in šport, je po naši oceni zelo dobro premišljena in racionalna poteza, saj
               je nedvomno nastala na podlagi upoštevanja ključnih dejavnikov, ki medsebojno
               vplivajo. Tako je vključeno upoštevanje demografije, vplivov na okolje in
               ekonomičnost vlaganja v nove kapacitete, prav tako pa je moč zaslediti sodelovanje v
               usklajevanju s predstavniki občin, predstavniki staršev in tudi ravnateljev vrtcev.
               To je vrsta novitet, ki jo novela prinaša v spremenjeni zakon in bo zanesljivo, po
               naši oceni - oceni Poslanske skupine DeSUS - bistveno prispevale k reševanju tega
               perečega problema, s katerim se v tem trenutku soočajo slovenske občine.</p>
               <p>Zato bomo v poslanski skupini ta predlog zakona podprli.</p>
               <p>Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Gospod Miran Györek v imenu Poslanske skupine SNS.</p>
            </sp>
            <sp who="SDZ5:GyörekMiran">

               <speaker>MIRAN GYÖREK:</speaker>

               <p>Hvala za besedo, predsedujoči. Kolegice in kolegi!</p>
               <p>Sam zakon o vrtcih, ki ureja predšolsko vzgojo, je bil od leta 1996 že večkrat
               spreminjan oziroma dopolnjevan, kar lahko pomeni tudi, da ni bil dovršeno
               pripravljen, lahko pa tudi, da se spreminjajo določene okoliščine in pogoji pri
               izvajanju zakona, na kar konstantno opozarjajo nekateri vrtci in tudi občine kot
               ustanoviteljice. S tega vidika so predlagane spremembe in dopolnitve nujne in
               utemeljene, kajti glavni namen in cilj spremenjenega zakona sta vsekakor višja
               kakovost predšolske vzgoje v javnih vrtcih kot tudi večja dostopnost predšolske
               vzgoje za starše. Naj naštejem samo nekaj pozitivnih rešitev in utemeljitev dejstev,
               katere v Slovenski nacionalni stranki sprejemamo in potrjujemo njihovo smiselnost.
               Nekaj od teh ste jih že tako ali tako predhodniki navedli, omenili, pa dovolite, da
               jih omenim še enkrat.</p>
               <p>Dostopnost vrtca je še posebej otežena v okoljih, v katerih se srečujejo s povečanim
               preseljevanjem in s tem povezano demografijo, zato je v zakon vključeno posebno
               poglavje, s katerim se opredeljuje zagotavljanje zmogljivosti vrtcev. Cilj
               predlaganega zakona je tudi odprava administrativnih ovir za javne zavode v primeru,
               kadar je vpisanih več otrok, kot je v vrtcu prostih mest. Nadalje s predlaganim
               zakonom se omogoča učinkovitejše zagotavljanje prostorov za potrebe vrtca. V zakon se
               vnaša novo določbo, s katerim se lahko največ dva oddelka otrok organizirata tudi v
               enostanovanjski hiši ali stavbi, za katero je že bilo seveda izdano uporabno
               dovoljenje in je za to tudi primerna zato namembnost. Smiselna je tudi sprememba, s
               katero se občinam nalaga obveznost prostorskega načrtovanja vrtcev pri načrtovanju
               dejavnosti v prostoru. Utemeljen je tudi v predlogu določeni postopek, ki ureja vpis
               in sprejem otrok v vrtec, kadar je v vrtcu premalo prostih mest za vse otroke.
               Rešitev je nujna, ker se v praksi v vrtcih kaže, da je potrebno poenostaviti,
               skrajšati in poceniti izpeljavo teh postopkov ob zagotovitvi nezmanjšane pravne
               varnosti staršev, povezanih z vpisom in vključitvijo otrok v vrtce. Spremembe tudi
               poenostavljajo evidence, ki jih vodijo vrtci, tako da se podatki zbirajo z vidika
               spoštovanja načela sorazmernosti le v obsegu, ki je potreben glede poteka postopka
               vpisa in vključitve v vrtce.</p>
               <p>Temeljni namen Predloga zakona o spremembah in dopolnitvah Zakona o vrtcih je torej
               dograditev dosedanjih določb, na podlagi katerih morajo občine pravočasno zagotoviti
               zadostne zmogljivosti v vrtcih oziroma dodatna prosta mesta, ko se pojavi zadosti
               staršev, ki želijo otroka vključiti v vrtec, vendar občina nima dovolj zmogljivosti,
               ter tudi določb, s katerimi se ureja postopek vpisa in vključitve otrok v vrtec.
               Zakon z vidika spoštovanja načela sorazmernosti zbiranja osebnih podatkov v vrtcih
               opredeljuje dve ločeni evidenci, ki ju vodijo vrtci, in sicer posebej za vpisane
               otroke in posebej za vključene otroke.</p>
               <p>Na osnovi navedenega bomo v Slovenski nacionalni stranki Predlog sprememb in
               dopolnitev Zakona o vrtcih vsekakor podprli. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Končali smo predstavitev stališč poslanskih skupin. Prehajamo na razpravo o členih in
               vloženih amandmajih, ki jih bomo opravili na podlagi pregleda vloženih amandmajev z
               dne 19. 4. 2010. V razpravo dajem 2. člen ter amandmaja Poslanske skupine SDS. Želi
               kdo razpravljati? Še kdo? Prijava teče.</p>
            </sp>
            <sp who="SDZ5:PotrataMajda">

               <speaker>MAG. MAJDA POTRATA:</speaker>

               <p>Hvala za besedo, gospod podpredsednik.</p>
               <p>Slišano iz mnenj poslanskih skupin bo predlog zakona dobil ustrezno podporo. Vloženi
               amandmaji pa kažejo, da se vračamo k razpravi, ki smo jo opravili že na odboru.
               Ponovno sta k 2. členu vložena dva amandmaja, ki sledita temu, kar je Poslanska
               skupina SDS zagovarjala že pri obravnavi na odboru. In tako kot sem v svoji razpravi
               na odboru povedala, da takšnih rešitev ne podpiram, uvodoma, tudi zdaj ne napovedujem
               podpore tema dvema amandmajema.</p>
               <p>Pri tem bi pa rada opozorila na to, da se je vlagateljem amandmajev verjetno storila
               neka neljuba napaka, ker so amandma, govorim pa najprej o prvem amandmaju, vlagali,
               po moje, k osnovnemu besedilu ne pa k dopolnjenemu predlogu zakona. Kajti, dopolnjeni
               predlog zakona ima dva odstavka in tako kot je amandma tu napovedan, pravi, da naj bi
               se črtal zadnji stavek novega 10.a člena. In če bi zdaj to črtali, bi črtali besedilo
               <q>"za stavbe iz prejšnjega odstavka ni potrebna sprememba namembnosti za dejavnost
               predšolske vzgoje"</q>. Jaz domnevam, da predlagatelji tega niso želeli črtati zaradi
               tega, ker če bi to črtali, se pravzaprav pridobitev ali olajšanje postopka za
               pridobitev prostorov za dva oddelka v nenamensko grajenih stavbah izniči. Torej je to
               popolnoma nesmiselno, hkrati pa je videti iz tega, da predlagatelji amandmaja
               nasprotujejo samo omejenemu številu oddelkov, ki so v nenamenskih stavbah lahko
               umeščeni.</p>
               <p>Zakaj pa sama zagovarjam tezo o tem, da je v nenamenski stavbi lahko en sam ali
               največ dva oddelka? S kakšnimi zagatami se srečujejo v posameznih občinah v
               posameznih okoljih, zlasti v velikih urbanih okoljih, je jasno. In da je z delovanjem
               vrtčevskih enot v nenamensko zgrajeni stavbi lahko zvezano tudi sprejemanje ali
               nesprejemanje tistih, ki uporabljajo stavbo, je tudi znano dejstvo. Tako so, recimo,
               v Ljubljani prebivalci neke stanovanjske stavbe zavrnili to možnost, da bi lahko bile
               vrtčevske enote umeščene v stanovanjsko zgradbo, ker so menili, da jih bo motilo, ko
               bodo prihajali starši z otroki v vrtec ali ko bodo starši prihajali po otroke.</p>
               <p>Tudi skupina otrok verjetno prinaša v okolje neko novo dinamiko. Sploh smo
               državljanke in državljani te države zelo občutljivi za vse posege v naše življenje,
               eni ne bi šol imeli v svoji bližini, drugi vrtcev, tretji domov za starostnike in
               tako naprej. Zato se mi zdi, da je omejitev na dva oddelka smotrna. Posebej pa jo
               podpiram zaradi tega, ker se mi zdi, da je to začasna rešitev. Demografska gibanja so
               namreč, žal, takšna, da bo po sedanji rasti populacije, ki se vključuje v vrtce,
               pričakovano število rojstev spet upadlo. In tako se lahko s takimi oddelki v občinah
               hitreje prilagajajo dejanskim potrebam. Še bolj pa se mi zdi pomembno to, da je to
               vendarle neke vrste izhod v sili, ki ne more v nobenem primeru nadomestiti načrtov za
               ustrezno gradnjo vrtcev, po možnosti takih, ki bodo tudi energijsko varčni in ki bodo
               tudi sicer sledili sodobnim arhitekturnim zahtevam in tudi vsebini, ki jo vrtci
               imajo.</p>
               <p>Meni se zdi zelo pomembno, da ohranjamo prav to določilo, da pa ne glede na to, da ni
               treba dobiti novega dovoljenja, če ima ta stavba uporabno dovoljenje, da pa je v tem
               členu jasno zapisano, da morajo v takšni stavbi biti upoštevani normativi in
               standardi, ki veljajo sicer za predšolsko vzgojo. To torej ohranja zahtevo po nekem
               ustaljenem zagovarjanju kakovosti in možnosti za delovanje predšolske vzgoje.</p>
               <p>In sedaj bi želela razpravljati še o drugem amandmaju k temu členu istega
               predlagatelja. Tudi ta amandma ponavlja tisto, kar smo na odboru že zavrnili. Namreč,
               da bi starši bili upravičeni do denarnega nadomestila v višini, kot bi imeli otroka
               vpisanega v vrtec. Vem, da v nekaterih občinah, zlasti manjših, že s posebnim odlokom
               ali sklepom občinskega sveta to dejavnost opravljajo in verjetno v višini, kot bi jo
               dobili za otroka v vrtcu, namenjajo denar staršem za tistega otroka, ki v vrtcu
               prostora ni mogel dobiti. Ne morem pristati na to, da bi država oziroma ministrstvo v
               tem primeru ukazalo, da morajo občine to subvencijo plačevati, zaradi tega, ker se v
               državnem zboru vse prevečkrat sliši, kako država nalaga občini, da mora nositi
               finančna bremena za tisto, česar sama noče storiti. Sem pa vneta zagovornica
               odgovornega ravnanja lokalne skupnosti, ki po moje mora svoje osnovno poslanstvo
               opravljati in slediti potrebam po kakovostnem življenju v lokalni skupnosti. Potreba
               po kakovostnem življenju pa narekuje tudi dovolj zgodnje načrtovanje gradnje
               specializiranih, posebnih stavb za otroško varstvo, takšnih stavb, kjer bo tudi
               zagotovljena tudi dovolj visoka igralna površina na otroka - 3 kvadratni metri
               igralnih površin bi morali biti zagotovljeni na otroka. Vrtec bi tudi moral biti
               umeščen v ustrezno okolje, da zagotavlja možnost igranja na prostem, da ne govorimo o
               varnih poteh in še čem.</p>
               <p>Vse te stvari morajo biti zagotovljene, zato sem zagovornica namenskih gradenj stavb
               za predšolsko vzgojo in mislim, da če sledimo gibanju prebivalstva - recimo, sama
               prihajam iz druge največje mestne občine, jaz vem, da se zaradi zagotavljanja
               kakovosti življenja družine selijo v primestne občine. In te primestne občine ne
               morejo biti samo spalno okolje, ampak morajo zagotavljati tudi potrebe mladih družin.
               Zato se mi zdi, da je odgovornost na vodstvih občin, da v primernem času pripravijo
               ustrezne prostorske akte, tudi za to dejavnost in zdi se mi, da bi to bila samo
               potuha občinam, da ne bi starši preveč pritiskali na občinska vodstva, da bi
               zagotavljala ustrezne prostore. Če se ne motim, smo v eni od občin bili priča prav
               uporu civilne iniciative, ki se je zbrala kot pobudnica postavitve vrtca in je od
               lokalne skupnosti zahtevala, da morajo vrtec zgraditi.</p>
               <p>Mislim, da je naloga lokalnih skupnosti, da prisluhne željam in potrebam občank in
               občanov in če govorimo o tem, kje so tiste stvari, ki bi jih morali dobiti občanke in
               občani od svoje lokalne skupnosti, je to zagotovo tudi kakovostna predšolska vzgoja.
               Samo z ustreznimi prostori bomo dosegli barcelonski cilj, ki je za starostno obdobje
               od treh do šestih let 90% vključenost otrok. Zdaj, ko vidim ministra tukaj, se
               spomnim tudi, kako zadovoljen je prišel z obiska na Dunaju, kjer je ugotovil, da je
               vrtec na Dunaju za šestletnike obvezen ravno zaradi vseh teh ugodnih vplivov, ki jih
               predšolska vzgoja ima. S šestim letom se sicer všolajo, ampak v tistem času do vstopa
               v šolo, to leto, pa mora vendarle biti otrok tudi vključen v vrtec, da se lažje na
               šolo pripravi. Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospa Renata Brunskole. Izvolite.</p>
            </sp>
            <sp who="SDZ5:BrunskoleRenata">

               <speaker>RENATA BRUNSKOLE:</speaker>

               <p>Najlepša hvala. Lepo pozdravljeni gospod minister, gospa državna sekretarka,
               predsedujoči, kolegice in kolegi!</p>
               <p>Današnja tematika o spremembah in dopolnitvah zakona o vrtcih je zame osebno, moram
               reči, prav poseben izziv na več področjih; kot osebe, kot matere, ko se spomnim, kako
               je potekalo vpisovanje mojih hčera v otroški vrtec, ko se spomnim svoje matere pred
               skoraj 40-mi leti, ko je rekla, da me je ob rojstvu vpisala v vrtec in do šestega
               leta ni bilo prostora zame v otroškem vrtcu, torej je morala iskati zasebno varstvo,
               do tega danes kar berem tukaj oziroma s čimer imam priložnost se soočiti kot
               odgovorna oseba v lokalni skupnosti.</p>
               <p>Zagotovo podpiram vse navedeno, o čemer je zelo jasno in nazorno in strokovno
               predstavila moja kolegica mag. Majda Potrata, predsednica Odbora za šolstvo v
               Državnem zboru.</p>
               <p>Zagotovo pa drži tudi dejstvo, da lokalne skupnosti bomo morale zagotavljati in
               zagotavljamo ustrezne prostore našim malčkom, torej predšolskim otrokom. Tudi sama
               prihajam iz takšne lokalne skupnosti, kjer smo se soočili z enim dejstvom, o katerem
               bo na nek način mogoče še v razpravi tudi kaj rečenega, vendar danes ni bilo prijave
               tistih kolegov razpravljavcev, ki so verjetno še prej, ko so bili poslanci, ko sama
               še nisem bila na tej funkciji, verjetno mogoče katere stvari predstavljali precej
               drugače, kot je sedaj v vloženem amandmaju oziroma vloženih amandmajih k 2. členu.
               Namreč, kot pravimo, vlade prihajajo in odhajajo, sprejeto zakonodajo, ki jo sprejme
               ta Državni zbor, ta visoki zbor, pa je treba upoštevati. In ko govorimo od naših
               najmlajših, pa tudi do najstarejših, mislim, da ni nikogar, ki ne bi podpiral dobrih
               sprememb zakona oziroma dopolnitev. Zagotovo tudi pri najmlajših, pri otroškem
               varstvu, pri predšolski vzgoji je temu tako. Vendar, ker smo danes v obdobju
               gospodarske in finančne krize, je treba upoštevati, da tudi lokalnim skupnostmi vedno
               ni najbolj enostavno. In ker ni najbolj enostavno in ker je v preteklosti bila
               sprejeta ena sprememba zakonodaje v smeri drugi otrok zastonj, drugi otrok v vrtcu
               zastonj, da je to pomenilo za lokalne skupnosti zelo veliko obremenitev. Glede na to,
               da je bilo prej tudi kar nekaj razprav o prihajajočih letošnjih volitvah, sem skoraj
               prepričana, da v 210 občinah ni zagotovo nobenega župana, županje, ki ne bi
               razmišljal oziroma tudi občinskih svetnikov in svetnic, ki ne bi razmišljali o
               podpori predšolskih vzgoji. Vendar - na kakšen način to zagotoviti? Mislim, da so
               predlogi Vlade v tej smeri, da znajo razumeti vse težave in vse tiste potrebne
               ukrepe, ki jih bodo tudi lokalne skupnosti zmogle. Ne samo, kaj bi mi hoteli, kakšne,
               recimo, amandmaje bi predlagali. Tako denarna nadomestila za občine - po enem letu ne
               bi vedeli, kaj je zdaj s tem denarnim nadomestilom. Pri teh nekaterih, kot je predlog
               amandmaja Poslanske skupine SDS, gre resnično za nedorečenost, ne ve se kaj bo po eno
               letnem prejemanju nadomestila. Kaj če lokalne skupnosti ne bodo zmogle izgraditi
               vrtca v tem času in tako naprej. Po drugi strani, ali bi to posledično odvezalo
               občine odgovornosti vključevanja otrok v vrtec oziroma tudi zagotavljanje
               kapacitet?</p>
               <p>Mislim, da sama ne morem podpreti tovrstnih amandmajev, pa tudi kot predstavnica
               lokalne skupnosti se zavedam tega, da je treba v čim večji meri prisluhniti staršem,
               jim v čim večji meri zagotavljati čim večjo vključenost naših malčkov v otroške
               vrtce, v predšolsko vzgojo, želimo slediti ciljem predšolske vzgoje, katere navaja
               tudi Zakon o vrtcih, torej tako razvijanje sposobnosti razumevanja in sprejemanja
               sebe ter drugih, upoštevanje različnosti in sodelovanja v skupinah.</p>
               <p>V povezavi s predlogom tudi v 2. členu v tem amandmaju, ki ga res ne morem podpreti,
               kjer je navedeno tudi, da ne bi bilo v stanovanjskih in drugih stavbah omejitve na
               zgolj dva oddelka vrtcev in v povezavi s spremembo namembnosti. Tukaj mislim, da je
               Vlada v čim večji meri poskušala prisluhniti temu, kaj zmoremo, moremo in kaj lahko
               naredimo v čim krajšem času, da resnično ne bi ti otroci in tudi starši bili
               prikrajšani v še kako pomembnih letih, kot pravimo, časa predšolske vzgoje. V tem
               času so naši otroci zagotovo sposobni se naučiti bistveno več kot mi potem v
               kasnejših starostnih obdobjih. Zatorej moramo omogoči kvalitetno oziroma v čim večji
               meri predšolsko vzgojo v tej meri, da ne bo zahteve, kot je bilo tukaj v amandmaju
               navedeno, da bi morala biti sprememba namembnosti itn. Naj povem konkreten primer iz
               življenja, ki sem ga imela priložnost videti v našem lokalnem okolju. Seveda, otroški
               vrtec je premajhen, možnosti lokalne skupnosti za prijavo petega javnega oziroma
               četrtega javnega razpisa dograditev otroškega vrtca. Vsa ta zadeva ne more steči kar
               tako, otroci pa so danes brez možnosti vključitve v vrtec. Na kakšen način to zadevo
               zagotoviti? V podružnični šoli obstaja prostor, obstaja učilnica in tam je, recimo,
               sedaj oddelek otroškega vrtca, konkretno Metlike. In vidim, da otrokom ni pomembno,
               da je ta vrtec najnovejši, ampak gre za to, da se zagotovijo tovrstne najnujnejše
               potrebe, ki jih ti otroci morajo imeti. In prej je eden od razpravljavcev prav lepo
               razpravljal, ko je rekel, in se moram strinjati s tem: ti otroci, ti malčki
               predstavljajo tudi v okolju, ko gre za podružnično šolo od prvega do četrtega
               razreda, kar poseben, dodaten nov življenjski utrip in zagon. Zatorej ne smemo
               odvračati, kot je povedala tudi mag. Potrata. Dejansko je tu treba biti razumevajoč,
               treba je biti strpen in izvajati podporo. Zatorej tudi s strani lokalnih skupnosti pa
               tudi stanovalcev posameznih območij ali pa tudi ostalih organizacij, kot so osnovne
               šole, če le imajo možnost zagotavljati predšolsko vzgojo, je potrebno to podpirati.
               Navedenih amandmajev k 2. členu zagotovo ne bom podprla. Podprla pa bom umestne in
               konkretne predloge Vlade, ki bodo danes reševale predšolsko vzgojo na območju
               lokalnih skupnosti. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospa mag. Rihter.</p>
            </sp>
            <sp who="SDZ5:RihterAndreja">

               <speaker>MAG. ANDREJA RIHTER:</speaker>

               <p>Hvala za besedo, spoštovani podpredsednik.</p>
               <p>Mene veseli, da sedimo v parlamentu, da ne sedimo več v vrtcu in da odločamo za
               tiste, ki hodijo v vrtec. Na začetku v uvodni obrazložitvi sem že dejala, da ne
               moremo podpreti, in tudi sama ne morem podpreti, amandmaja k 2. členu, predvsem
               zaradi tega, kajti temelji cilj samega zakona o predšolskem varstvu je vključevanje
               čim večjega števila otrok v institucije vrtca in s tem nenazadnje tudi izboljševanje
               njihove socialne vključenosti, kompetenc, pripravljenosti na osnovno šolo.</p>
               <p>Namreč, predlog, da bi še tudi naprej pomagali z denarnim nadomestilom staršem, ki bi
               jih poklanjala ali nenazadnje sponzorirala lokalna skupnost, da se s tem nekako - da
               ne bom preveč groba - daje potuha občinam, ki se jim ni treba vključiti v pripravo
               ali nenazadnje v razmislek o novih gradnjah vrtcev, je za mene zaradi tega tudi
               nesprejemljiva.</p>
               <p>Občine in lokalne skupnosti, ker sama prihajam iz okolja Celja, kjer smo v
               preteklosti se seznanili z velikim upadom števila predšolskih otrok in smo veselo
               tudi vrtce in tudi posamezne enote zaprli. Pa ne samo zaprli; njihovo namembnost
               spremenili in danes imamo velik, velik problem s tem novim številom posameznih
               malčkov, kako za njih tudi poiskati prostor. Zato je občina, seveda iz kakršnegakoli
               drugega razloga, tista, ki mora ustvariti prostorske pogoje in zato tudi namenjati
               sredstva za vključevanje otrok v predšolsko vzgojo. Predlog, ki ga v 2. členu
               podajate, pač ne more biti vzgled, da bi občina plačevala nekomu drugemu, tretjemu
               znancu, ki čuva otroke, in ne nazadnje tako občina prihrani na račun teh staršev
               otrok, predvsem pa njihovega razvoja.</p>
               <p>Kako bomo sledili ciljem zgolj v vrtcih po razvijanju sposobnosti razumevanja in
               sprejemanja sebe in drugih ter upoštevanja različnosti in sodelovanja v skupini, če
               otrokom ne bomo predvsem ponujali razvijanje v večjih skupinah, razvijanje v
               skupinah, kjer podobno razmišljajo in ne nazadnje tudi čutijo.</p>
               <p>Razumevanje za razmere, kjer se družbena vključenost in izenačevanje izobraževalnih
               zmožnosti omogoča tistim, ki prihajajo prav tako iz šibkih okolij. Zato je treba še
               bolj slediti in podpirati vrednote solidarnosti, medsebojne soodvisnosti. Zaradi tega
               je sledenje ciljem predšolske vzgoje zelo zelo odvisno od posamezne ravni v lokalni
               skupnosti in s tem tudi spodbude samih lokalnih skupnosti, da bodo pri pripravi
               svojega strateškega načrtovanja predhodno pripravile vse projekte in dokumentacije,
               ne pa razmišljale šele takrat, ko bo nastopil problem oziroma manjko otrok, ki bi
               odšli v vrtec.</p>
               <p>In kaj je drugega v tem času, ko se bližajo ne nazadnje prav tako tudi lokalne
               volitve - razmislek o tem, da se predšolski vzgoji, prostorom in seveda posameznikom
               omogoči načrtovanje, pregled v prihodnosti. O tem bodo seveda odločale volivke in
               volivci. Moram pa reči, da je predlog, ki je zapisan v predlogu amandmaja Poslanske
               skupine SDS zaradi tega tudi nesprejemljiv in ga ne podpiram. Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod Menih, ste prej dvignili roko? Izvolite.</p>
            </sp>
            <sp who="SDZ5:MenihDarko">

               <speaker>DARKO MENIH:</speaker>

               <p>Hvala lepa za besedo.</p>
               <p>Na občine pada kar veliko problemov. eden izmed takih problemov so tudi vrtci oziroma
               predšolska vzgoja. Prihajam s podeželja, kjer imamo velike probleme z vrtci. Vrtce
               imamo namreč na štirih lokacijah in sedaj v prostorskih aktih načrtujemo nov vrtec in
               bomo iskali vse možne variante tudi za sredstva.</p>
               <p>Da smo mi dali dva amandmaja k 2. členu, izhaja iz tega, namreč, prostorov: če občina
               že enkrat pridobi kakšno hišo - o katerih smo prej slišali, ki so primerne z
               gradbenim dovoljenjem, brez spremembe namembnosti -, potem se mi zdi smiselno, da če
               je možno, da se naredi več oddelkov kot dva. Namreč, pri tako veliki hiši in če je to
               mogoče, smo prepričani, da bi bil lahko še kakšen tretji oddelek v stiski ali pa celo
               četrti oddelek bil. Zato smo predlagali ta amandma.</p>
               <p>Drugi amandma je glede tega, ker občine ne moremo takoj zagotoviti vsem otrokom, da
               pridejo v vrtce. Tisti starši, ki ostanejo brez vsega, na cesti, tako praktično brez
               vsega, je zgolj zato naš predlog, da bi se jim dala denarna pomoč. Namreč, vemo, v
               kakšni krizi se nahajamo. To je zgolj nek protikrizni ukrep. Mislim, da bi to bilo za
               starše ugodno. Povem vam, da se srečujemo z res velikimi problemi. Ljudje nosijo
               razne položnice na občino in vsakršna pomoč v tem smislu bi bila dobrodošla. Mi bomo
               oba amandmaja podprli. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Odpiram prijavo. Besedo ima gospa Andreja Črnak Meglič. Prosim.</p>
            </sp>
            <sp who="SDZ5:ČrnakMegličAndreja">

               <speaker>DR. ANDREJA ČRNAK MEGLIČ:</speaker>

               <p>Hvala lepa. Ponovno lep pozdrav!</p>
               <p>To, kar je vedno odlikovalo našo predšolsko vzgojo, je bila izredno visoka kvaliteta
               storitev. Moram reči, da še v preteklosti, ko se sem nekoliko bolj intenzivno
               ukvarjala s tem področjem, sem se v celo najbolj razvitih državah sveta lahko
               pohvalila z visoko strokovnostjo kadra, ki so zagotavljali predšolsko vzgojo in to v
               enovitem sistemu predšolske vzgoje, kar je zelo pomembno z vidika enovitosti
               kurikuluma. Ta kvaliteta je zelo pomembna zlasti, ko se v vrtec vključujejo otroci,
               ki imajo v svojih okoljih določene manjše spodbude za svoj razvoj. Ker sem ravnokar
               sodelovala v raziskavi. Raziskava o potrebah družin po različnih oblikah storitve, me
               je pravzaprav najbolj razveselil podatek, da so v vrtec nadproporcionalno vključeni
               otroci iz nižjih socialno ekonomskih slojev. To je zelo spodbudno, ker to pomeni, da
               tem otrokom pomagamo pravzaprav nadomeščati oziroma lažje premoščati ovire pri
               vključevanju v nadaljnji sistem izobraževanja.</p>
               <p>Obseg naše predšolske vzgoje postopoma narašča in jaz sem prepričana, da tudi s
               spremembami zakona, ki ste ga sprejeli leta 2008, to se pravi z vključitvijo drugega
               otroka na brezplačen način in s postopnim zniževanjem participacije staršev in
               povečevanjem participacije države, bomo zelo hitro ujeli pravzaprav cilj Evropske
               unije, da bo 90% otrok v predšolskem obdobju vključenih v vrtce. Seveda pa to pomeni,
               da že danes vemo, da bo treba intenzivno načrtovati nove kapacitete za predšolsko
               vzgojo. In spremembe zakona, ki jih imamo pred sabo, vidim točno v tem smislu, da
               želi ohranjati kvaliteto storitve na eni strani, na drugi strani pa veliko bolj
               fleksibilno urediti možnosti za prostorsko zagotovitev kapacitet za vrtce. Pripombe,
               ki se nanašajo na omejitev dveh oddelkov, bi nekako interpretirala tako, saj je možno
               spremeniti namembnost celotnega prostora in ga nameniti vrtcu in pravzaprav
               premostimo to oviro - pa ne mislim toliko govoriti o tem.</p>
               <p>Tisto, na kar bi se seveda ozrla, je predvsem amandma k 2. členu, ki govori o tem, da
               naj bi v času premoščanja oziroma zagotavljanja zadostnih kapacitet za otroke v
               vrtcih za vse tiste starše, ki jih v vrtce niso mogli vključiti, zagotovili
               subvencijo občine. No, vse skupaj bi opozorila, da določeno subvencijo ta država že
               zagotavlja, in sicer z 20% povečanjem otroškega dodatka za tiste otroke, ki v vrtec
               niso vključeni. Podatki raziskave pa kažejo, da pretežni del otrok, ki v vrtce niso
               vključeni, da so varovani pri starih starših, zelo mali del pri sorodnikih oziroma
               znancih in prijateljih, zgolj 4,3% staršev otroke pošilja v plačane oblike vzgoje in
               varstva otrok. In zato je toliko bolj pomembno, da zagotovimo čim krajše obdobje, da
               se otrokom omogoči vključitev v kvalitetno vzgojnoizobraževalne programe, ki jih
               zagotavljajo na eni strani javni vrtci in pa seveda tisti vrtci, ki so pridobili
               odobritev na ustreznih organih in seveda sodijo v zasebne vrtce. Skratka, ti imajo
               vsekakor prednost pred varovanjem v, bom rekla plačanih oblikah, še bolj pa v tako
               imenovanih sivih oblikah varovanja otrok.</p>
               <p>Kaj storimo s tem amandmajem? S tem pravzaprav odvzamemo odgovornost občin, da
               načrtujejo prostorske kapacitete vrtcev in da pravzaprav čim prej premoščajo razlike
               med ponudbo in povpraševanjem. Veste, z zelo veliko lahko se v določenih lokalnih
               okoljih sledi potrebam po urejanju komunalnih rešitev. Nekatere občine - moram reči,
               da sem bila zelo vesela, ravno kolega Zanoškar, že vaš predhodnik je rekel, da seveda
               več političnih točk nabereš na ta način, da urejaš komunalne pogoje, manj pa s tem,
               da urejaš pravzaprav tiste pogoje za tiste dejavnosti, ki zagotavljajo višjo
               kvaliteto življenja ljudi.</p>
               <p>Skratka, mislim, da s tem, ko ne podpiramo tega amandmaja, pravzaprav krepimo
               odgovornost občine, da v čim krajšem času zagotovi dodatne kapacitete za predšolsko
               vzgojo bodisi v javnih vrtcih bodisi v tistih vrtcih, ki dobijo ustrezno verifikacijo
               za izvajanjem svojih programov. In na ta način pravzaprav zagotovimo najoptimalnejše
               pogoje za razvoj naših predšolskih otrok. Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod Miran Jerič, izvolite.</p>
            </sp>
            <sp who="SDZ5:JeričMiran">

               <speaker>MIRAN JERIČ:</speaker>

               <p>Hvala za besedo, spoštovani gospod podpredsednik. Spoštovani minister, državna
               sekretarka, kolegice poslanke, kolegi poslanci!</p>
               <p>Sam amandmaja k 2. členu Zakona o spremembah in dopolnitvah Zakona o vrtcih ne bom
               podprl. Najprej kratka obrazložitev, zakaj ne drugega amandmaja, s katerim bi občine
               zagotavljale denarna sredstva za nadomestila, za tiste otroke, ki jih ni mogoče
               vključiti v vrtec. Jaz mislim, ne da je amandma slab, ampak ga je tudi nemogoče na
               tak način vlagati. Občinam je nemogoče naložiti neko finančno breme, če na drugi
               strani ne zagotovimo ustreznih finančnih virov. To skozi ta amandma ni postorjeno in
               mislim, da ga je zato tudi nemogoče sprejeti. Mislim, da je tudi slab, ker ta amandma
               ne stimulira občin, da bi začele razmišljati, na kakšen način bodo čim prej rešile
               prostorsko stisko, ampak pelje to zgodbo v obratni smeri.</p>
               <p>Mislim, da se je treba tega problema lotiti čim prej. Verjamem, da je v Sloveniji
               veliko občin, ki se srečujejo s prostorskimi problemi, pa ne samo zaradi zakonskih
               sprememb, ki smo jih v Državnem zboru sprejeli leta 2008, ampak tudi zaradi
               povečanega vpisa otrok v predšolsko vzgojo, kar mislim, da je dobro. Temu pa mora
               slediti tudi ustrezna občinska politika za zagotovitev ustreznih prostorskih
               pogojev.</p>
               <p>Na tej točki pa je treba opozoriti Vlado, da bo treba v proračunih za naslednja leta,
               ki bodo sledili proračunoma za leto 2010 in 2011, zagotoviti večja finančna sredstva
               za povečanje prostorskih zmogljivosti v lokalnih skupnostih na področju predšolske
               vzgoje. Mislim, da so ta sredstva premajhna, potrebe pa velike. Povem vam, da za
               lokalne skupnosti to ni majhno finančno breme. V občini, iz katere prihajam,
               približno 15% primerne porabe namenjamo za predšolsko vzgojo. Ali če pogledamo
               strukturo prihodkov vrtca: 74% denarja prihaja iz občinskega proračuna, nekaj manj
               kot 19% so prispevki staršev. Se pravi, da starši prispevajo pri tej ekonomski ceni
               okoli 19%, za vsakega otroka pa občina tako zagotovi 20% ekonomske cene. In vam
               povem, da v ekonomsko ceno ne vključujemo stroškov za izplačilo jubilejnih nagrad in
               za odpravnine, da na ta način zmanjšamo strošek staršev pri plačilu predšolske
               vzgoje. Razlog je tudi v tem, da je občina Hrastnik na socialnem področju ogrožena
               občina, zaradi česar so tudi prispevki staršev tako nizki.</p>
               <p>Kar se pa tiče prve zgodbe, glede prostorskih pogojev, mislim, da je rešitev, ki je
               zapisana v zakonu, dobra, pa tudi ostale rešitve. Navedeno rešitev vidim kot začasno
               rešitev, da bomo skozi občinske prostorske načrte, skozi izvedbena dela čim prej
               zagotovili primerne lokacije za izgradnjo novih vrtcev in zagotovili takšne
               prostorske pogoje, ki bodo zagotavljali res kvalitetno predšolsko vzgojo, saj je
               le-ta zelo pomembna za razvoj naših otrok.</p>
               <p>Dal bi samo še komentar glede investicij. Mislim, da je vsaka investicija znotraj
               lokalne skupnosti pomembna, tudi komunalne investicije so pomembne, saj dvigajo
               kvaliteto življenja. Mora biti pa prava mera investicij na komunalnem področju,
               cestnem področju in tudi investicij v znanje oziroma v predšolsko vzgojo. Kar mene
               moti, je, da je bilo pri spremembi teh operativnih programov ali ko smo v zadnjih
               letih razpisovali evropska sredstva za lokalne skupnosti, zelo malo ali pa nič
               razpisov <stage>(razen zadnjega)</stage>, na katerih si lahko konkuriral za evropski denar za
               izgradnjo novih kapacitet na področju predšolske vzgoje.</p>
               <p>Kot rečno, jaz ne bom podprl nobenega amandmaja k 2. členu, bom pa, vam že vnaprej
               povem, podprl zakon, ker se mi zdi dober, nekatere rešitve so začasne, za nekatere pa
               mislim, da so zelo dobre in se bodo v praksi pokazale kot ustrezna rešitev za
               reševanje problemov na tem področju.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Želi še kdo razpravljati o amandmajih k 2. členu? Ugotavljam, da ne.</p>
               <p>V razpravo dajem 4. člen ter amandma poslanske skupine SDS. Želi kdo razpravljati?
               Ne.</p>
               <p>Zaključujem razpravo.</p>
               <p>V razpravo dajem 6. člen ter amandma poslanskih skupin SD, Zares, DeSUS in LDS. Želi
               kdo razpravljati? Ne.</p>
               <p>Ker ne želi nihče več razpravljati o amandmajih, zaključujem razpravo. O amandmajih
               bomo v skladu s časovnim potekom seje Državnega zbora odločali danes v okviru
               glasovanj, pol ure po prekinjeni 8. točki dnevnega reda oziroma najkasneje ob 22.10 -
               piše - ampak upam, da prej.</p>
               <p>S tem prekinjam to točko dnevnega reda.</p>
               <p>Prehajamo na <title>8. TOČKO DNEVNEGA REDA</title>, to je na <title>DRUGO OBRAVNAVO PREDLOGA
                  ZAKONA O SPREMEMBAH IN DOPOLNITVAH ZAKONA O VARNOSTI CESTNEGA PROMETA, V OKVIRU
                  REDNEGA POSTOPKA.</title>
               </p>
               <p>Predlog zakona je v obravnavo Državnemu zboru predložila Vlada.</p>
               <p>Besedo dajem predstavniku Vlade za dopolnilno obrazložitev predloga zakona. Upam, da
               bo predstavnik Vlade hitro, kmalu prišel.</p>
               <p>Odrejam 5 minut pavze, da si malo oddahnete.</p>
               <stage type="time">(Seja je bila prekinjena ob 15.21 in se je nadaljevala ob 15.35.)</stage>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Spoštovane poslanke in poslanci!</p>
               <p>Nadaljujemo prekinjeno <title>8. točko dnevnega reda.</title>
               </p>
               <p>Besedo dajem predstavniku Vlade za dopolnilno obrazložitev predloga zakona. Gospod
               dr. Igor Jakomin, državni sekretar, izvolite.</p>
            </sp>
            <sp who="SDZ5:JakominIgor">

               <speaker>DR. IGOR JAKOMIN:</speaker>

               <p>Hvala lepa. Spoštovani predsedujoči, spoštovane poslanke in poslanci!</p>
               <p>Dovolite, da v uvodu na kratko podam obrazložitev k Predlogu zakona o spremembah in
               dopolnitvah Zakona o varnosti cestnega prometa, za katerega je predlagana splošna
               razprava.</p>
               <p>Temeljni cilj spremembe Zakona o varnosti cestnega prometa je zagotoviti večjo
               učinkovitost delovanja sistema na področju varnosti prometa, s tem pa izboljšati
               varnost vseh prometnih udeležencev.</p>
               <p>Slovenija je ena izmed evropskih držav, ki je v zadnjih desetih letih s širšim
               družbenim prizadevanjem uspela zmanjšati število smrtnih žrtev s 335 v letu 1999 na
               171 v letu 2009 oziroma za 49% v tem obdobju. Po statističnih podatkih je v prometnih
               nesrečah do 16. aprila 2010 umrlo 17 oseb manj kot v enakem obdobju lani, hudo
               telesno poškodovanih je bilo 78 manj, lahko telesno poškodovanih pa 730 manj.</p>
               <p>Za izboljšanje varnosti prometa in povezovanje področij, ki so sedaj v pristojnosti
               različnih organov, je bistvenega pomena neodvisnost oziroma avtonomnost. Strokovna
               presoja je pokazala, da je za uresničitev navedenih ciljev najbolj smiselna
               organiziranost organa za varnost prometa v obliki javne agencije, kar bi pomenilo
               naslednje: večjo vlogo univerz, društev, zavodov, fundacij in podjetij. Z združitvijo
               kadrov, financ in potencialov znanja ter izkušenj v javni agenciji bo zagotovljena
               večja učinkovitost in racionalizacija dela državne uprave. Zagotovljena bo večja
               stopnja strokovne neodvisnosti, skladno s standardi najbolj varnih držav članic
               Evropske unije.</p>
               <p>Agencija je posredni proračunski porabnik, ki bo del svojih stroškov delovanja ter
               nekatere prometno-varnostne ukrepe financirala tudi z lastno dejavnostjo ter s tem
               zmanjšala potrebe po proračunskem financiranju.</p>
               <p>Nadalje bo agencija zagotavljala analize in raziskave, kar bo predstavljalo podlago
               za stroškovno učinkovitejše načrtovanje, izvajanje in ocenjevanje ključnih
               nacionalnih prometno-varnostnih procesov.</p>
               <p>In nazadnje, z delovanjem agencije bo zagotovljena večja funkcionalna ter finančna
               sinergija delovanja z družbeno odgovornimi podjetji na področju varnosti cestnega
               prometa.</p>
               <p>V letu 2010 in 2011 ni predvidenih nobenih dodatnih zaposlitev v okviru javne
               agencije ter resornih ministrstev. Upoštevano je pa tudi 1% zmanjšanje števila
               zaposlenih v državni upravi v letu 2010 in 2011.</p>
               <p>Finančna sredstva javne agencije v letu 2010 in 2011 ne bodo presegala že odobrenih
               pravic porabe na integralnih sredstvih Ministrstva za promet, Ministrstva za notranje
               zadeve in Upravne enote Ljubljana.</p>
               <p>V letu 2013 se pričakuje, da bo javna agencija z lastno dejavnostjo ob zmanjšanju
               števila zaposlenih ter s povečanim obsegom dela zmanjšala višino proračunskega deleža
               financiranja za približno 201 tisoč evrov in ta delež z leti povečevala. Najlepša
               hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Predlog zakonodaje obravnaval Odbor za promet kot matično delovno telo, besedo dajem
               predsedniku gospodu Janku Vebru za obrazložitev poročilo odbora. Prosim.</p>
            </sp>
            <sp who="SDZ5:VeberJanko">

               <speaker>JANKO VEBER:</speaker>

               <p>Hvala za besedo in lep pozdrav vsem.</p>
               <p>Odbor za promet je na 10. seji, ki je bila 7. aprila, obravnaval Predlog zakona o
               spremembah in dopolnitvah Zakona o varnosti cestnega prometa, tega pa je v postopek
               Državnemu zboru predložila Vlada. Odbor je poleg ustavnega gradiva prej omenjene
               Zakonodajno-pravne službe, skupno mnenje Komisije za lokalno samoupravo in regionalni
               razvoj in komisije za državno ureditev Državnega sveta ter ugotovitve pripombe in
               stališča Republiškega odbora Sindikata državnih organov Slovenije. Predlog zakona so
               na podlagi 94. člena Zakona o lokalni samoupravi in prvega odstavka 145. člena
               Poslovnika Državnega Zbora obravnavale tudi Mestna občina Celje, občina Litija in
               občina Hoče - Slivnica, ki so tudi posredovale svoje mnenje. V uvodni dopolnilni
               obrazložitvi členov predloga zakona je minister za promet dr. Patrick Vlačič povedal,
               da se varnost v cestnem prometu zboljšuje, želeli pa bi zagotoviti, da bi tudi
               organizacijska shema varnosti prometa sledila drugim ukrepom za zagotovitev večje
               učinkovitosti delovanja celotnega sistema na področju varnosti prometa.</p>
               <p>Zato se s predloženim predlogom zakona predlaga nova organiziranost, s katero bi se
               združilo in povezalo več upravnih organov s pristojnostmi in odgovornostmi na
               področju varnosti cestnega prometa, ki sedaj delujejo na različnih lokacijah. V ta
               namen je predvidena ustanovitev javne agencije za varnost prometa. Katere prednosti
               so te agencije? Minister je poudaril, da gre za manjšo vlogo države na temu področju,
               da gre za združitev kadrov, financ in potencialov znanja ter izkušenj ter seveda tudi
               zagotavljanje večje stopnje strokovne neodvisnosti. V letih 2010 in 2011 ni
               predvidenih novih zaposlitev in tudi finančna sredstva javne agencije ne bodo
               presegla že odobrenih pravic uporabe na integralnih sredstvih Ministrstva za promet,
               Ministrstva za notranje zadeve in upravnih enot.</p>
               <p>Sam zakon je pregledala tudi Zakonodajno-pravna služba. Izpostavila je pripombe, ki
               se nanašajo na določbe v zvezi z ustanovitvijo javne agencije za varnost prometa tako
               glede pravnosistemske ureditve delovanja kot tudi glede opredelitve njenih nalog in
               organov. Pripombe službe so ustrezno upoštevane v predlaganih amandmajih, pomislek pa
               je ostal še pri 55. členu za prevzem nalog javnih uslužbencev.</p>
               <p>Tudi Komisija za lokalno samoupravo in regionalni razvoj in Komisija za državno
               ureditev Državnega sveta sta v svoji obrazložitvi povedali, da podpirata ustanovitev
               javne agencije za varnost prometa.</p>
               <p>Odbor je v okviru druge obravnave predloga zakona opravil razpravo in glasovanje o
               posameznih členih predloga zakona in vloženih amandmajih. V poslovniškem roku so bili
               vloženi amandmaji poslanski skupin SD, Zares in Poslanskega kluba LDS ter Poslanske
               skupine SDS. Pri razpravi na odboru je bila obsežnejša izmenjava mnenj v okviru tega,
               ali potrebujemo agencijo ali ne, in o tem, kako zagotoviti vpliv politike na
               delovanje agencije na varnost v cestnem prometu. Rezultat te razprave je bil, da je
               odbor podprl vse amandmaje poslanskih skupin SD, Zares in Poslanskega kluba LDS,
               zavrnil pa je amandma Poslanske skupine SDS k 5. členu oziroma je ta postal zaradi
               sprejetja prejšnjih amandmajev brezpredmeten.</p>
               <p>Odbor je po opravljeni razpravi o posameznih členih predloga zakona ter po opravljeni
               razpravi in glasovanju o amandmajih v skladu s 128. členom Poslovnika Državnega
               zbora, glasoval še o vseh členih predloga zakona skupaj in jih sprejel. Glede na to
               je pred vami dopolnjen Predlog zakona o spremembah in dopolnitvah Zakona o varnosti
               cestnega prometa, v katerega so vključeni že prej omenjeni amandmaji. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Sledi predstavitev stališč poslanskih skupin. Besedo ima gospod dr. Luka Juri v imenu
               Poslanske skupine Socialnih demokratov.</p>
            </sp>
            <sp who="SDZ5:JuriLuka">

               <speaker>DR. LUKA JURI:</speaker>

               <p>Hvala lepa.</p>
               <p>Namen spremembe zakona je jasen in tudi dokaj enostaven, gre za ustanovitev javne
               agencije za varnost prometa, s katerim se želi doseči številne cilje. Točneje 7, 6
               pozitivnih učinkov lahko dosežemo s tem, da na racionalen način združimo številne
               službe, ki se ukvarjajo z vprašanjem varnosti cestnega prometa v eno samo
               organizirano enoto. Kot prvo bomo dosegli večjo učinkovitost delovanja celotnega
               sistema, saj bo ta organiziran in integriran. Zagotovili bomo vpliv strokovne in
               civilne družbe pri soodločanju o ključnih rešitvah, saj bo s strani vlade na tem
               področju le en organiziran sogovornik, ne več številni in zagotovili bomo preglednost
               in nadzor delovanja. Štiri, vzpostavili bomo enotni informacijski sistem na tem
               področju. Pet, omogočili bomo tudi pridobivanje neproračunskih virov, saj bo na tem
               področju delovala ena sama agencija, ki se bo lahko za te vire potegovala. In šest,
               znižali bomo stroške dela državne uprave pri vodenju upravnih postopkov. Vse to bomo
               dosegli brez dodatnih stroškov na drugih straneh, razen seveda začetnih
               vzpostavitvenih, kajti v to agencijo - in to je pomembno poudariti - bomo
               kanalizirali kadrovski potencial, ki ga ima javna uprava že danes, ampak je razpršen
               na različnih ministrstvih in ne deluje usklajeno in organizirano. Torej s s tem se
               sledi načelu, ki ni novost v tem mandatu, da je dobro tiste ljudi, ki delajo na istem
               področju, imajo iste cilje, smiselno organizirano združiti in tako doseči pozitivne
               eksternalije. Zaradi tega Socialni demokrati predlog spremembe zakona podpiramo.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala.</p>
               <p>Besedo ima gospod dr. Peter Verlič v imenu Poslanske skupine SDS.</p>
            </sp>
            <sp who="SDZ5:VerličPeter">

               <speaker>DR. PETER VERLIČ:</speaker>

               <p>Spoštovani!</p>
               <p>Desetletna statistika prometnih nezgod kaže, da se trend števila prometnih nezgod v
               Republiki Sloveniji vendarle izboljšuje. Število vseh prometnih nezgod se je lani v
               primerjavi z letom 2000 skoraj prepolovilo, podobno se je prepolovilo tudi število
               prometnih nezgod s smrtnim izidom, tudi število mrtvih se je v primerjavi z letom
               2000 približalo polovici. Statistika je mnogo slabša, ko pogledamo število prometnih
               nezgod s telesno poškodovanimi, kjer se je število nezgod v obdobju od leta 2000 do
               leta 2007 povečevalo in bilo v letu 2004 celo za 50% večje kot v letu 2000. Močan
               padec prometnih nezgod s telesno poškodovanimi, za približno tretjino, zabeleži
               statistika ponovno v letu 2008 glede na leto 2007. Verjetno moramo tak močan padec
               prometnih nezgod pripisati tudi spremembam zakona, ki so bile sprejete v prejšnjem
               mandatu in so uvedle ostrejše kazni, pa čeprav se še dobro spominjamo razprav tedanje
               opozicije, sedanje Pahorjeve koalicije, ki je udrihala po nekdanjem ministru za
               notranje zadeve, Dragutinu Mateju, da spreminja državo v represivno utrdbo. Toda
               človeška življenja, ki so bila rešena s pomočjo ostrejših kazni, so
               neprecenljiva.</p>
               <p>Toda namesto da bi se danes pogovarjali o vsebini, se pogovarjamo o obliki. Spremembe
               zakona o varnosti v cestnem prometu, ki jih imamo danes na klopeh, se ne dotikaj
               vsebine, ne govorimo o implementaciji vizije nič mrtvih na naših cestah, ampak
               govorijo o obliki. Ta oblika se skozi te spremembe zakona udejanja z ustanovitvijo
               nove javne agencije za varnost prometa. Dobili bomo novega direktorja agencije in nov
               svet agencije, seveda uslužne vladi in koaliciji, saj jih bo ona postavila. Uradniki
               se bodo prestavljali iz vseh možnih ministrstev in na koncu bo minister za promet
               ugotovil, da agencija potrebuje večje prostore, pa jih bo verjetno po vzoru
               Nacionalnega preiskovalnega urada preselil v kakšno novo stavbo in jo ustrezno
               plačal. Seveda bo zraven najbrž še ugotovil, da so na agenciji kadrovsko podhranjeni,
               kar bo pomenilo, da bo ta nova agencija potrebovala nove ljudi, podobno kot se je to
               zgodilo na Agenciji za železniški promet, kjer kljub vsemu varčevanju Vlada predlaga
               nove zaposlitve. Predstavniki Ministrstva za promet nas na odboru niso v ničemer
               prepričali, da je lahko nova agencija kaj boljša od na primer zgolj boljše notranje
               ureditve ministrstva. Niso znali pojasniti, koliko smrtnih žrtev manj bo na naših
               cestah, če bomo imeli še eno birokratsko strukturo več, ki se bo zajedala v
               davkoplačevalski denar. Za nas je bistveno, koliko žrtev manj bo na naših cestah,
               kako bomo reševali prometno varnost v naseljih na lokalnih in regionalnih cestah,
               kjer je žrtev največ.</p>
               <p>Ker gre torej pri ustanovitvi nove javne agencije za varnost v prometu zgolj za
               obliko in ne vsebino, temu zakonskemu predlogu nasprotujemo.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod Franci Kek v imenu Poslanske skupine Zares.</p>
            </sp>
            <sp who="SDZ5:KekFranci">

               <speaker>FRANCI KEK:</speaker>

               <p>Hvala za besedo. Spoštovani!</p>
               <p>Varnost je ključno vprašanje za udeležence v prometu, ne glede na prometno panogo. V
               koaliciji smo se zavezali, da bomo varnost udeležencev v prometu izboljšali, zato
               bomo ustanovili samostojen organ, ki bo skrbel za varnost v prometu in na podlagi
               strokovnih smernic dajal predloge za celotno verigo ukrepov. Zapisali smo, da bodo
               poudarki na vzgojnih ukrepih in krepitvi preventivnih akcij, na ustrezni kaznovalni
               politiki, zaradi ponekod neustrezne infrastrukture pa bomo prednostno obravnavali in
               rekonstruirali nevarne točke in odseke.</p>
               <p>Novela zakona o varnosti cestnega prometa sledi omenjenim prioritetam prometne
               politike. Pred pripravo novele je bila v okviru ministrstva izvedena tako imenovana
               predštudija o možnih oblikah organiziranosti na področju varnosti cestnega prometa, v
               kateri so analizirali tri možne oblike: direkcijo za varnost prometa, neodvisni
               strokovni organ za prometno varnost v obliki javnega zavoda in javno agencijo. Po
               navedbah ministrstva je strokovna presoja pokazala, da je najustreznejša oblika
               omenjene organiziranosti javna agencija, saj je za uresničitev ciljev bistvenega
               pomena neodvisnost oziroma avtonomnost. Glavne rešitve sprememb, s katerimi se v
               Poslanski skupini Zares strinjamo, so združevanje in povezovanje del in nalog s
               področja varnosti cestnega prometa, organizacija in izvajanje novih nalog na področju
               neodvisnega preiskovanja dejavnikov za nastanek prometnih nesreč, presoja varnosti
               cestne infrastrukture in raziskovalno analitsko delo. Novo organiziranost pa uvajamo
               tudi zaradi uporabniku prijaznejše, učinkovitejše in racionalnejše organizacije
               področja varnosti.</p>
               <p>V javni agenciji za varnost prometa se bo združilo in povezalo več upravnih organov,
               s pristojnostmi in odgovornostjo na enem mestu. Gre za povezovanje področij, ki so
               izrednega pomena za varnost, kar omogoča bolj kakovostno in premišljeno izvajanje
               ukrepov. Ne gre za političen organ, saj bo vanj vključena tudi stroka, predstavniki
               uporabnikov in organizacij civilne družbe. Vloga države bo manjša, poleg drugih
               prednosti bodo v njej združeni potenciali znanja, kar bo nedvomno zagotovilo večjo
               stopnjo strokovne neodvisnosti.</p>
               <p>V Poslanski skupini Zares bomo predlog novele in amandma koalicijskih poslanskih
               skupin podprli.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod Janez Ribič v imenu Poslanske skupine SLS.</p>
            </sp>
            <sp who="SDZ5:RibičJanez">

               <speaker>JANEZ RIBIČ:</speaker>

               <p>Spoštovani prisotni!</p>
               <p>V Poslanski skupini Slovenske ljudske stranke menimo, da je zagotovo ena
               najpomembnejših prioritet na področju urejanja prometa zagotovitev varnosti v
               prometu. Že vrsto let se v Sloveniji trudimo, da bi zmanjšali število nesreč na
               cestah, da bi umirili promet v naseljih, preprečili prehitro vožnjo in vožnjo v
               vinjenem stanju. Prepričani smo, da bo to mogoče z izobraževanjem in ozaveščanjem
               voznikov za varno vožnjo. Poslanci Slovenske ljudske stranke pričakujemo, da bo Javna
               agencija za varnost v prometu učinkovita, da ne bo zgolj analizirali in raziskovala,
               saj to ne bo preprečilo nesreč. Treba je učinkovito ukrepati.</p>
               <p>V obrazložitvi predloga zakona je navedeno, da se je Vlada odločila za ustanovitev
               agencije na podlagi predštudije o možnih oblikah organiziranosti na področju varnosti
               cestnega prometa v Sloveniji, kjer je bila opravljena analiza treh možnih oblik:
               direkcija za varnost prometa, neodvisnega strokovnega organa za prometno varnost v
               obliki javnega zavoda in javne agencija. Strokovna presoja pa naj bi pokazala, da je
               najustreznejša oblika javna agencija, da je le-ta najbolj neodvisna in zato bolj
               učinkovita.</p>
               <p>V Poslanski skupini Slovenske ljudske stranke menimo, da bi to predštudijo morali
               videti tudi poslanci pred sprejetjem tega zakona. Ne prepriča nas argument
               neodvisnosti glede agencije za varnost, bolj pomembno bi bilo, da ima organ
               pooblastila in potrebna sredstva za ukrepanje. Ravno zaradi bolj učinkovitega
               ukrepanja v prometu opozarjamo, da bi v zakonu morali bolj jasno opredeliti
               sodelovanje državnih organov in lokalnih skupnosti, bolj jasno opredeliti vlogo občin
               v svetu agencije, vlogo občin pri ustanavljanju svetov za preventivo in njihovo
               sestavo. Pomanjkljiva je definiranost društev, ki delujejo na področju preventive in
               pomanjkanje standardov, kar lahko povzroči nekoordinirano delo in razdrobljenost.
               Opozarjamo tudi na pomanjkljivost, na katero je opozorila v mnenju tudi občina
               Litija, da manjka navedba potrebnega števila spremljevalcev pri prevozih skupine
               otrok v 92. členu. Podprli bomo tiste amandmaje, ki izboljšujejo določbe in
               upoštevajo mnenje zakonodajne službe. Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod Matjaž Zanoškar v imenu Poslanske skupine DeSUS.</p>
            </sp>
            <sp who="SDZ5:ZanoškarMatjaž">

               <speaker>MATJAŽ ZANOŠKAR:</speaker>

               <p>Hvala, spoštovani predsedujoči. Spoštovani predstavniki ministrstev, kolegice in
               kolegi!</p>
               <p>Dovolite, da vam predstavim mnenje v zvezi s Predlogom zakona o spremembah in
               dopolnitvah Zakona o varnosti cestnega prometa, ki ga imamo v Poslanski skupini
               DeSUS.</p>
               <p>V Poslanski skupini DeSUS podpiramo predlog novele zakona o varnosti cestnega
               prometa, s katero bo ustanovljena javna agencija za varnost prometa, kar je po naši
               oceni pomemben prispevek k prometni varnosti.</p>
               <p>Sedanji sistem je slabo neučinkovit in tog, saj je razdrobljen med Ministrstvo za
               promet, Ministrstvo za notranje zadeve, policijo, direkcijo za ceste in upravne
               enote. Slabosti se kažejo tudi v negospodarni rabi delovne sile in finančnih
               sredstev, prav tako pa so pomanjkljivosti tudi v njegovi informatizaciji. Vsako
               ministrstvo ustvarja podatke v svojih zbirkah, ki med seboj niso ustrezno povezane,
               kar pomeni, da isti podatki o vozilu ali voznikih v različnih informacijskih sistemih
               niso dovolj usklajeni.</p>
               <p>Agencija naj bi povezala vsa področja, ki pomembno vplivajo na varnost v prometu, ki
               pa se tudi sicer v zadnjih letih bistveno izboljšujejo v Sloveniji. V poslanski
               skupini DeSUS upamo, da bo Javna agencija resnično pripomogla k zmanjšanju števila
               smrtnih žrtev na slovenskih cestah, ki je že zdaj v primerjavi s prejšnjimi leti
               manjše za 40 %. Tudi sicer Slovenija sodi med prve štiri najbolj varne evropske
               države glede varnosti otrok v cestnem prometu.</p>
               <p>Kot že rečeno, bosta z združitvijo kadrov, financ in potencialov znanja ter izkušenj
               v javni agenciji zagotovljeni večja učinkovitost in racionalizacija dela državne
               uprave. Obenem se bo zmanjšala vloga države in politike ter omogočila večja vloga
               univerz, društev, zavodov, fundacij in podjetij.</p>
               <p>Na agenciji bodo skrbeli za vpetost Slovenije v mednarodni prostor. Nanjo pa se sicer
               prenašajo tudi upravne naloge, kot sta izvajanje programa vadbe varne vožnje ter
               vodenje upravnih postopkov na prvi stopnji, kamor sodijo odločbe o registraciji
               avtošol, izdajanje pooblastil organizacijam, ki opravljajo postopke registracije
               vozil in tehničnih pregledov.</p>
               <p>Javna agencija, katere ustanovitev ne bo povzročila dodatnih zaposlitev in dodatnih
               proračunskih sredstev, bo lahko kot posredni proračunski porabnik za izvajanje lastne
               dejavnosti ustvarjala tudi dodatne prihodke, seveda z izvajanjem dodatnih strokovnih
               nalog.</p>
               <p>Izpitni centri za voznike motornih vozil, ki so danes izven sistema varnosti v
               cestnem prometu in razdrobljeni med 16 upravnih enot, bodo z združitvijo v okviru
               javne agencije dobili možnost vključitve v sistem, ki zagotavlja enake delovne in
               druge pogoje.</p>
               <p>Torej, novela zakona prinaša veliko sprememb na pozitivni strani, zato ni razloga, da
               je v Poslanski skupini DeSUS ne bi podprli. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Slovenske nacionalne stranke bo predstavil Silven
               Majhenič.</p>
            </sp>
            <sp who="SDZ5:MajheničSilven">

               <speaker>SILVEN MAJHENIČ:</speaker>

               <p>Spoštovani!</p>
               <p>Zakon o varnosti cestnega prometa, ki se uporablja od 1. januarja 2005, je bil
               deležen številnih sprememb in dopolnitev, s ciljem večje varnosti v cestnem prometu,
               ki pa, žal, še ni zadovoljivo dosežena.</p>
               <p>Že po navedbah predlagatelja je za sedanje stanje sistema varnosti cestnega prometa
               značilna razdrobljenost pristojnosti in odgovornosti med več upravnimi organi:
               Ministrstvom za promet, Ministrstvom za notranje zadeve, policijo, Direkcijo
               Republike Slovenije za ceste ter upravnimi enotami. Cilj obravnavanega predloga je
               zato združevanje ter povezovanje del in nalog s področja varnosti cestnega prometa,
               organizacije in izvajanje novih nalog na področju neodvisnega preiskovanja dejavnikov
               za nastanek prometnih nesreč s smrtnim izidom, presoje varnosti cestne infrastrukture
               in raziskovalno-analitskega dela. V ta namen se ustanavlja javna agencija za varnost
               prometa, ki bo prevzela določene strokovne naloge s področja voznikov in vozil,
               naloge s področja preventive in vzgoje v cestnem prometu, varnosti prometa in
               postopoma tudi naloge, ki jih opravljajo izpitni centri za voznike motornih vozil.
               Skrbela bi tudi za vpetost Slovenije v mednarodni prostor, za sodelovanje z
               mednarodnimi organizacijami in združenji, ki delujejo na posameznem področju, ter
               nacionalnimi organizacijami, s ciljem sistemskega povezovanja področij, ki
               obravnavajo voznike in vozila, v okviru enega ministrstva. Predlog zakona prenaša
               pristojnosti za oblikovanje politike, normativno urejanje tega področja z Ministrstva
               za notranje zadeve na Ministrstvo za promet.</p>
               <p>Po novi ureditvi bo resorno ministrstvo za področje voznikov in vozil Ministrstvo za
               promet, ki bo, kot resorno ministrstvo tudi odločalo na drugi stopnji o pravnih
               sredstvih zoper upravne akte, ki jih bodo izdajale upravne enote na prvi stopnji.
               Inšpekcijski nadzor, ki ga sedaj opravlja Inšpektorat Republike Slovenije za notranje
               zadeve, pa bo po novi ureditvi opravljal Prometni inšpektorat Republike
               Slovenije.</p>
               <p>V Poslanski skupini Slovenske nacionalne stranke upamo, da bodo predlagane spremembe
               prispevale k večji varnosti v cestnem prometu in posledično k zmanjšanju prometnih
               nesreč ter da ne gre za neučinkovito prenašanje pristojnosti med različnimi državnimi
               organi. Predlog zakona o spremembah in dopolnitvah Zakona o varnosti cestnega prometa
               podpiramo, obenem pa Vlado tudi pozivamo na premišljeno pripravo prihodnje področne
               zakonodaje, zlasti zakona o voznikih, zakona o motornih vozilih in zakona o pravilih
               v cestnem prometu. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanskega kluba Liberalne demokracije Slovenije bo predstavil Miran
               Jerič.</p>
            </sp>
            <sp who="SDZ5:JeričMiran">

               <speaker>MIRAN JERIČ:</speaker>

               <p>Spoštovani predsednik Državnega zbora, predstavniki Vlade, spoštovane poslanke,
               kolegi poslanci!</p>
               <p>Cestni promet poleg ostalih prometnih podsistemov predstavlja ožilje naše
               civilizacije in kot tak omogoča naše življenje v najširšem pomenu. Kljub svojim
               velikim okoljskim in drugim negativnim vplivom je cestni promet najpomembnejši
               prometni podsistem, znotraj njega pa prevoz z osebnimi vozili prepričljiv zmagovalec
               nad ostalimi oblikami javnega potniškega prometa. Poleg negativnega okoljskega vpliva
               ima cestni promet še en enako pomemben negativni vpliv na našo družbo, in sicer
               prometne nesreče, ki odnašajo človeška življenja in povzročajo gromozansko finančno
               in ekonomsko škodo. Zato mora biti izboljšanje varnosti cestnega prometa stalna
               naloga vseh nosilcev prometne politike, glavni in končni cilj pa nobeno izgubljeno
               življenje na cestah več ter nobena nova invalidnost zaradi posledic prometnih nesreč.
               Za čim hitrejše približevanje temu cilju pa potrebujemo učinkovit in racionalen
               sistem zagotavljanja varnosti cestnega prometa, v katerem imajo odločilen vpliv
               predvsem strokovne odločitve.</p>
               <p>Za dosedanje stanje sistema varnosti cestnega prometa v naši državi je žal značilna
               razdrobljenost pristojnosti in odgovornosti med več organov, in sicer med
               Ministrstvom za promet, Ministrstvom za notranje zadeve, policijo, Direkcijo
               Republike Slovenije za ceste ter upravnimi enotami. Strokovna stališča so marsikdaj
               potisnjena ob stran, v sistem prevečkrat nepremišljeno posega kar dnevna politika in
               to zaradi dnevno-političnih ciljev. Spomniti se je potrebno samo na podatek,
               kolikokrat se je v samostojni Sloveniji posegalo v zakon, ki je urejal oziroma še
               ureja varnost cestnega prometa.</p>
               <p>Zato v Liberalni demokraciji Slovenije podpiramo ustanovite javne agencije za varnost
               prometa, saj bo omogočila racionalno združevanje in povezovanje del in nalog s
               področja varnosti cestnega prometa ter organizacijo in izvajanje novih nalog na
               področju neodvisnega preiskovanja dejavnikov za nastanek najhujših prometnih nesreč,
               presoje varnosti cestne infrastrukture in raziskovalno-analitskega dela. Po našem
               mnenju je pomemben argument, ki govori v prid ustanovitve takšne agencije, prav
               potreba po zmanjšanju vpliva dnevne politike na sistem varnosti cestnega prometa ter
               povečanje vloge univerz, društev, zavodov in drugih organizacij civilne družbe, ki se
               ukvarjajo s to problematiko. Nadalje bo ustanovitev prinesla večjo učinkovitost in
               racionalizacijo dela državne uprave in preglednejšo odgovornost obstoječih organov in
               organizacij za stanje prometne varnosti. Ob tem želimo v Liberalni demokraciji
               Slovenije posebej poudariti, da se z ustanovitvijo agencije nikakor ne zmanjšuje
               odgovornost drugih organov in organizacij, ki še vedno ostajajo zadolžene za
               izboljšanje varnosti cestnega prometa.</p>
               <p>Uveljavitev predlagane rešitve bo prinesla tudi večjo neodvisnost stroke od državnih
               organov in od nje pooblaščenih organizacij, kar je rešitev, ki jo že poznajo v
               prometno najbolj varnih državah članicah Evropske unije. Agencija bo kot posredni
               proračunski porabnik financirala prometno varnostne aktivnosti tudi s prihodki iz
               lastne dejavnosti. Z analitsko in raziskovalno dejavnostjo bo agencija imela podlago
               za stroškovno učinkovitejše načrtovanje, izvajanje in evalvacijo v
               prometno-varnostnih procesov. Dejstvo je namreč, da Slovenija ta trenutek nima
               analitsko-raziskovalne dejavnosti na tem področju. Pomembno je tudi, da bo
               ustanovitev omogočila večjo funkcionalno in finančno sodelovanje z družbeno
               odgovornimi podjetji in z drugimi organizacijami, in sicer tudi v obliki donacij in
               sponzorstev, česar po oblikovanju Sveta za preventivo in vzgojo v cestnem prometu kot
               sektorja v Direkciji Republike Slovenije za ceste ni več.</p>
               <p>In še kadrovsko-finančni vidik predlagane rešitve. V Liberalni demokraciji Slovenije
               se nam zdi pomembno zagotovilo, da se kljub povečanemu obsegu nalog skupno število
               zaposlenih na ministrstvo in v novi agenciji v naslednjih letih v primerjavi s
               trenutnim stanjem ne bo povečalo ter da finančna sredstva nove agencije v
               proračunskih letih 2010/2011 ne bodo presegla že odobrenih pravic porabe s tega
               področja na treh ministrstvih, s katerih se bodo na agencijo prenesle naloge in
               kadri.</p>
               <p>Spoštovani, spoštovane, to so tudi glavni razlogi, zaradi katerih bomo v Liberalni
               demokraciji Slovenije predlog zakona podprli.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Končali smo predstavitev stališč poslanskih skupin. Prehajamo na razpravo o členih in
               vloženih amandmajih, ki jo bomo opravili na podlagi pregleda vloženih amandmajev z
               dne 19.4.2010.</p>
               <p>V razpravo dajem 5. člen ter amandma Poslanske skupine SDS. Želi kdo razpravljati o
               5. členu? Prosim za prijavo. Besedo ima dr. Peter Verlič. Prosim.</p>
            </sp>
            <sp who="SDZ5:VerličPeter">

               <speaker>DR. PETER VERLIČ:</speaker>

               <p>Hvala lepa.</p>
               <p>Že v stališču naše poslanske skupine sem povedal, da se danes pogovarjamo o obliki in
               ne o vsebini. Torej, tudi ta naš amandma, ki smo ga vložili k 5. členu govori o
               obliki, ki po našem prepričanju vendarle lahko prispeva k temu, da Državni zbor
               imenuje svet javne agencije. <gap n="..."/><stage>/Nemir v dvorani./</stage><gap n="..."/> Bo šlo lahko zdaj naprej? Hvala
               lepa za pozornost od predstavnikov Vlade, ker se mi je zdelo, da je malo smešno,
               kadar govori poslanec Državnega zbora. Tako bi vendarle prosil za pozornost.</p>
               <p>Namreč, za kaj gre? Po tem predlogu sprememb zakona bi svet javne agencije kot tisti
               najvišji organ imenoval ustanovitelj, tako piše v tem prvotnem predlogu in ta
               ustanovitelj je, če smo prav razumeli tudi na odboru, Vlada. Predlog našega amandmaja
               je ta, da teh 11 članov v svet javne agencije imenuje Državni zbor, in sicer na
               predlog poslanskih skupin.</p>
               <p>Kaj smo s tem želeli doseči? S tem želimo pravzaprav doseči, da se oblikuje neke
               vrste politični konsenz okoli prometne varnosti. Prepričani smo, da prometna varnost
               ni tako visoko politično vprašanje, da bi morali delati ne vem kakšne razlike, ampak
               je prav, da smo vsi, ki sedimo v Državnemu zboru nekako odgovorni tudi, ko gre za
               svet javne agencije. Se pravi, najmanj kar je, da se predlagajo pravi predlogi za
               člane sveta agencije in da pravzaprav ima to vlogo Državni zbor.</p>
               <p>No, na odboru je bilo seveda tudi v razpravi, predvsem od kolegov iz koalicije,
               rečeno, da pravzaprav to ni potrebno, da ustanovitelj, Vlada že ve, kako bo imenovala
               in da je pravzaprav to potrebno kar prepustiti Vladi kot ustanovitelju, da je takšen
               predlog na nek način tudi v neskladju z ostalo zakonodajo. Skratka, prepustimo to
               Vladi, Državni zbor se v vprašanja prometne varnosti, vsaj kar se tiče javne agencije
               za varnost cestnega prometa nima kaj vtikati, zaupamo torej Vladi.</p>
               <p>No, ta argument pravzaprav nekako zbledi po današnjem glasovanju o Zakonu o
               upravljanju kapitalskih naložb Republike Slovenije, kjer, zanimivo, se tudi
               ustanavlja javna agencija. V 18. členu lepo piše, ko govori o organih agencije, kdo
               imenuje člane sveta agencije - Državni zbor! Torej, pri zakonu, ki ste ga sprejeli
               dopoldan, kjer se zopet ustanavlja agencija in ki ima svoj svet in direktorja in
               člane agencije, tam seveda imenujemo svet in celo predsednika in člane uprave -
               imenuje Državni zbor. Čeprav je bil prvotni predlog zakona, da to imenuje Vlada, pa
               je potem skozi koalicijsko usklajevanje prišlo do spremembe, da to stori državni
               zbor. Torej, ko gre za zakon o upravljanju kapitalskih naložb, agencijo, ki bo za to
               skrbela, svet kot najvišji organ imenuje Državni zbor. Tukaj, pri tem našem predlogu
               pa Državni zbor lahko izključimo. Ne vem, zakaj dvojna merila, ko gre enkrat za
               kapitalske naložbe, drugič pa za prometno varnost. Zakaj enkrat, pri prejšnjem
               zakonu, Državni zbor imenuje člane sveta agencije, tukaj pri tem predlogu, pri
               predlogu agencije za varnost v cestnem prometu, pa to ni potrebno in bo to napravil
               ustanovitelj. Skratka - ne vem. Gre očitno za zadevo, pravzaprav za isto obliko po
               našem prepričanju, ampak enkrat Državni zbor je pristojen, drugič Državni zbor ni
               pristojen. Zakaj ne bi bil pristojen tudi pri vprašanjih prometna varnosti, če je
               lahko pri nekih naložbah? Ampak - ne bi rad delal zdaj vzporednic - gre verjetno pri
               kapitalskih naložbah za to, da se Vladi tam ali ne zaupa ali da je tam treba malo
               bolj kontrolirati, kaj bo Vlada predlagala v Državni zbor, da bo Državni zbor
               povedal, seveda z večino, ki jo ima koalicija, tukaj pri problemih prometne varnosti
               pa ne. Tukaj bo pa Vlada že sama poimenovala člane sveta, tako kot bo želela. In,
               seveda, še nekaj verjetno moti: moti, ker je v tem našem predlogu amandmaja <q>"na
               predlog poslanski skupin"</q>. S tem se, seveda, povabi tudi opozicijo, da predlaga svoje
               člane, saj skladno z volilnim rezultatom tako ali tako ne bi tisti člani imeli
               odločujočih glasov, ampak vendar bi lahko tvorno prispevali tudi k delovanju sveta
               javne agencije za varnost v prometu. To je bila pravzaprav ta želja, ta namen, da res
               pokažemo ta konsenz, ki naj bi ga imel Državni zbor, kajti nobenega od nas, kadarkoli
               smo se pogovarjali o prometni varnosti, nisem slišal, da bi nasprotoval temu. Ampak
               nasprotuje se pa seveda večji vključenosti opozicije, ki bi se seveda skozi tak
               amandma, če bi bil sprejet, seveda potem pokazalo. Ampak, saj veste, koalicija in
               opozicija se menjata in morda pa bomo v prihodnjem mandatu pa dobili tak amandma na
               klopu z neke druge strani.</p>
               <p>Kakorkoli, če kaj moti, moti predvsem to, da recimo pri drugem zakonu Državni zbor
               imenuje člane sveta agencije, pri tem predlogu pa tega Državni zbor pač ne naredi.
               Skratka, enkrat Državni zbor mora sodelovati, drugič pa ne, pa imamo javno agencijo.
               Zato vendarle predlagam, da pravzaprav glede na to, da je bil dopoldne sprejet zakon,
               kjer Državni zbor imenuje člane sveta javne agencije, pač za kapitalske naložbe, da
               to zdaj popravimo tudi tukaj, in s tem amandmajem je ta možnost dana.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Branko Marinič, prosim.</p>
            </sp>
            <sp who="SDZ5:MariničBranko">

               <speaker>BRANKO MARINIČ:</speaker>

               <p>Hvala lepa za besedo. Lep pozdrav vsem skupaj!</p>
               <p>No, vedno kadarkoli govorimo o povečanju varnosti v cestnem prometu in tudi sicer na
               splošno, je moja osnovna predpostavka v tej smeri, da bi z določenimi vsebinami
               sprememb prišli do izboljšanja stanja varnosti v cestnem prometu. Na nek način to
               tudi uspeva, če pogledamo 10-letno statistiku ali enoletno, skratka cilj nas vodi k
               nič žrtev v cestnem prometu.</p>
               <p>K 5. členu je Poslanska skupina SDS predlagala amandma. Če bi želel vsebinsko
               obrazložiti, potem mi dovolite, da najprej povzamem drugo točko predloga 5. člena, ki
               govori o organih javnega agencije oziroma druga točka govori o sestavi sveta javne
               agencije. Veste, kaj nas je vodilo k temu, da smo predlagali, da bi bili Državni zbor
               tisti, ki bi imenoval člane sveta agencije? Preprosto zaradi tega, ko gledamo to
               drugo točko in ugotovimo, da 11 članov sveta, ki se jih predlaga za dobo petih let,
               šest članov sveta javne agencije imenuje neposredno, pet članov pa na podlagi javnega
               razpisa. Glejte, vnaprej v zakon taksativno število, določeno, daje občutek, kot da
               se to točno vnaprej ve, kdo, kateri profili oziroma kateri dosedanji ljudje bodo tu
               noter. Pušča ta dvom. V primeru, da prepustimo to odločanje Državnemu zboru,
               izključimo to možnost. Zakaj to povem? Če hočemo in če resnično želimo nek napredek,
               potem je verjetno dobrodošla neka svežina, sprememba. Tako pa predlagatelj izhaja z
               nekim konkretnim številom, ki ga določa in pušča dvom ali sum o tem, da so tu v tem
               številu že nekateri znani ljudje, ki se bodo, ko bo zakon stopil v veljavo, preselili
               z enega mesta na drugo mesto. Ni pa dosežena tista vsebina in nekaj inovativnega,
               kajti strokovnjakov za področje prometa v Republiki Sloveniji imamo kar nekaj. Tako
               pa s tem, ko se na nek način neko število določi v sami vsebini zakona in se že točno
               ve, kdo je tisti, ki bo o tem odločal, ne dovolimo in ne dopustimo, da bi se v nek
               organ vključili strokovnjaki, ki čakajo na svojo priložnost in možnost, da
               pripomorejo s svojim znanjem, ki ga imajo, k povečanju zagotavljanja varnosti v
               cestnem prometu. Saj je osnovno načelo, dokler se bodo kolesa na avtomobilih
               kotalila, toliko časa je potencialna nevarnost za nesreče v cestnem prometu, naš cilj
               pa je, kot smo dejali, zmanjšanje žrtev v cestnem prometu. Ampak dajmo vendarle
               možnosti nekaterim novim ljudem, novim strokovnjakom, ki jih v Republiki Sloveniji
               prav na področju cestnega in drugega prometa premoremo, jih imamo, velik nabor je.
               Tukaj pa zapečatimo usodo, damo petim možnost morda tako ali drugače, za šeste pa,
               kot da predlagatelji točno vedo, kateri so ti ljudje, da ne rečem iz katerih sedanjih
               združenj ali katerih drugih, bodo presedlali v svet javne agencije. Zato smo
               predlagali vsebino sprememb v ta 5. člen. Sam upam in si predvsem želim, da bi prav
               zaradi učinkovitega zagotavljanja povečane varnosti v cestnem prometu pripomogli tudi
               na tak način, da bi, če smo poslanke in poslanci Državnega zbora odgovorni in je to
               nacionalni nivo za zmanjšanje žrtev v cestnem prometu, potem izkoristimo to možnost
               in to priložnost, da bi na nek način omogočili tudi nekaterim strokovnjakom, ki
               čakajo na svojo priložnost, a jih ne vidimo, ali pa jim preprosto ne damo možnosti,
               da bi to znanje pokazali in verjetno bi s tem pripomogli k zagotavljanju večje
               varnosti v cestnem prometu. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želi še kdo razpravljati ob tem petem amandmaju? Prosim gospod Veber, Janko
               Veber.</p>
            </sp>
            <sp who="SDZ5:VeberJanko">

               <speaker>JANKO VEBER:</speaker>

               <p>Hvala.</p>
               <p>Amandmaja k 5. členu Poslanske skupine SDS ne bom podprl. Namreč, amandma se glasi
               tako, da pravzaprav poteka imenovanje enajstih članov v svet javne agencije na
               predlog poslanskih skupin, sestava pa mora biti proporcionalna volilnemu rezultatu
               zadnjih volitev v Državni zbor.</p>
               <p>Mislim, da je resnično pri prometni varnosti zelo nepomembno, ali po cesti hodi
               politik leve, desne, srednje opcije ali pa se odvija promet v večini držav po levem
               pasu ali desnem in tako naprej. To imajo posamezne države s svojimi predpisi dobro
               urejeno.</p>
               <p>Prav je bilo tudi, kot je bilo povedano, na odboru opozorjeno, da je takšen predlog v
               nasprotju s slovensko zakonodajo. Če naredimo tudi primerjavo s tem, kar je bilo
               sprejeto že danes pri upravljanju kapitalskih naložb Republike Slovenije, je bistvena
               razlika v tem, kar je bilo sprejeto pri tem zakonu. Med drugim je predlog SDS v tem,
               da pri upravljanju kapitalskih naložb na predlog Vlade Državni zbor imenuje člane
               sveta agencije, tukaj pa na predlog poslanskih skupin. In zagotovo je postopek, ki
               poteka samo skozi Državni zbor, skozi poslanske skupine v neskladju s pravnim redom.
               Na to smo bili opozorjeni tudi na seji za promet. S tega vidika tega amandmaja, kot
               je zapisan, ni mogoče sprejeti.</p>
               <p>Mislim pa, da tudi sicer je kljub vsemu pomembnejše, da damo možnost, da v svet
               zavoda pridejo na podlagi javnega poziva tako predstavniki uporabnikov, strokovnih
               organizacij in organizacij civilne družbe. To je v vsebini zakona, ki ga danes
               sprejemamo, omogočeno, in mislim, da je to tudi tista največja pridobitev pravzaprav,
               ko se odločamo o tem, da ustanovimo agencijo, da je ta agencija čim dlje od
               političnih interesov in da prevladuje pravzaprav stroka oziroma nadzor nad tistimi,
               ki izvajajo, recimo, po svoji politični funkciji prometno politiko.</p>
               <p>In ravno ta neodvisnost se je močno odražala ne nazadnje tudi v zadnjem obdobju, ko
               je bivši svet za preventivo in vzgojo v cestnem prometu bil vključen v Ministrstvo za
               promet in moram priznati, da je bilo kar nekaj časa, mogoče celo nekaj tri leta,
               zaznati da je bistveno manj prisoten v javnosti, kot pa je bil prisoten v javnosti s
               svojimi akcijami, preden je bil vključen v Ministrstvu za promet. To kaže, da če si
               samostojen, spremljaš dogajanja v prometu, poskušaš sprotno opozarjati na to in to je
               ta velika prednost, ki jo poskušamo ne nazadnje tudi uzakoniti na način, da se
               ustanovi agencija. Več bo dejansko možnosti, da stroka, in vsi tisti, ki aktivno
               spremljajo dogajanje v prometu, pravočasno opozarjajo in ne nazadnje tudi predlagajo
               pomembne vsebinske spremembe. Tako da, ko ste povedali, če se danes pogovarjamo o
               tem, kako nekaj oblikovati, bo ta agencija imela nalogo tudi, da predlaga vsebinske
               spremembe posameznih zakonov, ki so pomembni za to, da je varnost v cestnem prometu
               boljša oziroma se izboljšuje. Ukrep, ki ste ga omenjali in se nanaša na poviševanje
               kazni, je bil kritiziran v prejšnjem obdobju in mislim, ne mislim, ampak vem, da je
               bila kritika zgolj in samo zato, ker se nanaša samo na poviševanje kazni. Kje pa je
               vzgoja v cestnem prometu? To je tisto, na kar smo opozarjali v prejšnjem mandatu in
               te vzgoje seveda ni bilo v tistih ukrepih. Agencija bo imela ravno to nalogo in svet
               agencije predvsem tudi to nalogo, da sprejme program skozi katerega bo mogoče
               izvajati predvsem tudi vzgojo in odnos do vsega, kar se dogaja v prometu. In to je
               tisto, kar vsi pravzaprav potrebujemo, da bomo v čim večji meri spoštovali
               cestnoprometne predpise in s tem zmanjševali tudi verjetnost, da prihaja do nesreč,
               ki imajo pogosto tudi zelo usodne, tragične posledice. In če vključimo v to zgodbo
               Državni zbor, da se samo Državni zbor opredeljuje kot tisti, ki je dovolj strokoven
               za imenovanje predstavnikov v svet, mislim da to zagotovo ne bi bila učinkovita
               rešitev za varnost v cestnem prometu, zato tega amandmaja ne bom podprl.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želi še kdo razpravljati? Ugotavljam, da ne želi. Zato zaključujem razpravo.</p>
               <p>V razpravo dajem 55. člen ter amandma poslanskih skupin SD, Zares, LDS in DeSUS. Želi
               kdo razpravljati? Ugotavljam, da ni želje po razpravi, zato jo zaključujem.</p>
               <p>O amandmajih bomo v skladu s časovnim potekom seje zbora odločali čez pol ure v
               okviru glasovanj.</p>
               <p>S tem prekinjam to točko dnevnega reda, prekinjam 16. sejo zbora, ki jo bomo
               nadaljevali z glasovanji ob 17. uri.</p>
               <stage type="time">(Seja je bila prekinjena ob 16.29 in se je nadaljevala ob 17. uri.)</stage>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Spoštovane kolegice poslanke, kolegi poslanci, gospe in gospodje! Prehajamo na
               glasovanje zbora o predlogih odločitev. Poslanke in poslance prosim, da preverite
               delovanje glasovalnih naprav.</p>
               <p>Nadaljujemo prekinjeno <title>3. točko dnevnega reda - obravnavo Predloga zakona o
                  spremembah in dopolnitvah Zakona o plačilnih storitvah in sistemih v okviru
                  skrajšanega postopka.</title> Ker k drugi obravnavi amandmaji k dopolnjenemu predlogu
               niso bili vloženi, prehajamo na odločanje o predlogu zakona. Obveščam vas, da me
               Zakonodajno-pravna služba oziroma Vlada nista opozorili, da bi bil zaradi amandmajev,
               sprejetih na matičnem delovnem telesu, predlog zakona neusklajen. Glasujemo.
               Glasovanje teče. Navzočih je 66 poslank in poslancev, za je glasovalo 65, proti
               1.</p>
               <p><stage>(Za je glasovalo 65.)</stage> <stage>(Proti 1.)</stage></p>
               <p>Ugotavljam, da je zakon sprejet. S tem zaključujem to točko dnevnega reda.</p>
               <p>Nadaljujemo prekinjeno <title>7. točko dnevnega reda - tretjo obravnavo Predloga zakona
                  o prenosu pokojninskih pravic v okviru rednega postopka.</title>
               </p>
               <p>Ker amandmaji k dopolnjenemu predlogu zakona niso bili vloženi, prehajamo na
               odločanje o predlogu zakona. Obveščam vas, da me Zakonodajno-pravna služba oziroma
               Vlada nista opozorili, da bi bil zaradi amandmajev, sprejetih na matičnem delovnem
               telesu, predlog zakona neusklajen. Glasujemo. Glasovanje teče. Navzočih je 68 poslank
               in poslancev, za je glasovalo 68, proti nihče.</p>
               <p><stage>(Za je glasovalo 68.)</stage> <stage>(Proti nihče.)</stage></p>
               <p>Ugotavljam, da je zakon sprejet. S tem zaključujem to točko dnevnega reda.</p>
               <p>Nadaljujemo <title>prekinjeno 6. točko dnevnega reda - drugo obravnavo Predloga zakona o
                  spremembah in dopolnitvah Zakona o vrtcih v okviru rednega postopka.</title>
               </p>
               <p>Prehajamo na odločanje o vloženih amandmajih. Najprej k 2. členu. Odločamo o prvem
               amandmaju Poslanske skupine SDS k 2. členu. Glasujemo. Glasovanje teče. Navzočih je
               67 poslank in poslancev, za je glasovalo 21, proti 43.</p>
               <p><stage>(Za je glasovalo 21.)</stage> <stage>(Proti 43.)</stage></p>
               <p>Ugotavljam, da amandma ni sprejet.</p>
               <p>Odločamo o drugem amandmaju Poslanske skupine SDS k 2. členu. Glasujemo. Glasovanje
               teče. Navzočih je 68 poslank in poslancev, za je glasovalo 22, proti 40.</p>
               <p><stage>(Za je glasovalo 22.)</stage> <stage>(Proti 40.)</stage> <stage>(Nadaljevanje)</stage> Ugotavljam, da amandma ni
               sprejet.</p>
               <p>Odločamo o amandmaju Poslanske skupine SDS k 4. členu. Glasujemo. Navzočih je 66
               poslank in poslancev, za je glasovalo 20, proti 42.</p>
               <p><stage>(Za je glasovalo 20.)</stage> <stage>(Proti 42.)</stage></p>
               <p>Ugotavljam, da amandma ni sprejet.</p>
               <p>In končno odločamo o amandmaju poslanskih skupin SD, Zares, DeSUS in LDS k 6. členu.
               Glasujemo. Navzočih je 68 poslank in poslancev, za je glasovalo 63, proti 1.</p>
               <p><stage>(Za je glasovalo 63.)</stage> <stage>(Proti 1.)</stage></p>
               <p>Ugotavljam, da je amandma sprejet.</p>
               <p>Zaključili smo z odločanjem o amandmajih.</p>
               <p>Predlagateljica državna sekretarka Alenka Kovšca predlaga, da se tretja obravnava
               opravi na isti seji. Zaključujemo pa drugo obravnavo predloga zakona. Ker je
               predlagatelj predlagal, da se tretja obravnava opravi na isti seji in ker so bili v
               drugi obravnavi sprejeti amandmaji k manj kot desetini členov dopolnjenega predloga
               bo zbor odločil na podlagi 138. člena Poslovnika ali naj še na tej seji opravi tretjo
               obravnavo predloga zakona.</p>
               <p>Prehajamo na odločanje o navedenem predlogu. Sklep ne bo sprejet, če mu ob
               nasprotovala več kot tretjina navzočih poslancev. Glasujemo. Navzočih je 68 poslank
               in poslancev, za je glasovalo 66, proti nihče.</p>
               <p><stage>(Za je glasovalo 66.)</stage> <stage>(Proti nihče.)</stage></p>
               <p>Ugotavljam, da je sklep sprejet.</p>
               <p>Ob tem ponavljam, da je državna sekretarka javno podala takšen predlog.</p>
               <p>Državni zbor bo tretjo obravnavo predloga zakona opravil v četrtek, 22. aprila 2010,
               po končanem glasovanju. Službe zbora bodo pripravile pregled, v katerega bo vključen
               sprejeti amandma k členu h kateremu je bil amandma sprejet. Amandmaje k tem členom
               lahko kvalificirani predlagatelji vložijo do začetka tretje obravnave predloga zakona
               na seji zbora.</p>
               <p>Prekinjam to točko dnevnega reda.</p>
               <p>Proceduralni predlog, prosim.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Hvala lepa. Spoštovani predsednik! Sedaj se je prvič zgodilo, da ste imeli na zalogi
               vložen predlog predlagatelja, kako naj se nadaljuje obravnava te točke. Jaz mislim,
               da ni dobro, da predsedujoči, dopuščate, da v imenu predlagatelja, to se pravi
               ministrstva, minister ali državni sekretar na zalogo predlaga predlog, kako naj se
               glasuje. Če bi bili ti trije amandmaji, ki jih je vložila naša poslanska skupina,
               sprejeti, ne bi bil izpolnjen pogoj, da bi bili amandmaji sprejeti k manj kot
               desetini členov. Predlagam, da v bodoče ne dopuščate tak način dela Državnega zbora,
               ki ni skladen s poslovnikom.</p>
               <p>Rad bi vas opozoril, da ste v nekaterih drugih primerih izredno netolerantni, izredno
               nestrpni, kadar se predlagajo kakršnekoli zadeve ali pa predlogi. V tem primeru pa
               izredno benevolentno, vi in vaše službe tolerirate predloge Vlade ali pa tudi
               koalicijskih poslancev. To je unikum! To se še ni zgodilo, čeprav smo ta predlog
               podprli, ne želimo, da se zadeve komplicirajo, vendar predlagam, da se v bodoče take
               prakse ne poslužujete. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Najprej je treba reči, da je praksa bila tako v tem kot v prejšnjem mandatu, vendar
               če katera od poslanskih skupin temu nasprotuje, da državna sekretarka ali predstavnik
               Vlade pred tem že najavi oziroma poda predlog, potem tega ne bomo več počeli. Vendar
               se je to dogajalo v tem in tudi v prejšnjem mandatu. Do sedaj nobeden proti temu ni
               nasprotoval in se je to delalo. Če ena od poslanskih skupin temu nasprotuje, tega pač
               ne bomo upoštevali. Hvala lepa.</p>
               <p>Nadaljujemo s <title>prekinjeno 8. točko dnevnega reda - z drugo obravnavo Predloga
                  zakona o spremembah in dopolnitvah Zakona o varnosti cestnega prometa v okviru
                  rednega postopka.</title> Prehajamo na odločanje o vloženih amandmajih. Odločamo o
               amandmaju poslanske skupine SDS k 5. členu. Glasujemo. Navzočih je 69 poslank in
               poslancev, za je glasovalo 18, proti 47.</p>
               <p><stage>(Za je glasovalo 18.)</stage> <stage>(Proti 47.)</stage></p>
               <p>Ugotavljam, da amandma ni sprejet.</p>
               <p>Odločamo o amandmaju poslanske skupine SDS, Zares, LDS in DeSUS k 55. členu.
               Glasujemo. Navzočih je 69 poslank in poslancev, za je glasovalo 46, proti 2.</p>
               <p><stage>(Za je glasovalo 46.)</stage> <stage>(Proti 2.)</stage></p>
               <p>Ugotavljam, da je amandma sprejet.</p>
               <p>Zaključili smo z odločanjem o amandmajih, s tem zaključujem tudi drugo obravnavo
               predloga zakona.</p>
               <p>Besedo želi državni sekretar. Prosim, gospod Jakomin.</p>
            </sp>
            <sp who="SDZ5:JakominIgor">

               <speaker>DR. IGOR JAKOMIN:</speaker>

               <p>Hvala lepa.</p>
               <p>Skladno z določbo prvega odstavka 137. člena Poslovnika Državnega zbora kot
               predlagatelj predlagamo, da se na tej seji opravi tudi tretja obravnava predloga
               zakona o spremembah in dopolnitvah Zakona o varnosti v cestnem prometu. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Ker so bili v drugi obravnavi sprejeti amandmaji k manj kot desetini členov
               dopolnjenega predloga zakona, predlagatelj zakona predlaga, da zbor na podlagi prvega
               odstavka 137. člena Poslovnika zbora še na tej seji opravi tretjo obravnavo predloga
               zakona.</p>
               <p>Prehajamo na odločanje o navedenem predlogu. Sklep ne bo sprejet, če mu bo
               nasprotovala več kot tretjina navzočih poslancev.</p>
               <p>Glasujemo. Navzočih je 71 poslank in poslancev, za je glasovalo 51, proti 19.</p>
               <p><stage>(Za je glasovalo 51.)</stage> <stage>(Proti 19.)</stage></p>
               <p>Državni zbor bo tretjo obravnavo predloga zakona opravil v četrtek, 22. aprila 2010,
               po končanem glasovanju. Službe zbora bodo pripravile pregled, v katerega bo vključen
               sprejeti amandma in člen, h kateremu je bil amandma sprejet. Amandmaje h tem členom
               lahko kvalificirani predlagatelji vložijo do začetka tretje obravnave predloga zakona
               na seji zbora. Prekinjam to točko dnevnega reda.</p>
               <p>Prehajamo na <title>12. TOČKO DNEVNEGA REDA - TO JE NA OBRAVNAVO PREDLOGA ZAKONA O
                  RATIFIKACIJI SPORAZUMA MED VLADO REPUBLIKE SLOVENIJE IN VLADO FRANCOSKE REPUBLIKE
                  O IZMENJAVI IN MEDSEBOJNEM VAROVANJU TAJNIH PODATKOV.</title>
               </p>
               <p>Predlog zakona je v obravnavo zboru predložila Vlada. Predlog zakona je kot matično
               delovno telo obravnaval Odbor za zunanjo politiko, ki je zboru pisno poročal.
               Prijavljenih k razpravi ni. Ker matično delovno telo v okviru druge obravnave ni
               sprejelo nobenega amandmaja, amandmajev na seji zbora ni možno vlagati, zato
               prehajamo na odločanje o predlogu zakona.</p>
               <p>Glasujemo. Navzočih je 71 poslank in poslancev, za je glasovalo 71, proti nihče.</p>
               <p><stage>(Za je glasovalo 71.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>20. TOČKO DNEVNEGA REDA - POTRDITEV URADNEGA PREČIŠČENEGA BESEDILA
                  ZAKONA O EKONOMSKIH CONAH, URADNEGA PREČIŠČENEGA BESEDILA ZAKONA O TROŠARINAH,
                  URADNEGA PREČIŠČENEGA BESEDILA ZAKONA O VARNOSTI V ŽELEZNIŠKEM PROMETU IN URADNEGA
                  PREČIŠČENEGA BESEDILA ZAKONA O NADZORU DRŽAVNE MEJE.</title>
               </p>
               <p>Uradna prečiščena besedila je pripravila Zakonodajno-pravna služba Državnega zbora in
               jih Državni zbor potrdi brez razprave.</p>
               <p>Prehajamo na odločanje o naslednjem predlogu sklepa: Potrdi se uradno prečiščeno
               besedilo Zakona o ekonomskih conah. Glasujemo. Navzočih je 71 poslank in poslancev,
               za je glasovalo 71, proti nihče.</p>
               <p><stage>(Za je glasovalo 71.)</stage> <stage>(Proti nihče.)</stage></p>
               <p>Ugotavljam, da je Državni zbor uradno prečiščeno besedilo navedenega zakona
               potrdil.</p>
               <p>Prehajamo na odločanje o naslednjem predlogu sklepa: Potrdi se uradno prečiščeno
               besedilo Zakona o trošarinah. Glasujemo. Navzočih je 71 poslank in poslancev, za je
               glasovalo 71, proti nihče.</p>
               <p><stage>(Za je glasovalo 71.)</stage> <stage>(Proti nihče.)</stage></p>
               <p>Ugotavljam, da je Državni zbor uradno prečiščeno besedilo navedenega zakona
               potrdil.</p>
               <p>Prehajamo na odločanje o naslednjem predlogu sklepa: Potrdi se uradno prečiščeno
               besedilo Zakona o varnosti v železniškem prometu. Glasujemo. Navzočih je 70 poslank
               in poslancev, za je glasovalo 70, proti nihče.</p>
               <p><stage>(Za je glasovalo 70.)</stage> <stage>(Proti nihče.)</stage></p>
               <p>Ugotavljam, da je zbor uradno prečiščeno besedilo navedenega zakona potrdil.</p>
               <p>Prehajamo na odločanje o naslednjem predlogu sklepa: Potrdi se uradno prečiščeno
               besedilo Zakona o nadzoru državne meje. Glasujemo. Navzočih je 70 poslank in
               poslancev, za je glasovalo 70, proti nihče.</p>
               <p><stage>(Za je glasovalo 70.)</stage> <stage>(Proti nihče.)</stage></p>
               <p>Ugotavljam, da je Državni zbor uradno prečiščeno besedilo navedenega zakona
               potrdil.</p>
               <p>S tem zaključujem to točko dnevnega reda.</p>
               <p>Prehajamo na <title>21. TOČKO DNEVNEGA REDA - MANDATNO-VOLILNE ZADEVE.</title>
               </p>
               <p>Zbor bo v okviru te točke obravnaval zahtevo Okrožnega sodišča v Mariboru o
               dovoljenju za začetek kazenskega postopka zoper sodnico Okrajnega sodišča v
               Slovenskih Konjicah.</p>
               <p>Prehajamo na obravnavo zahteve Okrožnega sodišča v Mariboru o dovoljenju za začetek
               kazenskega postopka zoper sodnico Okrajnega sodišča v Slovenskih Konjicah.</p>
               <p>Obvestilo je v obravnavo Državnemu zboru posredovalo Okrožno sodišče v Mariboru.
               Predlog je obravnavala Mandatno-volilna komisija kot matično delovno telo, ki je
               zboru predložila predlog sklepa.</p>
               <p>Mandatno-volilna komisija predlaga Državnemu zboru, da sprejme naslednji sklep:
               Državni zbor na podlagi drugega odstavka 134. člena Ustave Republike Slovenije ter
               99. člena Zakona o sodniški službi v zvezi z zahtevo Okrožnega sodišča Mariboru,
               opravilna številka Kpr 255/2007 z dne 6.8.2008 za odločanje o dovoljenju za začetek
               kazenskega postopka zoper sodnico Okrajnega sodišča v Slovenskih Konjicah Suzano Gril
               zaradi suma storitve kaznivega dejanja zlorabe uradnega položaja ali uradnih pravic
               po členu 261/III Kazenskega zakonika in kaznivega dejanja in jemanja podkupnine po
               členu 267/I Kazenskega zakonika ne prizna imunitete sodnici Okrajnega sodišča v
               Slovenskih Konjicah Suzani Gril in dovoli vodenje kazenskega postopka.</p>
               <p>Na podlagi 214. člena v zvezi z 207. členom Poslovnika zbora Državni zbor o predlogu
               sklepa odloči brez razprave. Glasujemo. Navzočih je 71, za je glasovalo 70, proti
               nihče.</p>
               <p><stage>(Za je glasovalo 70.)</stage> <stage>(Proti nihče.)</stage></p>
               <p>Ugotavljam, da je sklep sprejet. S tem zaključujem to točko dnevnega reda.</p>
               <p>Prehajamo na <title>prekinjeno 1. točko dnevnega reda - vprašanja poslank in poslancev.</title> V skladu s predlogom poslanca mag. Andreja Vizjaka bo zbor odločal o naslednjem
               predlogu sklepa: Državni zbor bo na naslednji seji opravil razpravo o odgovoru
               predsednika Vlade, Boruta Pahorja na poslansko vprašanje mag. Andreja Vizjaka v zvezi
               s kartelnimi dogovori.</p>
               <p>Obrazložitev glasu v imenu poslanske skupine SDS ima mag. Andrej Vizjak. Prosim. </p>
            </sp>
            <sp who="SDZ5:VizjakAndrej">

               <speaker>MAG. ANDREJ VIZJAK:</speaker>

               <p>Spoštovane kolegice in kolegi! Včeraj sem zastavil kar nekaj zelo konkretnih vprašanj
               predsedniku Vlade, povezanih s posledicami kartelnih dogovorov in posledicami
               postopkov, ki so bili v mandatu prejšnje vlade tudi uvedeni zoper odgovorne pri
               nečednostih pri gradbenih poslih. Na vprašanja nisem dobil konkretnih odgovorov.
               Dobil sem dogovore, češ <q>"trudili se bomo, da bo vse v redu, da bodo odgovorni deležni
               ustrezne sodne obravnave"</q> in podobno. To je odgovor na čisto vsako vprašanje, ki ga
               lahko da predsednik Vlade, in seveda nas ne more zadovoljiti.</p>
               <p>Iz ocen Računskega sodišča izhaja, da je bila posledica kartelnega dogovora pri
               gradnji avtocestnega križa astronomska za slovenske davkoplačevalce. Preplačali smo
               doslej zgrajen avtocestni križ za približno dve milijardi evrov, kar pomeni -
               sleherni državljan je ob tisoč evrov. Če Vlada, če predsednik Vlade ne bo storil res
               čisto vse, da se zadeva razčisti, da se postopki, ki so uvedeni, pospešijo, da
               pravica zadene tiste, ki jih mora zadeti, in da kazen doleti tiste, ki jih mora
               doleteti, potem bo šlo seveda vse po znanem reku Psi lajajo, karavana gre dalje.</p>
               <p>Da gre karavana dalje, pričajo tudi dogovori pri zadnjih poslih. Posel obnove
               brniškega letališča sta si spet razdelila SCT in Primorje po ključu 70:30. Pred
               nedavnim torej. Nihče resno ne jemlje boja proti kartelom, boja proti tajkunom in
               najbolj pa boli to, da so se s preplačanimi avtocestami dejansko olastninila ta
               gradbena podjetja, da so postali prejšnji direktorji zdaj lastniki in da veselo
               delajo nečednosti naprej. Še več, tisti, ki so v preteklosti preiskovali te kartelne
               dogovore in tudi zlorabe pri gradnji letališkega stolpa, so zdaj preiskovani. Ti so
               predmet preiskave s strani kriminalistov, ki sem jih poimensko tudi navedel. Boj
               proti kartelom se je spremenil v svoje nasprotje in karteli veselo delujejo
               naprej.</p>
               <p>Spoštovani! Predlagal sem, da opravimo razpravo o tem. Jaz mislim, da je to
               nedopustno, da nihče od nas tu v tej dvorani ne sme biti soodgovoren in soudeležen
               pri tem.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo, glasovanje teče. Navzočih je 69 poslank in poslancev, za je glasovalo 27,
               proti 41.</p>
               <p><stage>(Za je glasovalo 27.)</stage> <stage>(Proti 41.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca mag. Radovana Žerjava bo zbor odločal o naslednjem
               predlogu sklepa: Državni zbor bo na naslednji seji opravil razpravo o odgovoru
               predsednika Vlade Boruta Pahorja na poslansko vprašanje mag. Radovana Žerjava v zvezi
               z ukrepi za rešitev gospodarske krize. Glasujemo. Navzočih je 71 poslank in
               poslancev, za je glasovalo 26, proti 44.</p>
               <p><stage>(Za je glasovalo 26.)</stage> <stage>(Proti 44.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca Mirana Györeka bo zbor odločil o naslednjem predlogu
               sklepa: Državni zbor bo na naslednji seji opravil razpravo o odgovoru predsednika
               Vlade Boruta Pahorja na poslansko vprašanje Mirana Györekav zvezi z neplačanimi
               prispevki za pokojninsko in invalidsko zavarovanje s strani delodajalcev. Glasujemo.
               Navzočih je 70 poslank in poslancev, za je glasovalo 24, proti 45.</p>
               <p><stage>(Za je glasovalo 24.)</stage> <stage>(Proti 45.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca Mirana Petka bo zbor odločil o naslednjem predlogu
               sklepa: Državni zbor bo na naslednji seji opravil razpravo o odgovoru ministra za
               promet dr. Patricka Vlačiča na poslansko vprašanje Mira Petka v zvezi s kartelnim
               dogovarjanjem na področju izvajanja del avtocestnega programa.</p>
               <p>Obrazložitev glasu v imenu Poslanske skupine SDS Miro Petek.</p>
            </sp>
            <sp who="SDZ5:PetekMiro">

               <speaker>MIRO PETEK:</speaker>

               <p>Hvala lepa, spoštovani predsednik. Spoštovane kolegice in kolegi!</p>
               <p>Predloga poslanskega kolega Andreja Vizjaka niste podprli. Vsebina njegovega predloga
               pa je identična mojemu predlogu. In če niste podprli Vizjakovega predloga, je
               zagotovo tudi moj predlog ostal povsem brez upanja. Tako kot je brezupna tudi ta
               oblast. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Najprej obrazložitev poslanskih skupin. Želi še katera od poslanskih skupin
               obrazložiti svoj glas? <stage>(Ne želi.)</stage> Obrazložitev glasu v lastnem imenu? Bom odprl
               prijavo. Prosim, prijava.</p>
               <p>Obrazložitev glasu Jožef Jerovšek.</p>
            </sp>
            <sp who="SDZ5:JerovšekJožef">

               <speaker>JOŽEF JEROVŠEK:</speaker>

               <p>Spoštovane kolegice in kolegi! Presenečen sem bil ob vaši brezbrižnosti ob
               glasovanju, ko smo predlagali, da se opravi razprava o odgovoru predsednika
               Vlade.</p>
               <p>Sedaj imamo identično temo. Problem te teme je, da je morda bila bodočim rodovom
               ukradena prihodnost s takim načinom gradnje avtocest in s takim načinom dogovarjanja.
               Tukaj je ta velika koalicija prekosila metode nekaterih združb, za seboj niso pustile
               pisnih dokumentov. To se je, mislim da, prvič dogodilo, da so podpisali sporazum, ki
               je nelegalen, ki je kazniv, ki je v nasprotju z zakonom in meče čudno luč na celotno
               državo in na to vašo brezbrižnost, da za takšne velike denarje in za takšne rabote,
               ko smo očitno tudi gradili ceste, avtoceste po neprimernih trasah, ki so dražje, kjer
               je dlje časa bila gradbena projektiva na istem mestu in so bistveno lažje napihnili
               še predračune in koalicija je ob tem brezbrižna. Poraja se vprašanje, kdo vse je
               boter temu, tem velikim koalicijam. Kdo so botri, ki tukaj sedijo med nami tudi? Jaz
               mislim, da tisti, ki si želijo oprati vest, bodo glasovali za predlog kolega Petka.
               Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Mag. Andrej Vizjak? <stage>(Ne.)</stage> Torej prehajamo na glasovanje. Glasujemo. Navzočih je 71
               poslank in poslancev, za je glasovalo 27, proti 42.</p>
               <p><stage>(Za je glasovalo 27.)</stage> <stage>(Proti 42.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca dr. Vinka Gorenaka bo zbor odločal o naslednjem
               predlogu sklepa: Državni zbor bo na naslednji seji opravil razpravo o odgovoru
               ministra za pravosodje Aleša Zalarja na poslansko vprašanje dr. Vinka Gorenaka v
               zvezi s potovanjem uslužbencev Ministrstva za pravosodje v ZDA.</p>
               <p>Obrazložitev glasu v imenu Poslanske skupine SDS, dr. Vinko Gorenak.</p>
            </sp>
            <sp who="SDZ5:GorenakVinko">

               <speaker>DR. VINKO GORENAK:</speaker>

               <p>Hvala lepa.</p>
               <p>Živimo v času, ko naj bi oziroma ko želimo, tako tudi koalicijski poslanci, varčevati
               na vseh področjih. Pri potovanjih v tujino - sam sem na sejah Vlade vedno sodeloval
               in v prejšnjem mandatu je bilo vedno nepisano pravilo, ki se je izvajalo v
               popolnosti, da v tujino ne potuje več kot pet ljudi. Minister za pravosodje je
               prejšnji mesec objavil razpis za 20 letalskih vozovnic za Združene države Amerike. V
               razpisnih pogojih piše, da bodo obiskali sedež OZN. Tam naj bi se izobraževali.
               18.000 evrov za letalske vozovnice. Ministra sem spraševal, koliko so ostali stroški:
               dnevnice, potni stroški, hotelske storitve in ostale neobhodno potrebne stvari, ki
               spadajo v tovrstna potovanja. Ministra sem spraševal, kaj je z namenom potovanja,
               zakaj 20 uslužbencev pravosodnega ministrstva oziroma pravosodne veje oblasti potuje
               v ZDA, čemu je to potrebno. Kakega pametnega odgovora nisem dobil. Namenoma pa je
               minister govoril o tem, da bo država plačala samo 6 ali 7.000 evrov, vse ostalo pa
               bodo sredstva Evropske unije. Kot da bi bila sredstva Evropske unije njegova. Tudi
               sredstva Evropske unije sodijo med tista sredstva, s katerimi je treba skrbno
               varčevati.</p>
               <p>Menim, da je nedopustno in skrajno neodgovorno, da si minister privošči in pošlje v
               tujino kar 20 uslužbencev. Zato predlagam, ne samo na to temo, ampak da tudi malo
               širše pogledamo potovanja ministrov, državnih sekretarjev in drugih javnih
               uslužbencev v tujino. Zato sem tudi predlagal tak predlog sklepa. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo. Navzočih je 67 poslank in poslancev, za je glasovalo 24, proti 40.</p>
               <p><stage>(Za je glasovalo 24.)</stage> <stage>(Proti 40.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca Janeza Ribiča bo Državni zbor odločal o naslednjem
               predlogu sklepa: Državni zbor bo na naslednji seji opravil razpravo o odgovoru
               ministra za okolje in prostor dr. Roka Žarnića na poslansko vprašanje Janeza Ribiča v
               zvezi z vzdrževanjem vodotokov in čiščenjem rečnih strug.</p>
               <p>Obrazložitev glasu v imenu Poslanske skupine SLS, Janez Ribič.</p>
            </sp>
            <sp who="SDZ5:RibičJanez">

               <speaker>JANEZ RIBIČ:</speaker>

               <p>Hvala za besedo.</p>
               <p>Rad bi dejal, da je razgovor potekal v zvezi z varnostjo ljudi pred poplavami na
               poplavnih območjih. Potekal je tudi v zvezi z razdelitvijo sredstev vodnega sklada, s
               katerimi se veliko dela, ne dela se pa tistega, za kar so namenjena. Zato sem danes
               prepričan, da boste mojo željo po razpravi tukaj v Državnem zboru in tudi varnost
               ljudi pred poplavami na samih območjih podprli, da se o tem pogovarjamo. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Glasujemo. Navzočih je 71 poslank in poslancev, za je glasovalo 25, proti
               44.</p>
               <p><stage>(Za je glasovalo 25.)</stage> <stage>(Proti 44.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca Aleksandra Zorna bo zbor odločal o naslednjem predlogu
               sklepa: Državni zbor bo na naslednji seji opravil razpravo o odgovoru ministrice za
               kulturo Majde Širce na poslansko vprašanje Aleksandra Zorna v zvezi z nadzorom nad
               porabo prejetih sredstev za sofinanciranje programskih vsebin medijev.</p>
               <p>Glasujemo. Navzočih je 71 poslank in poslancev, za je glasovalo 25, proti 44.</p>
               <p><stage>(Za je glasovalo 25.)</stage> <stage>(Proti 44.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca Jožefa Jerovška bo zbor odločal o naslednjem predlogu
               sklepa: Državni zbor bo na naslednji seji opravil razpravo o odgovoru ministrice za
               obrambo dr. Ljubice Jelušič na poslansko vprašanje Jožefa Jerovška v zvezi s
               stališčem do predlogov, ki izhajajo iz peticije Ukinimo vojsko. Obrazložitev glasu v
               lastnem imenu, v imenu poslanske skupine? V imenu poslanske skupine. Jožef Jerovšek,
               Poslanska skupina SDS.</p>
            </sp>
            <sp who="SDZ5:JerovšekJožef">

               <speaker>JOŽEF JEROVŠEK:</speaker>

               <p>Hvala lepa.</p>
               <p>Čim bolj nepregledna in zamegljena politika na raznih področjih in beganje
               državljanov s kontroverznimi nedržavotvornimi odločitvami je očitno odločitev in
               taktika te koalicije in tudi verjetno zemunske koalicije. In nekaj podobnega se je
               zgodilo tudi na področju dolgoročne varnosti te države. Mi smo tukaj v tem zboru
               sprejeli strategijo nacionalne varnosti, smo jo kolektivno potrdili, ampak nekaj malo
               časa za tem so diametralno nasprotna stališča sicer doživela zavrnitev s strani
               Vlade, predsednika republike, predsednika Vlade, veteranskih organizacij in tako
               naprej.</p>
               <p>Stališča Vlade smo na odboru prelili v sklepe o dobesednem zapisu. In vladni poslanci
               štirih strank so to zavrnili z izjavo, da z gnusom zavračajo stališča, ki jih je
               napisala Vlada. Kdo je lahko bolj zbegan kot državljani te države, da ni neke jasne
               usmeritve na področju varnosti države? Sedaj je seveda obvisela v zraku dilema, ali
               ta koalicija res želi izstopiti iz Nata.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Kolega Jerovšek, obrazložitev glasu ne pa komentarji, prosim.</p>
            </sp>
            <sp who="SDZ5:JerovšekJožef">

               <speaker>JOŽEF JEROVŠEK:</speaker>

               <p>Saj obrazlagam.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Do zdaj nismo še nič slišali o tem, kako boste vi in vaša poslanska skupina
               glasovali. Imate še nekaj časa, da to poveste.</p>
            </sp>
            <sp who="SDZ5:JerovšekJožef">

               <speaker>JOŽEF JEROVŠEK:</speaker>

               <p>Mi bomo glasovali za to, da se opravi diskusija o izjemnih političnih posledicah
               takšnega ravnanja koalicije in o tako pomembnem vprašanju.</p>
               <p>Jaz mislim, da je absolutno važno, da se o tem izreče jasna beseda, ali je ta vlada,
               predsednik Vlade in ministrica za obrambo doživela jasno nezaupnico. Potem naj
               vložijo interpelacijo, zoper katere so glasovali. Na tako pomembnem področju ne more
               in ne sme biti nejasnosti zato predlagam, da se opravi razprava. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Obrazložitev glasu v imenu poslanske skupine? V svojem imenu. Želi še
               katera druga poslanska obrazložiti svoj glas? <stage>(Ne želi.)</stage> V svojem imenu ima besedo
               Anton Anderlič.</p>
            </sp>
            <sp who="SDZ5:AnderličAnton">

               <speaker>ANTON ANDERLIČ:</speaker>

               <p>Zelo rad bi podprl razpravo o odgovoru ministrice, ki ni mogla odgovoriti na
               vprašanja, ki jih je gospod Jerovšek zastavil. Zato seveda tudi ne vem, o čem naj bi
               razpravljali. Zelo jasno je, da se pri tej točki glasuje o tem, da se želijo odgovori
               na vprašanja, na katere ministri ne odgovorijo. Tukaj je bilo napaberkovanega včeraj
               veliko, kot imamo opravka s temi vprašanji že cel teden. Zato, če mi lahko še kdo v
               obrazložitvi glasu še kdo pove, kaj je tisto, o čemer naj bi razpravljali<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Gospod Anderlič, ne more.</p>
            </sp>
            <sp who="SDZ5:AnderličAnton">

               <speaker>ANTON ANDERLIČ:</speaker>

               <p>Ne more? Gospod Jerovšek, izredno mi je žal, da ne morem podpreti tega, ker ne vem,
               kaj naj bi to bilo. <gap n="..."/><stage>/Oglašanje iz klopi./</stage><gap n="..."/> Ja seveda, ne morem tega podpreti,
               drugič je prav, da definirate vprašanje in kaj bi radi izvedeli.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Ampak mi smo zvedeli, da vi ne boste podprli tega sklepa, in to je namen
               obrazložitve glasu. Glasujemo. Glasovanje teče. Ni polemike. Navzočih je 69 poslank
               in poslancev, za je glasovalo 23, proti 43.</p>
               <p><stage>(Za je glasovalo 23.)</stage> <stage>(Proti 43.)</stage></p>
               <p>Ugotavljam, da zbor sklepa ni sprejel.</p>
               <p>V skladu s predlogom poslanca Milana Čadeža bo zbor odločil v naslednjem predlogu
               sklepa. Državni zbor bo na naslednji seji opravil razpravo o odgovoru ministra za
               zdravje Dorijana Marušiča na poslansko vprašanje Milana Čadeža v zvezi z izvajanjem
               nujne medicinske pomoči. Glasujemo. Glasovanje teče. Navzočih je 70 poslank in
               poslancev, za je glasovalo 23, proti 45.</p>
               <p><stage>(Za je glasovalo 23.)</stage> <stage>(Proti 45.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca Franca Pukšiča bo zbor odločil o naslednjem predlogu
               sklepa: Državni zbor bo na naslednji seji opravil razpravo o odgovoru ministra za
               pravosodje Aleša Zalarja na poslansko vprašanje Franca Pukšiča v zvezi s
               pristojnostjo ugotavljanja neustavnosti in nezakonitosti predpisov. Glasujemo.
               Glasovanje teče. Navzočih je 70 poslank in poslancev, za je glasovalo 23, proti
               45.</p>
               <p><stage>(Za je glasovalo 23.)</stage> <stage>(Proti 45.)</stage></p>
               <p>Ugotavljam, da sklep ni sprejet.</p>
               <p>S tem zaključujem to točko dnevnega reda. Prekinjam 16. sejo zbora, ki jo bomo
               nadaljevali jutri ob deveti uri. Nasvidenje. <stage type="time">(SEJA JE BILA PREKINJENA 20. APRILA
                  2010 OB 17.38 URI.)</stage>
               </p>
            </sp>
         </div>
      </body>
   </text>
</TEI>