<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ5-Redna-10-2009-10-20">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl type="mag">
               <idno type="custom" subtype="day">SZA|F9C37D8BABD53DE0C12576A400280189</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=V&amp;type=sz&amp;uid=F9C37D8BABD53DE0C12576A400280189</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ5-Redna-10-2009-10-20.DZ" n="10">
               <name>Redna</name>
               <date when="2009-10-20"/>
            </setting>
         </settingDesc>
         <particDesc>
            <listOrg>
               <org xml:id="SDZ5-Redna-10-2009-10-20.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="5" notBefore="2008-10-15" notAfter="2011-12-15">
                        <label>5. mandat (2008-2011)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">Nadaljevanje 10. seje</stage>
            <stage type="chairman">Sejo je vodil dr. Pavel Gantar, predsednik Državnega zbora.</stage>
            <stage type="time">Seja se je pričela ob 10. uri.</stage>


            <sp xml:id="SDZ5-Redna-10-2009-10-20.sp1">

               <speaker>PREDSEDNIK DR. PAVEL GANTAR:</speaker>

               <p>Spoštovane kolegice poslanke in kolegi poslanci, gospe in gospodje! Pričenjam
               nadaljevanje 10. seje Državnega zbora.</p>
               <p>Obveščen sem, da se današnje seje ne morejo udeležiti naslednje poslanke in poslanci:
               mag. Andreja Rihter, Janja Klasinc, Darja Lavtižar Bebler, Ljubo Germič, Alojz
               Posedel, Bogdan Barovič, Branko Grims do 18. ure, Matjaž Zanoškar in Franc Jurša. Vse
               prisotne lepo pozdravljam!</p>
               <p>Prehajamo na <title>8. TOČKO DNEVNEGA REDA - DRUGA OBRAVNAVA PREDLOGA ZAKONA O POGREBNI
                  DEJAVNOSTI IN UPRAVLJANJU S POKOPALIŠČI, REDNI POSTOPEK.</title>
               </p>
               <p>Predlog zakona je v obravnavo predložil poslanec Janez Ribič. V zvezi s tem predlogom
               zakona Odbor za gospodarstvo predlaga Državnemu zboru sprejem sklepa, da predlog
               zakona ni primeren za nadaljnjo obravnavo.</p>
               <p>Besedo dajem predsedniku odbora Viliju Rezmanu za dopolnilno obrazložitev predloga
               sklepa.</p>
            </sp>
            <sp xml:id="SDZ5-Redna-10-2009-10-20.sp2">

               <speaker>VILI REZMAN:</speaker>

               <p>Hvala lepa, gospod predsednik. Vsem lep pozdrav!</p>
               <p>Naj v smislu poročila povem, da je bil v letu 2007 pripravljen predlog zakona, ki so
               ga občine zavrnile, zato je Skupnost občin Slovenije ustanovila posebno delovno
               skupino, ki je pripravila nov predlog zakona in ki ga je v obravnavo vložil kot
               predlagatelj naš kolega Janez Ribič.</p>
               <p>Bistvo tega predloga je, da ocenjuje, da je sedanje stanje neustrezno, uporablja se
               celo terminologija, ki govori o kaotičnosti, in da je treba to področje urediti tako,
               da bo teklo deloma kot gospodarska javna služba in deloma kot tržna dejavnost.</p>
               <p>Odbor za gospodarstvo je bil po sklepu Kolegija matično delovno telo za obravnavo
               tega predloga. Na tej seji so razen poslancev prisostvovali tudi predstavniki Vlade,
               predstavniki Ministrstva za gospodarstvo, Zakonodajno-pravne službe, predstavniki
               Gospodarske zbornice Slovenije in Obrtno-podjetniške zbornice.</p>
               <p>Kot gradivo so služili predlog zakona, pripombe Zakonodajno-pravne službe, ki je
               imela pripombe na 15 členov in na kazenske določbe. Kot gradivo je bilo predstavljeno
               tudi vladno stališče, ki je nasprotovala temu zakonu, češ da konceptualno menja
               rešitve, ki jih pripravlja samo. Opozorili so tudi, da je ta predlog zakona že v
               normativnem načrtu dela za letošnje leto in da je predlog zakona tik pred sprejetjem
               na Vladi. Odbor za okolje in prostor podpira vladno stališče.</p>
               <p>Občina Piran in občina Šmarješke Toplice sta imeli pripombe, in sicer v smislu, da je
               sprememba zakonodaje nujna, da pa se sprašujejo o ustreznosti rešitev v zvezi z
               raztrosom pepela v morje, v zvezi s prevzemom žare in z obvezno mirovalno dobo.</p>
               <p>Obrtno-podjetniška zbornica je tudi predlagala amandmaje k 15. členom in kazenskim
               določbam, sama pa se zavzema za bistveno drugačen, nov koncept urejanja tega
               področja. Gospodarska zbornica je tudi dala svoje stališče, in sicer šele na mizo,
               poslanci ga ni imeli pravočasno. Bistvo stališč Gospodarske zbornice pa je bilo
               povsem obratno od stališča Obrtno-podjetniške zbornice, namreč, da se naj ta služba
               opravlja kot gospodarska javna služba in ne na trgu.</p>
               <p>Razprava je ponovila argumente izpisnih gradiv. Minister Lahovnik je razložil
               stališče Vlade in po razpravi se je ugotovilo, da je tudi predlagatelj naš kolega
               Ribič pravzaprav zadovoljen z razpravo, zadovoljen tudi z odločitvami, kajti sam je
               ocenil, da je želel spodbuditi delo Vlade na tem področju k hitrejši pripravi zakona
               in ocenil je, da je bil s tem tudi njegov prispevek, želeni prispevek, upoštevan.
               Razpravljavci so ugotavljali, da je vladni predlog, ki je v pripravi, boljši, zato so
               sprejeli sklep, da zakon ni primeren za nadaljnjo obravnavo. Takšen sklep Odbor za
               gospodarstvo predlaga v razpravo tudi Državnemu zboru oziroma v odločitev Državnemu
               zboru.</p>
            </sp>
            <sp xml:id="SDZ5-Redna-10-2009-10-20.sp3">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo dajem predlagatelju zakona Janezu Ribiču za uvodno predstavitev stališča do
               predloga matičnega delovnega telesa.</p>
               <p>Prosim.</p>
            </sp>
            <sp xml:id="SDZ5-Redna-10-2009-10-20.sp4">

               <speaker>JANEZ RIBIČ:</speaker>

               <p>Dober dan! Hvala za besedo. Spoštovane gospe in gospodje, lepo pozdravljeni!</p>
               <p>Zakon o pokopališki in pogrebni dejavnosti ter o urejanju pokopališč je bil sprejet
               leta 1984 in vse do danes ni doživel bistvenih sprememb. Zato menim, da je v njem
               veliko pomanjkljivosti in nedorečenosti na posameznih področjih. V letu 2007 je
               Ministrstvo za gospodarstvo posredovalo občinam v obravnavo Predlog zakona o pogrebni
               in pokopališki dejavnosti. Predlog zakona za občine ni bil sprejemljiv ker je urejal
               pogrebno dejavnost kot gospodarsko tržno dejavnost, urejanje pokopališč pa kot javno
               službo. Tudi najnovejši predlog zakona, ki ga je Ministrstvo za gospodarstvo še v tem
               letu posredovalo občinam v obravnavo, je pripravljen v tej smeri, da je pogrebna
               dejavnost tržna dejavnost, urejanje pokopališč pa gospodarska javna služba. Skupnost
               občin je iz tega razloga imenovala posebno delovno skupino, ki je skupaj z Inštitutom
               za lokalno samoupravo in javna naročila Maribor pripravil predlog zakona, ki sem ga
               vložil v obravnavo. Ta predlog enovito obravnava pogrebno in pokopališko dejavnost,
               in sicer ju opredeljuje kot obvezno lokalno gospodarsko javno službo, ki jo občina
               organizira v oblikah, ki jih določa Zakon o gospodarskih javnih službah. Pogrebne
               storitve, ki so predmet javne službe, tako obsegajo: prvi prevoz pokojnika in
               zagotavljanje stalne dežurne službe za prevoz pokojnikov znotraj lokalne skupnosti,
               pripravo pokojnikov za pokop, pripravo in izvedbo minimalnih pogrebnih dejavnosti,
               pokop pokojnikov in storitve grobarjev. Prvi prevoz pokojnika je prevoz od kraja
               smrti do hladilnih prostorov. Zaradi jasnosti zakon določa, katere dejavnosti pa niso
               predmet javne službe. Kot pogrebne storitve, ki niso predmet gospodarske javne službe
               štejejo: prevoz pokojnika, če ne gre za prvi prevoz, pogrebne slovesnosti, ki
               presegajo minimalni obseg, upepelitev pokojnika in balzamiranje pokojnika. V tem delu
               se ta predlog zakona bistveno razlikuje od predloga, ki ga je pripravilo Ministrstvo
               za gospodarstvo, in je to dejavnost opredeljeval kot tržno dejavnost. Občinam bi tako
               ostali kot javni službi le urejanje in vzdrževanje pokopališč. Upravljanje s
               pokopališči, ki je v pristojnosti lokalne skupnosti, obsega predvsem urejanje
               pokopališč in skupnih pokopaliških objektov, naprav in infrastrukture, oddajanje
               grobov v najem, vodenje katastra in drugih evidenc, ter izdajo soglasja oziroma mnenj
               v zvezi s posegi na področje pokopališč. Predlog zakona daje pomembno pristojnost
               lokalnim skupnostim, da na svojem območju zagotovijo izvajanje gospodarske javne
               službe, ki obsega urejanje pokopališč in izvajanje določenih vrst pogrebnih storitev.
               Zaradi pomanjkljivih določb sedanjega zakona se izvajalci pogrebnih storitev pri
               vsakdanjem delu spopadajo s težavami, ki so zaradi narave in pietete do pokojnikov in
               njihovih svojcev pogosto nerazumljive. Gre predvsem za težave pri določanju protokola
               zadnje poti pokojnikov, določanje časa pokopa, vrstnega reda, simbolov in tako dalje.
               Prav tako pa imajo probleme zlasti v majhnih občinah, ki s svojimi odloki pogrebno
               dejavnost nemalokrat urejajo v nasprotju s predpisi in pristojnostmi. Prav zaradi
               tega predlog zakona enotno ureja pravila obveznosti ter pravice, tako za upravljavce
               pokopališč kot tudi za izvajalce pogrebnih dejavnosti. Le tako bodo namreč pravila za
               vse enaka in težav v praksi bo posledično manj. Lokalne skupnosti bodo v skladu s 3.
               členom zakona zagotovile izvajanje gospodarske javne službe, izvajanje pogrebne
               dejavnosti in upravljanje s pokopališči. Glede na to, da mi bo časa zmanjkalo,
               predlog zakona določa pogoje, ki jih morajo izpolnjevati izvajalci javne službe, naj
               povem še, da sprejemamo mnenje Zakonodajno-pravne službe Državnega zbora, na podlagi
               katerega smo v Poslanski skupini Slovenske ljudske stranke pripravili predlog
               amandmajev, ki bi jih lahko Odbor za gospodarstvo sprejel kot svoje in tako predlog
               zakona še izboljšal. Nekako pa nas ne preseneča mnenje Vlade Republike Slovenije, ki,
               kot vedno, tudi tokrat nasprotuje rešitvam, ki jih je pripravila opozicijska stranka
               oziroma predlogu zakona, ki sem ga v proceduro vložil opozicijski poslanec. Menim, da
               je nov zakon o pogrebni dejavnosti in opravljanju s pokopališči nujen in predlagam,
               da ga z morebitnimi spremembami oziroma amandmaji tudi sprejmemo kot primernega za
               nadaljnjo obravnavo in razrešimo tudi to problematiko tega področja.</p>
               <p>Rezultat mojih aktivnosti je, da so pripravljavci le pospešili urejanje tega
               področja. Hvala lepa.</p>
            </sp>
            <sp xml:id="SDZ5-Redna-10-2009-10-20.sp5">

               <speaker>PREDSEDNIK DR. PAVEL GANTAR:</speaker>

               <p>Besedo dajem predstavnici Vlade za uvodno predstavitev stališča do predloga matičnega
               delovnega telesa. Besedo ima mag. Darja Radič, državna sekretarka Ministrstva za
               gospodarstvo.</p>
               <p>Prosim.</p>
            </sp>
            <sp xml:id="SDZ5-Redna-10-2009-10-20.sp6">

               <speaker>MAG. DARJA RADIĆ:</speaker>

               <p>Hvala. Spoštovani predsednik, spoštovane poslanke, poslanci.</p>
               <p>V zvezi s predlogom je Vlada Republike Slovenije sprejela naslednje mnenje.
               Ministrstvo za gospodarstvo, kot je bilo omenjeno, je že v letu 2007 na pobudo
               zainteresirane javnosti pristopilo k spremembi Zakona o pogrebni dejavnosti in
               upravljanju s pokopališči, te spremembe naj bi bile tudi v skladu z Direktivo
               Evropske unije. Zaradi zelo različnih mnenj zainteresiranih javnosti je bil ta zakon
               v letu 2008 prestavljen oziroma sprejemanje tega zakona prestavljeno v leto 2009.
               Predlog zakona o pogrebni dejavnosti in upravljanju s pokopališči, ki ga je
               pripravilo Ministrstvo za gospodarstvo je tako sedaj tudi tik pred sprejemom na Vladi
               Republike Slovenije. Enako kot predlog zakona, ki ga je predložil v obravnavo gospod
               poslanec, tudi predlog, ki ga je pripravilo Ministrstvo za gospodarstvo, loči med
               pogrebno dejavnostjo in upravljanjem s pokopališči. V obeh predlogih urejanje
               pokopališč ostaja gospodarska javna služba.</p>
               <p>Bistvena razlika med predlogoma je pri načinu opravljanja pogrebne dejavnosti.
               Predlog zakona, ki ga je predložil v obravnavo gospod poslanec predvideva, da so
               pogrebne storitve razdeljene na pogrebne storitve, ki so v pristojnosti lokalne
               skupnosti in se izvajajo kot javna gospodarska služba, in pa na pogrebne storitve, ki
               se opravljajo na prostem trgu. Predlog Ministrstva za gospodarstvo pa predvideva, da
               se vse pogrebne storitve, razen prvega prevoza pokojnika, opravljajo kot regulirane
               gospodarske dejavnosti na prostem trgu.</p>
               <p>Po mnenju Vlade Republike Slovenije predlagana delitev pogrebne storitve, ki naj bi
               bila v pristojnosti lokalne skupnost in bi se izvajala kot javnogospodarska služba in
               pogrebne storitve, ki bi se opravljale na prostem trgu, ni ustrezna rešitev.</p>
               <p>Poleg tega predlog zakona, ki ga je predložil v obravnavo poslanec, ne vsebuje jasne
               delitve pogrebnih dejavnosti na tržni in javni del, zaradi tega se zastavlja
               vprašanje, kdo bi opravljal pogrebne storitve, ki presegajo minimalni obseg in kdo
               vse ostale pogrebne storitve. Storitve, ki naj bi se opravljale na prostem trgu, to
               so upepelitev pokojnika, balzamiranje pokojnika, prevoz pokojnika, če ne gre za prvi
               prevoz, pa bi po predlogu zakona ostale brez ustrezne regulacije. Gre torej za tako
               obsežne neustrezne rešitve, da jih v postopku sprejemanja zakona ne bi bilo možno
               popraviti z amandmaji. Ustrezno rešitev po mnenju Vlade Republike Slovenije je možno
               sprejeti na podlagi zakona, ki ga pripravlja Ministrstvo za gospodarstvo in ga bo v
               kratkem vložilo v obravnavo v Državni zbor. Hvala lepa.</p>
            </sp>
            <sp xml:id="SDZ5-Redna-10-2009-10-20.sp7">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Sledi predstavitev stališč poslanskih skupin. Besedo ima Srečko Prijatelj, v imenu
               Poslanske skupine Slovenske nacionalne stranke.</p>
            </sp>
            <sp xml:id="SDZ5-Redna-10-2009-10-20.sp8">

               <speaker>SREČKO PRIJATELJ:</speaker>

               <p>Hvala lepa, spoštovani predsednik. Spoštovana predstavnica ministrstva, kolegice in
               kolegi!</p>
               <p>Ta zakon ureja pogrebno dejavnost in upravljanje s pokopališči ter določa pogoje za
               opravljanje te dejavnosti in ni zgolj predlog opozicije, ampak je na nek način tudi
               odsev potrebe, ki jo izražajo lokalne skupnosti oziroma občine.</p>
               <p>Lokalna skupnost v skladu z zakonom, ki ureja gospodarske javne službe, zagotovi
               izvajanje gospodarske javne službe in izvajanje pogrebne dejavnosti ter upravljanje s
               pokopališči. Če lokalna skupnosti ne zagotovi - to je bistveno - izvajanja obvezne
               gospodarske javne službe iz prvega odstavka, se to zagotovi s strani države na
               območju lokalne skupnosti na račun Vlade Republike Slovenije. Dejstvo je, spoštovani,
               da je ta zakon že star, iz obdobja SFRJ, nosi letnico 1984, ko smo ga sprejeli.
               Skupnost občin dejansko želi tu na nek način zagotoviti svoj interes, da ne ostane
               občina zgolj samo urejevalec prostora, profitabilno dejavnost na tem področju pa
               opravlja posameznik. To se deli na pokopališko dejavnost in pogrebno dejavnost;
               slednja je regulirana gospodarska dejavnost na prostem trgu, ki omogoča tudi
               konkurenčnost in ne monopola.</p>
               <p>Seveda v Slovenski nacionalni stranki pozdravljamo tak predlog, pri čemer je treba
               paziti, da na področju gospodarske dejavnosti ne omogočamo posebnih zaslužkov, kajti
               vemo, da je to občutljivo področje in ni prav, da šele danes urejamo to zadevo na tak
               način, ki je moralen in tudi potreben. Je pa nedopustno dejstvo, da imamo sedaj dva
               zakona, enega, ki ga pripravlja Vlada, danes pa imamo tu zakon, ki ga je vložil
               poslanec in odseva potrebo lokalne skupnosti oziroma občin. Tako zopet doživljamo
               neko nagajanje, kaj je boljše, kaj je slabše, in se prerekamo o tem, zakaj to, kar je
               tu, ni dobro. Ne razumem, zakaj Vlada ne pristopi k temu in enkrat konstruktivno
               reče, s svojimi amandmaji bomo dopolnili ta zakon, ga sprejmemo in tako v bistvu
               rešimo problem takoj. Seveda, v Slovenski nacionalni stranki bomo temu pritrdili.
               Hvala.</p>
            </sp>
            <sp xml:id="SDZ5-Redna-10-2009-10-20.sp9">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Miroslav Klun, v imenu Poslanske skupine Socialnih demokratov. Prosim.
            </p>
            </sp>
            <sp xml:id="SDZ5-Redna-10-2009-10-20.sp10">

               <speaker>MIROSLAV KLUN:</speaker>

               <p>Spoštovani gospod predsednik, predstavniki ministrstev, kolegice in kolegi, lep
               pozdrav tudi z moje strani!</p>
               <p>Zanimivo je, da smo koalicijski poslanci v svoje roke dobili v zelo kratkem času dva
               predloga enega zakona, ki sta na podoben način opredeljevala problematiko in ki sta
               si bila podobna tudi v svoji razlagi. Najprej je bil ta zakon poslan v usklajevanje s
               strani Vlade in v nekaj tednih, v kolikor ne dneh, je bil nekoliko prirejen zakon
               predlagan Državnemu zboru s strani gospoda Ribiča. Kljub temu, da sta predloga
               podobno strukturirana, pa je ključna razlika v načinu opravljanja pogrebne
               dejavnosti. Predlog gospoda Ribiča namreč ločuje to dejavnost na dva dela. In sicer,
               na pogrebne storitve, ki so v pristojnosti lokalne skupnosti in se izvajajo kot javna
               gospodarska služba, ter na pogrebne storitve, ki se opravljajo prosto. Med tem, ko se
               v vladnem predlogu z izjemo prvega prevoza pokojnina, vse pogrebne storitve
               opravljajo kot regulirane gospodarske dejavnosti na prostem trgu, kar je v skladu z
               Evropsko zakonodajo in načinom tržnega gospodarstva in omejuje dosedanji monopol
               nekaterih. Prav zaradi te razlike se nam, Vladi in Odboru za gospodarstvo, ki je
               zakon obravnaval kot matično delovno telo, zdi neprimeren za nadaljnjo obravnavo.
               Zagotovo pa je smiselna pripomba, da bi bilo treba zakon sprejeti in ga z amandmaji
               prirediti v takšnega, ki bi na primeren način opredeljeval pogrebno storitev. Vendar
               po mnenju pravne stroke take spremembe ne bi bile mogoče brez posledice, da bi bil
               zakon v praksi neizvršljiv.</p>
               <p>Kljub temu, da predloga gospoda Ribiča Poslanska skupina Socialnih demokratov ne more
               sprejeti, in da bomo podprli sklep, da predlog zakona ni primeren za nadaljnjo
               obravnavo, bomo v poslanski skupini predlog razumeli kot dobrohoten in kot željo, da
               se pospeši reševanje obravnavanega področja. Poleg tega smo prepričani, da bo Vlada
               dobre smernice, ki jih je uporabil predlagatelj, upoštevala tudi v svojem predlogu in
               v kratkem predložila svoj predlog zakona Državnem zboru. Še enkrat pa bomo podprli
               sklep Odbora za gospodarstvo, da zakon ni primeren za nadaljnjo obravnavo. Hvala
               lepa.</p>
            </sp>
            <sp xml:id="SDZ5-Redna-10-2009-10-20.sp11">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Danijel Krivec, v imenu Poslanske skupine Slovenske demokratske
               stranke.</p>
               <p>Prosim.</p>
            </sp>
            <sp xml:id="SDZ5-Redna-10-2009-10-20.sp12">

               <speaker>DANIJEL KRIVEC:</speaker>

               <p>Hvala. Spoštovani predsednik, spoštovani vsi ostali prisotni!</p>
               <p>Zakon o pokopališki in pogrebni dejavnosti ter o urejanju pokopališč iz leta 1984
               kljub nekaterim spremembam oziroma nadomestitvam določb zakona iz drugih pravnih
               področij do danes ni doživel bistvenih sprememb. Zaradi pomanjkljive in zastarele
               zakonodaje je prihajalo v praksi do različnih tolmačenj Zakona o pogrebni dejavnosti
               in upravljanju s pokopališči, ki so nenazadnje privedle do popolnoma različnih
               ureditev pokopališke in pogrebne dejavnosti po občinah. Tako večkrat prihaja do tega,
               da občinski odloki, s katerimi občine po Zakonu o lokalni samoupravi določijo načine
               in pogoje za opravljanje pokopaliških storitev, dodeljevanje koncesij in izvajanje
               del na pokopališčih z javnimi delavci, niso bile v skladu z navedenim zakonom.
               Nekatere občine so tako podeljevale koncesije za opravljanje pokopališke in pogrebne
               dejavnosti, drugje pa so opravljanje pogrebne dejavnosti prepustili delovanju
               prostega trga. Predlog novega Zakona o pogrebni dejavnosti in upravljanju s
               pokopališči bistveno spreminja sedanjo pravno ureditev tega področja. Zakon o
               pogrebni dejavnosti in upravljanju s pokopališči ne ločuje pogrebne in pokopališke
               dejavnosti, temveč jih ureja enovito. Hkrati določa obseg dejavnostjo javne službe in
               jo loči od tržne dejavnosti. Predlog zakona tako loči med pogrebno dejavnostjo, ki se
               opravlja na prostem trgu in dejavnost, ki je predmet javne službe v pristojnosti
               lokalne skupnosti. Cilj zakona je odprava kaotične situacije na trgu, do katere je
               prišlo zaradi neenotnosti pogojev za dodeljevanje koncesij in organiziranja
               dejavnosti. Predlog zakona po medresorskem usklajevanju in po obravnavi na delovnih
               telesih ni dobil podpore. Urejanje pokopališč tako ostaja gospodarska javna služba.
               Bistvena razlika pa nastaja pri načinu opravljanja pogrebne dejavnosti. Predlog
               Ministrstva za gospodarstvo predvideva, da se vse pogrebne storitve razen prvega
               prevoza pokojnika opravljajo kot regulirane gospodarske dejavnosti na prostem trgu.
               Predlog zakona, ki je v obravnavi, ne vsebuje jasne delitve pogrebnih dejavnosti na
               tržni in javni del, zato se zastavlja vprašanje, kdo bi opravljal, pogrebne storitve,
               ki presegajo minimalni obseg in kdo vse ostale pogrebne storitve. Dejstvo pa je, da
               je to področje treba sistematično urediti na vsebinsko smiseln način. Zato je po naši
               oceni predlog zakona korak v pravi smeri in tej rešitvi ne nasprotujemo.</p>
            </sp>
            <sp xml:id="SDZ5-Redna-10-2009-10-20.sp13">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Tadej Slapnik v imenu Poslanske skupine Zares.</p>
               <p>Prosim.</p>
            </sp>
            <sp xml:id="SDZ5-Redna-10-2009-10-20.sp14">

               <speaker>TADEJ SLAPNIK:</speaker>

               <p>Spoštovani kolegi, kolegice, predsednik Državnega zbora, gospa državna
               sekretarka!</p>
               <p>V Poslanski skupini Zares ocenjujemo, da sta vzroka, da danes obravnavamo Predlog
               zakona o pogrebni dejavnosti in upravljanju s pokopališči dva. Prvi, s katerim
               soglaša tudi predlagatelj, je, da Skupnost občin Slovenije v postopkih priprav in
               usklajevanj stališč do novega zakona, ki ga pripravlja Ministrstvo za gospodarstvo,
               ni bila uspešna. Naj na tem delu še enkrat spomnimo, da je Ministrstvo za
               gospodarstvo začelo nov zakon pripravljati že leta 2007, vendar ga v mandatu ministra
               Vizjaka ni bilo sposobno pripraviti. V tem mandatu pravih potreb po ureditvi tega
               področja očitno ni zaznala tudi takrat vladna stranka SLS. V Poslanski skupini Zares
               se strinjamo s predlaganimi določbami zakona v delu, ki ločujejo pogrebno dejavnost
               od dejavnosti upravljanja s pokopališči. Strinjamo se tudi, da mora urejanje
               pokopališč ostati gospodarska javna služba. Žal pa nas predlagatelj ni prepričal, da
               predlaga ustreznejši način opravljanja pogrebne dejavnosti. Danes se ne moremo
               opredeliti, ali bo to uspelo Ministrstvu za gospodarstvo, ki zagovarja ureditev, da
               se morajo vse pogrebne storitve, razen prvega prevoza pokojnika, opravljati kot
               regulirana gospodarska dejavnost na prostem trgu. Odgovor na to bomo dobili, ko bo v
               zakonodajni postopek vložen predlog novega zakona. Ministrstvo za gospodarstvo
               napoveduje, da se bo to zgodilo še v tem mesecu.</p>
               <p>V Poslanski skupini Zares menimo, da predlagatelj v predlogu zakona ni uspel
               zadovoljivo odgovoriti na dve bistveni vprašanji: kje in kako postaviti zakonsko
               mejo, ki bo preprečevala izkoriščanje svojcev v času preživljanja najtežjih trenutkov
               ob smrti njihovih najdražjih in da jim bo zagotavljala kakovostne, cenovno dostopne
               in medsebojno primerljive storitve.</p>
               <p>V Poslanski skupini Zares v predlogu zakona prav tako ne vidimo določb, ki bodo
               učinkovito preprečevale tako imenovani komercialni boj za mrliče med podjetji, ki se
               ukvarjajo s pogrebno dejavnostjo. Pričakujemo pa, da bo to uspelo zagotoviti
               Ministrstvo za gospodarstvo. Prepričani smo tudi, da bo ministrstvo pri tem
               uspešnejše, če bo k zaključkom priprav predloga novega zakona ponovno uspelo
               pritegniti vso zainteresirano javnost, torej tudi Skupnost občin Slovenije.
               Predlagatelj zakona je s predlogom zakona javnost sicer opozoril na stališča
               Skupnosti občin Slovenije, a je s tem tudi neposredno vplival na to, da bomo v
               Državnem zboru o celovitem urejanju področja pogrebnih dejavnosti in upravljanja s
               pokopališči odločali bistveno kasneje. In ravno v tem vidimo v Poslanski skupini
               Zares tudi drugi vzrok, ki je vodil predlagatelja pri pripravi zakona, saj se je zelo
               potrudil in vložil zakon tik pred tem, ko je to storila Vlada. S tem je predlagatelj,
               po naši oceni, bolj nagajal, kot pa tvorno prispeval k celovitemu urejanju tega
               pomembnega področja.</p>
               <p>V postopku sprejemanja zakona, ki ga napoveduje Ministrstvo za gospodarstvo, boste,
               spoštovani poslanec, imeli možnost, da vaš vtis popravite. Prav tako pa imata dodatno
               možnost Ministrstvo za gospodarstvo in Skupnost občin Slovenije. Ministrstvo, da bolj
               konsenzualno vključi predloge Skupnost občin Slovenije, slednje pa, da pri iskanju
               konsenza tudi bolj tvorno sodeluje.</p>
               <p>Predloga zakona, o katerem razpravljamo danes, v Poslanski skupini Zares ne bomo
               podprli.</p>
            </sp>
            <sp xml:id="SDZ5-Redna-10-2009-10-20.sp15">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Proceduralno, gospod Presečnik.</p>
            </sp>
            <sp xml:id="SDZ5-Redna-10-2009-10-20.sp16">

               <speaker>JAKOB PRESEČNIK:</speaker>

               <p>Hvala lepa za besedo, gospod predsednik.</p>
               <p>Imam pripombo na mojega predgovornika. V svojih besedah je rekel, da Poslanska
               skupina SLS očitno ni čutila potrebe še v času, ko je bila tudi ena od strank
               koalicije, da bi takrat <q>"sforsirala"</q> pripravo omenjenega zakona. Torej proti temu
               globoko protestiram. Mi smo delovali v različnih obdobjih, tudi v vladah. S tem v
               zvezi bi rekel gospodu Slapniku, da...</p>
            </sp>
            <sp xml:id="SDZ5-Redna-10-2009-10-20.sp17">

               <speaker>PREDSEDNIK DR. PAVEL GANTAR:</speaker>

               <p>Gospod Presečnik, to je replika!</p>
            </sp>
            <sp xml:id="SDZ5-Redna-10-2009-10-20.sp18">

               <speaker>JAKOB PRESEČNIK:</speaker>

               <p>Če dovolite! Deluje v eni od poslanskih skupin, ki je naslednica, verjetno, LDS-a, ki
               je tudi sodelovala v mnogih vladah v preteklosti...</p>
            </sp>
            <sp xml:id="SDZ5-Redna-10-2009-10-20.sp19">

               <speaker>PREDSEDNIK DR. PAVEL GANTAR:</speaker>

               <p>To je replika!</p>
            </sp>
            <sp xml:id="SDZ5-Redna-10-2009-10-20.sp20">

               <speaker>JAKOB PRESEČNIK:</speaker>

               <p>In tudi po tej logiki ne bi smela pripraviti nobenega zakona v tem mandatu. Hvala
               lepa.</p>
            </sp>
            <sp xml:id="SDZ5-Redna-10-2009-10-20.sp21">

               <speaker>PREDSEDNIK DR. PAVEL GANTAR:</speaker>

               <p>Gospod Presečnik, to je replika in polemika s stališči poslanskih skupin ni mogoča.
               Ja, žal se večkrat stališča poslanskih skupin kritično ošvrknejo na druge in če potem
               sledi razprava, je toliko bolje. Toda v tem trenutku to ni mogoče in bi vas prosil,
               da proceduralnega predloga ne izkoriščate za dajanja replik, ker to ni možno. Boste
               pa vsi imeli priložnost pri novem zakonu tvorno sodelovati.</p>
               <p>Besedo ima Franc Žnidaršič, v imenu Poslanske skupine DeSUS.</p>
            </sp>
            <sp xml:id="SDZ5-Redna-10-2009-10-20.sp22">

               <speaker>MAG. FRANC ŽNIDARŠIČ:</speaker>

               <p>Spoštovani gospod predsednik, predstavnika Vlade, kolegice in kolegi!</p>
               <p>Poslanci DeSUS-a smo prepričani, da je treba področje zakonskega urejanja pogrebne
               dejavnosti in upravljanja s pokopališči popolnoma spremeniti z oblikovanjem novega
               zakona ali pa obstoječi zakon, ki ureja to področje, ustrezno sanirati ter tako
               zakonsko regulativo prirediti spremenjenim družbenim razmeram.</p>
               <p>Dejstvo je, da od leta 1984 tretji Zakon o pokopališki in pogrebni dejavnosti ter
               urejanju pokopališč glede na današnje razmere predstavlja zastarelo zakonodajo, ki
               mnogokrat povzroča različna in razhajajoča tolmačenja, posledica česar je različno
               urejanje gospodarske javne službe.</p>
               <p>Poslanska skupina DeSUS ugotavlja, da je Ministrstvo za gospodarstvo na pobudo
               zainteresirane javnosti pristopilo k pripravi novega zakona že v letu 2007, avgusta
               letos pa je bil v zakonodajni postopek vložen ta predlog, ki ga zdaj obravnavamo.
               Torej imamo dve besedili, ki urejata identično področje, in presenetljivo zanimivo je
               to, da je to zakonsko besedilo skoraj identično prejšnjemu, torej vladnemu. Namreč,
               iz pregleda obeh, kot smo poslanci DeSUS-a ugotovili, izhaja, da sedaj vloženi
               predlog začuda vključuje več kot polovico členov, ki so dobesedno identični vladnemu
               predlogu, razkorak je opaziti zgolj v tem, da je vladni predlog pisan bolj v širšem
               javnem, občem interesu, medtem ko iz sedaj obravnavanega predloga odseva lokalna
               usmerjenost.</p>
               <p>Skratka, glede na primerjavo obeh besedil je poslanska skupina zaključila, da vladni
               predlog predstavlja splošnejši interes, v katerega so vključene tudi evropske
               smernice, ki jim obravnavani predlog ne sledi, zato Predloga zakona o pogrebni
               dejavnosti in upravljanju s pokopališči, katerega podpisnik je gospod Janez Ribič, ne
               podpira oziroma podpira sklep matičnega delovnega telesa, da ta predlog ni primeren
               za nadaljnjo obravnavo. Težava je tudi v tem, da je na odboru za ta zakon glasoval
               samo predlagatelj, osem drugih prisotnih pa je bilo proti.</p>
               <p>Iz navedenega naj povem, samo še to, da bomo naše morebitne pripombe dali k vladnemu
               predlogu, za katerega upam, da bo prišel v proceduro čim prej. Hvala lepa.</p>
            </sp>
            <sp xml:id="SDZ5-Redna-10-2009-10-20.sp23">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima, Franc Bogovič, v imenu Poslanske skupine Slovenske ljudske stranke.</p>
            </sp>
            <sp xml:id="SDZ5-Redna-10-2009-10-20.sp24">

               <speaker>FRANC BOGOVIČ:</speaker>

               <p>Lep pozdrav, predsednik. Spoštovana poslanka, cenjene kolegice, kolegi.</p>
               <p>V Poslanski skupini Slovenske ljudske stranke vsekakor podpiramo Predlog zakona o
               pogrebni dejavnosti in upravljanju s pokopališči, ker je veljavna zakonodaja na tem
               področju res zastarela. Že v prejšnjem mandatu so se pripravljale spremembe, do
               realizacije žal ni prišlo, tudi v tem mandatu Vlada Republike Slovenije zagotavlja,
               da ima Predlog zakona o pogrebni dejavnosti praktično že pripravljen in usklajen,
               vendar, kolikor vemo, v zakonodajno proceduro še ni vložen. Seveda pa nas ne
               preseneča mnenje Vlade Republike Slovenije oziroma koalicijskih stranki, ki, kot
               vedno, tudi tokrat nasprotuje rešitvam, ki jih je pripravljala opozicijska
               stranka.</p>
               <p>V Poslanski skupini SLS smo prepričani, da je ta predlog zakona potreben, ker
               veljavna zakonodaja še vedno govori o komunalni dejavnosti posebnega družbenega
               pomena, ker prihaja do različnih tolmačenj, o tem, kaj se opravlja kot koncesija in
               kaj na prostem trgu ter kakšno je razmerje med tistimi, ki imajo koncesijo in
               tistimi, ki imajozgolj obrtno dovoljenje, ker ima koncesijo le polovico od 170
               samostojnih podjetnikov, ki se ukvarjajo s pogrebno dejavnostjo. S Predlogom zakona o
               pogrebni dejavnosti v upravljanju s pokopališči se jasneje določa pogoje za
               opravljanje pogrebne dejavnosti in obseg javne službe, ki je razmejena od tržne
               dejavnosti. Predlog zakona torej predvideva, da so pogrebne storitve razdeljene na
               tiste, ki so v pristojnosti lokalne skupnosti in se izvajajo kot javna gospodarska
               služba, ter na tiste pogrebne storitve, ki se opravljajo na prostem trgu. V predlogu
               so predmet javne službe osnovne minimalne pogrebne storitve, predmet gospodarske
               javne službe pa niso: prevoz pokojnika, če ne gre za prvi prevod, pogrebne
               slovesnosti, ki presegajo minimalni obseg, upepelitev pokojnika in balzamiranje
               pokojnika. Prav tako se s predlogom zakona določa obseg opravljanja s pokopališči,
               gre za urejanje pokopališča in skupnih pokopališčnih objektov, naprav in
               infrastrukture, oddajanje grobov v najem, vodenje katastra in izdaja soglasja oziroma
               mnenj v zvezi s posegi na področju pokopališča.</p>
               <p>V Poslanski skupini SLS menimo, da je nov Zakon o pogrebni dejavnosti in upravljanju
               s pokopališči nujen in žal nam je, da predlog kolega Ribiča na matičnem odboru ni
               dobil podpore. Predlog je dobra osnova in z morebitnimi amandmaji bi lahko dobro
               uredili to področje, ki je sedaj zastarelo urejeno in zaradi tega prihaja do
               marsikaterih problemov.</p>
               <p>Zaradi navedenega bomo poslanci Poslanske skupine SLS glasovali proti predlogu
               sklepa, ki ga je predlagal Odbor za gospodarstvo.</p>
               <p>Glede na to, da smo danes tudi bili seznanjeni, da bo v kratkem, kaj ta termin pomeni
               ni bilo pojasnjeno, ali se ta kratkost meri v tednih, mesecih, letih, vložen v
               proceduro tudi drug zakon, ki po predpostavki da naš predlagani ne bo sprejet, upamo,
               da bo ta zakon pripravljen dovolj tankočutno in z veliko mero pietete do svojcev,
               kajti danes smo tukaj že slišali termin, da se pojavlja na terenu <q>"boj za mrliče"</q>, in
               na žalost se to resnici na ljubo dogaja. In bojim se, da je to področje takšno, ki
               žal ne omogoča do skrajnosti komercialne tržne dejavnosti in pa usmerjenost v trg,
               ampak predvsem usmerjenost v več ljudi, ki so v tistem trenutku najbolj prizadeti. Z
               veliko pozornosti, v kolikor naš zakon danes ne bo sprejet, bomo z veliko pozornostjo
               spremljali tudi vladni zakon in tudi zelo aktivno sodelovali pri takšni rešitvi, ki
               bo za Slovenke in Slovence primerna. Hvala.</p>
            </sp>
            <sp xml:id="SDZ5-Redna-10-2009-10-20.sp25">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. O predlogu sklepa bomo v
               skladu s časovnim potekom seje zbora odločali danes v okviru glasovanj, pol ure po
               prekinjeni 22. točki dnevnega reda oziroma najpozneje ob 21. uri. S tem prekinjam to
               točko dnevnega reda.</p>
               <p>Prehajamo na <title>9. TOČKO DNEVNEGA REDA - TO JE NA OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O VARSTVU POTROŠNIKOV, skrajšani postopek.</title> Predlog zakona je v obravnavo zboru predložila Vlada. Besedo dajem predstavnici
               Vlade za dopolnilno obrazložitev predloga zakona. Besedo ima mag. Darja Radič,
               državna sekretarka, Ministrstvo za gospodarstvo.</p>
               <p>Prosim.</p>
            </sp>
            <sp xml:id="SDZ5-Redna-10-2009-10-20.sp26">

               <speaker>MAG. DARJA RADIĆ:</speaker>

               <p>Hvala, predsednik. Spoštovane poslanke, poslanci!</p>
               <p>Uvodoma bom predstavila ključne spremembe in dopolnitve zakona o varstvu potrošnikov.
               Prva taka sprememba je črtanje 43.f člena, ki ureja zlorabo potrošnikove plačilne ali
               kreditne kartice v primeru pogodb sklenjenih na daljavo. Zaradi sprejema direktive
               207/64 Evropskega parlamenta iz leta 2007 o plačilnih storitvah na notranjem trgu je
               bil s spremembo direktiv 37/7 in 2002/65 črtan 8. člen direktiv, ki se nanaša na
               zlorabo plačilne kartice, in na tej podlagi je bila dolžnost držav članic, da
               najkasneje do 1. novembra 2009 uskladijo svoje nacionalno zakonodajo s spremenjenimi
               določbami novo sprejete direktive. Zloraba potrošnikove plačilne kartice pri prodaji
               na daljavo bo v slovenski pravni red prenesena z uveljavitvijo Zakona o plačilnih
               storitvah in sistemih, predvidoma 1. novembra 2009, zaradi česar je treba črtati 43.f
               člen Zakona o varstvu potrošnikov, ki je do sedaj povzemal oba črtana člena
               direktiv.</p>
               <p>Z zakonom o plačilnih storitvah in sistemih bodo v celoti urejene tudi pravice in
               obveznosti pogodbenih strank ob zlorabi plačilne kartice. To je prva sprememba.</p>
               <p>Druga sprememba je sprememba besedila 7. točke prvega odstavka 18. člena Zakona o
               varstvu potrošnikov. Ta sprememba pa je potrebna predvsem zaradi izenačitve in
               prilagoditve obveznosti podjetij, tako proizvajalcev kot tudi prodajalcev, na podlagi
               instituta prostovoljne garancije, ki je sedaj v Zakonu o varstvu potrošnikov
               izenačena z obvezno garancijo za brezhibno delovanje stvari. V praksi zaradi
               izenačitve obeh vrst garancije nastajajo nesorazmerne obveznosti proizvajalcev in
               prodajalcev, ki potrošnikom ponujajo poleg obvezne še daljšo prostovoljno garancijo.
               S temi spremembami bo obveznost proizvajalca, trajala še tri leta po poteku
               garancijskega roka, kar pomeni, da se bodo prostovoljnemu garancijskemu roku prištela
               še tri leta in se ne bodo več množila tako, kot je bilo to sedaj urejeno v
               zakonu.</p>
               <p>Tretja sprememba je sprememba 57.f člena zakona, katere oziroma predlagana rešitev je
               izenačitev pravic potnikov po četrtem odstavku 201. člena Obligacijskega zakona in
               57.f člena Zakona o varstvu potrošnikov glede primerov, ko ima organizator potovanja
               pravico le do povračila svojih stroškov. Spremembo besedila 57.f člena Zakona o
               varstvu potrošnikov se bo odpravilo neskladje med obema zakonoma, ki normativno ureja
               ta isti institut. Ostale spremembe besedila so pa v bistvu manjše in so potrebne
               zaradi poprave napak oziroma drugačne, napačne numeracije točk v spremembah Zakona o
               varstvu potrošnikov C. Hvala lepa.</p>
            </sp>
            <sp xml:id="SDZ5-Redna-10-2009-10-20.sp27">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Predlog zakona je obravnaval Odbor za gospodarstvo kot matično delovno telo. Besedo
               dajem predsedniku Viliju Rezmanu za predstavitev poročila odbora.</p>
               <p>Prosim.</p>
            </sp>
            <sp xml:id="SDZ5-Redna-10-2009-10-20.sp28">

               <speaker>VILI REZMAN:</speaker>

               <p>Ponovno hvala lepa, gospod predsednik.</p>
               <p>Vlada je pripravila predlog zakona, Odbor za gospodarstvo ga je obravnavalo kot
               matično delovno telo in upošteval sklep Kolegija, ki se je strinjal s predlogom
               Vlade, da se to po skrajšanem postopku opravi. Gradivo, ki smo ga dobili kot temelj
               za obravnavo, je gradivo, ki ga je pripravila Vlada. Mnenje Zakonodajno-pravne
               službe, ki je bilo v tem smislu naslovljeno na nas, je vsebovalo dve pripombi.
               Amandmaji koalicije so bili predlagani, predlog amandmajev pa je predlagala tudi
               Zveza potrošniških združenj in pa Združenje potrošnikov Zasavja, in sicer gre za dva
               amandmaja, ki sta vsebinsko identična. Pripombe Trgovinske zbornice Slovenije smo
               tudi prejeli, prav tako pa pripombe Zveze potrošnikov Slovenije.</p>
               <p>Prisotni so bili vsi, ki so dajali pripombe in ki so pristojni za to področje, razen
               predstavnikov Združenja potrošnikov Zasavja, ki so se opravičili. Uvod v razpravo je
               podal minister dr. Lahovnik, česar ne bom ponavljal, saj je to povedala že državna
               sekretarka. Omenim naj le, da je kot dodatno k svojim predlogom Vlada sprejela
               predlog sprememb v zvezi z garancijskimi roki, ki so ga predlagale zbornice.
               Zakonodajno-pravna služba je dala pripombe, ki so bile z amandmaji upoštevane.</p>
               <p>Razprava pa je tekla pravzaprav samo o garancijskih rokih.</p>
               <p>Pokazalo se je, da je pristojnost Odbora za gospodarstvo, ki sodi tako na področje
               varovanja potrošnikov kot na zastopanje interesov gospodarstva, lahko mestoma tudi
               oponentna. Pokazalo se je, da so stališča potrošniške zveze in gospodarstva vsaksebi,
               in v tem diapazonu od ene do druge skrajnosti je razpravljal tudi odbor.</p>
               <p>Zveza potrošnikov Slovenije je ocenila, da je sedanja ureditev neustrezna,
               neživljenjska, da je treba razbremeniti gospodarstvo. Vendar je predlagala, da se to
               stori tako, da se zadržijo tudi neke bonitete na strani potrošnikov, in sicer z
               omejitvijo na absolutno številko 10 let, kar zadeva garancije. Trgovinska zbornica je
               predlagala nekaj drugega. Predlagala je, da se radikalno razbremeni gospodarstvo.
               Gospodarska zbornica Slovenije pa je ocenjevala, da je predlog, kakršnega je
               oblikovala Vlada, zanje kompromis, ki je sprejemljiv.</p>
               <p>Pripombe so padle tudi na skrajšani postopek in na izpadla usklajevanja v okviru
               strokovnega sveta. Nekaj pripomb je bilo tudi v zvezi s togo ureditvijo, s
               prevelikimi obremenitvami gospodarstva, z velikimi stroški in nekonkurenčnostjo, kar
               je predstavljala Trgovinska zbornica Slovenije. Odbor pa je sam prisluhnil kritiki
               postopka in se deloma s tem tudi strinjal, ocenjeval pa je, da ni nič narobe, če se v
               okviru odbora branijo interesi potrošnikov in da se branijo tudi interesi
               naklonjenega odnosa do okolja, kajti predlagano skrajšanje garancijskih rokov
               implicira tudi to, da se bo dobiček predpostavljal pred uporabno vrednostjo dobrin, o
               katerih govorimo, da se bo na ta način pospeševalo izločanje še uporabnih izdelkov iz
               uporabe in da se na ta način povečuje tudi snovna in energetska entropija.
               Predstavniki Gospodarske zbornice pa so opozarjali tudi na to, da gre za zakon, ki je
               primeren tudi v tem smislu, da pospešuje tehnološke izboljšave in da bo to imelo
               ugodne vplive na varstvo okolja.</p>
               <p>Amandma, ki ga je predlagala koalicija je bil po razpravi sprejet. Predlog Zveze
               potrošnikov Slovenije za amandma ni bil posvojen, torej se o njem ni odločalo.</p>
               <p>Dopolnjeni predlog je odbor sprejel kot predlog, ki se sprejema na Državnem
               zboru.</p>
            </sp>
            <sp xml:id="SDZ5-Redna-10-2009-10-20.sp29">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Sledi predstavitev stališč poslanskih skupin. Besedo ima Milan Gumzar v imenu
               Poslanskega kluba Liberalne demokracije Slovenije.</p>
               <p>Prosim.</p>
            </sp>
            <sp xml:id="SDZ5-Redna-10-2009-10-20.sp30">

               <speaker>MILAN GUMZAR:</speaker>

               <p>Lepo pozdravljeni vsi v dvorani, predvsem lepo pozdravljeni predstavniki Vlade!</p>
               <p>Predlog zakona o spremembah in dopolnitvah Zakona o varstvu potrošnikov poleg
               uskladitvenih sprememb prinaša večjo spremembo na področju definicije pogarancijskega
               obdobja zagotavljanja vzdrževanja in zagotavljanja nadomestnih delov. Ta bistvena
               sprememba se nanaša na zmanjšanje obveznosti proizvajalcev in prodajalcev. V
               Sloveniji imamo normativno urejeno, da morajo proizvajalci in prodajalci zagotavljati
               obvezno garancijo, in sicer najmanj eno leto ter po preteku še trikratnik obdobja
               garancije po katerem morajo zagotavljati nadomestne dele. Poleg inštituta obvezne
               garancije pa zakon opredeljuje tudi inštitut prostovoljne garancije, za katero
               veljajo enaka pravila zagotavljanja nadomestnih delov po trikratniku obdobja veljavne
               garancije. Ker v liberalni demokraciji zasledujemo cilj spodbujanja konkurenčnosti
               slovenskih proizvajalcev in prodajalcev, še posebej v teh kriznih časih podpiramo
               zmanjšanje obveznosti zagotavljanja nadomestnih delov iz naslova prostovoljne
               garancije. Ker je prostovoljna garancija inštitut, ki se ga poslužujejo podjetja, ki
               želijo zagotoviti bolj obsežno garancijsko obdobje, je smiselno, da se jim tega še
               dodatno ne otežuje. S tem se bo podjetja, ki bodo ponujala ugodnejše garancije,
               dodatno razbremenilo. Dandanes se zaradi tega pravila trikratnega obdobja podjetja v
               praksi odločajo za obvezno garancijo, ki traja najmanj eno leto, kar pomeni, da
               morajo nadomestne dele zagotavljati še tri leta po preteku garancije. Predlog
               sprememb tako dejansko ne posega bistveno v zmanjšanje obdobja zagotavljanja
               nadomestnih delov, saj bo po predlogu zakona to obdobje znašalo najmanj tri leta.</p>
               <p>Na drugi strani pa se v Liberalni demokraciji Sloveniji zavedamo nevarnosti, ki
               izhajajo iz dejstva, da so s tem potrošniki lahko izpostavljeni določenim
               nevarnostim, ko bi proizvajalci oziroma prodajalci preko promocijskih akcij tržnih
               izdelke z daljšim garancijskem obdobjem, nadomestne dele pa bi zagotavljal samo še
               tri leta. Zato pristojne institucije in organizacije pozivamo, da bodo budno bdele
               nad učinki predvidene spremembe, da ne bi bili potrošniki deležni negativih
               učinkov.</p>
               <p>Ker je kultura varovanja potrošnikov v Sloveniji še v fazi razvoja smo v Liberalni
               demokraciji mnenja, da morajo najti pravo ravnotežje med pogoji, ki proizvajalcem
               omogoča čim višji stopnjo konkurenčnosti in s tem, da je potrošnik ustrezno varovan
               in zavarovan. Tudi glede na diskusijo, ki je bila opravljena na matičnem odboru, ter
               na predlagane razširitve v zakonu pa ocenjujemo, da je sprememba zakona ustrezna,
               zato jo bomo v Poslanskem klubu Liberalnih demokratov Slovenije tudi podprli.</p>
            </sp>
            <sp xml:id="SDZ5-Redna-10-2009-10-20.sp31">

               <speaker>PREDSEDNIK DR. PAVEL GANTAR:</speaker>

               <p>Besedo ima Matevž Frangež v imenu Poslanske skupine Socialnih demokratov.</p>
               <p>Prosim.</p>
            </sp>
            <sp xml:id="SDZ5-Redna-10-2009-10-20.sp32">

               <speaker>MATEVŽ FRANGEŽ:</speaker>

               <p>Hvala za besedo. Spoštovane in spoštovani.</p>
               <p>Socialni demokrati si prizadevamo, da bi družba, v kateri živimo, v čim večji meri
               bila odlikovana z lastnostmi socialno tržnega gospodarstva, kjer je trg <q>"korigiran"</q> z
               javnim interesom, da kot skupnost uravnavamo tiste odklone tržnega samouravnavanja,
               ki rušijo nujno potrebna ravnotežja v družbi. Da trg to regulativno funkcijo javnega
               interesa potrebuje, dokazuje tudi sedanja gospodarska in finančna kriza. Toda tudi
               trg ima v svojem ustroju vgrajen mehanizem nadzora. To smo ljudje ali, če hočete,
               potrošniki. Kot kupci blaga in storitev opravljamo ključno funkcijo, da izločamo
               nekakovostno ponudbo in racionalno presodimo, kaj je najboljša cena za dobljeno
               vrednost. V Sloveniji imamo močne potrošniške organizacije in tudi po zaslugi Zakona
               o varstvu potrošnikov dober sistem ozaveščanja javnosti, ki temelji na partnerstvu
               med ljudmi in potrošniškimi združenji. To pa predstavlja pomemben korektiv, da
               zagotovimo ljudem kakovostne in varne proizvode in storitve za najboljšo možno ceno.
               V tem pogledu smo Socialni demokrati mnenja, da je treba ta sistem krepiti in mu v
               večji meri zagotoviti možnosti, da postane učinkovit sistem javnega nadzora nad
               trgom, nad blagom in storitvami.</p>
               <p>S tokratnimi spremembami in dopolnitvami Zakona o varstvu potrošnikov zato
               nadgrajujemo obstoječi, v splošnem prepričanju dober sistem. Največ pozornosti tako
               zainteresirane javnosti in tudi Odbora za gospodarstvo je gotovo deležna nova
               ureditev prostovoljne garancije. Četudi se na prvi pogled zdi, da s spremembo
               trikratnika jamstva za vzdrževanje glede na čas prostovoljne garancije zmanjšujemo
               pravico potrošnika do brezhibnega delovanja stvari, smo prepričani, da prav s
               spremembo tega jamstva na tri leta po preteku dobe prostovoljne garancije dejansko
               podaljšujemo to jamstvo in krepimo zaščito potrošnikov. Zaradi visokih stroškov tega
               jamstva se je gospodarstvo namreč odločalo za kratke roke prostovoljne garancije, na
               primer, enega leta, kar je skupaj predstavljalo triletno jamstvo. Še v večji meri pa
               se za prostovoljno garancijo sploh ni odločalo. S spremembo bo prostovoljna garancija
               postala tržno zanimivejša, zato se bo več trgovcev odločalo za ponudbo daljših
               prostovoljnih garancij, denimo, petih let, kar bo predstavljalo pomembno sestavino
               njihove konkurenčne prednosti. Tako doseženo v tem primeru osemletno jamstvo bo tako
               za potrošnika predstavljalo pridobitev in ne izgubo pravice.</p>
               <p>Pri tem velja opozoriti na deljena mnenja potrošniških organizacij in gospodarstva.
               Socialni demokrati ocenjujemo, da je zaradi diametralno nasprotnih stališč pri tem
               vprašanju težko doseči soglasje, zato pritrjujemo stališčem Vlade, da je našla zlato
               sredino med stališči zainteresiranih strani in zagotovila rešitev, ki bo omogočila
               širšo uporabo daljše prostovoljne garancije in zaradi tega tudi daljše jamstvo za
               brezhibno delovanje stvari.</p>
               <p>Ostale spremembe, ki jih predlog zakona prinaša, zgolj odpravljajo napake in
               pomanjkljivosti, ki so se pokazale v izvajanju zakona. Odpravljajo neskladnosti z
               Obligacijskim zakonom, vezane na obveznosti potrošnika pri odstopu od potovanja.
               Poleg tega pa usklajujejo naš pravni red z evropskim v določbah, ki opredeljujejo
               obveznosti pogodbenih strank v primeru zlorabe plačilnih kartic, kar smo v slovenski
               pravni red že vnesli s sprejetjem Zakona o plačilnih sistemih in storitvah.</p>
               <p>V prepričanju, da s predlagano spremembo krepimo učinkovit potrošniški nadzor in
               širimo pravice potrošnikov, bomo Socialni demokrati predlagano novelo Zakona o
               varstvu potrošnikov podprli. Hvala.</p>
            </sp>
            <sp xml:id="SDZ5-Redna-10-2009-10-20.sp33">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Danijel Krivec, v imenu Poslanske skupine SDS.</p>
               <p>Proceduralno gospod Pukšič. Prosim.</p>
            </sp>
            <sp xml:id="SDZ5-Redna-10-2009-10-20.sp34">

               <speaker>FRANC PUKŠIČ:</speaker>

               <p>Hvala lepa, gospod predsednik. Glede na to, da smo prej govorili o pogrebni
               dejavnosti, sedaj pa govorimo o varstvu potrošnikov, pravzaprav ne razumem, da...</p>
            </sp>
            <sp xml:id="SDZ5-Redna-10-2009-10-20.sp35">

               <speaker>PREDSEDNIK DR. PAVEL GANTAR:</speaker>

               <p>To ni proceduralni predlog, gospod Pukšič!</p>
            </sp>
            <sp xml:id="SDZ5-Redna-10-2009-10-20.sp36">

               <speaker>FRANC PUKŠIČ:</speaker>

               <p>Proceduralni bo, da damo na glasovanje, da vladna koalicija ne razmišlja več o
               neumnem zakonu... ...<stage>/Izklop mikrofona./</stage>...</p>
            </sp>
            <sp xml:id="SDZ5-Redna-10-2009-10-20.sp37">

               <speaker>PREDSEDNIK DR. PAVEL GANTAR:</speaker>

               <p>Hvala lepa, gospod Pukšič. Vzel sem vam glas. Mislim, da ste popolnoma direktno in
               neposredno zlorabil institut proceduralnega vprašanja. Prosim, da se usedete! Hvala
               lepa.</p>
               <p>Besedo ima... Se opravičujem za ta, bi rekel, vložek - s strani poslanca seveda.
               Besedo ima Danijel Krivec, v imenu Poslanske skupine Slovenske demokratske stranke.
               Hvala lepa.</p>
            </sp>
            <sp xml:id="SDZ5-Redna-10-2009-10-20.sp38">

               <speaker>DANIJEL KRIVEC:</speaker>

               <p>Hvala, spoštovani predsednik. Kolegice in kolegi, spoštovani predstavniki
               ministrstva!</p>
               <p>Tudi v Slovenski demokratski stranki si želimo varstvo potrošnikov okrepiti. To pa je
               lažje dosegljivo v sodelovanju z nevladnimi organizacijami, z učinkovitejšim
               informiranjem potrošnikov, brezplačnim svetovanjem, učinkovitejšim tržnim nadzorom in
               prenosom dobrih evropskih praks in direktiv. Ravno slednji pa je vsebina predloga
               zakona. Predlagane spremembe po navedbah predlagatelja ne spreminjajo temeljnih načel
               zakona. Cilj predlaganih sprememb zakona je dopolnitev zakonskih rešitev, ki doslej
               niso usklajene s pravom Evropske unije. S spremembami zakona pa je zagotovljeno
               upoštevanje zahtev iz direktive 2007/64 Evropske skupnosti in njen prenos v notranjo
               zakonodajo. Drugi cilj predlaganega zakona je zaradi skladnosti pravnega reda in
               pravne varnosti popraviti napake iz Zakona o varstvo potrošnikov, tretji cilj pa je
               prilagoditev obveznosti proizvajalcev povezanih s prostovoljno garancijo. Tako se
               spreminja besedilo 7. točke prvega odstavka 18. člena, kjer se sprememba nanaša na
               ureditev in prilagoditev obveznosti proizvajalcev in prodajalcev na podlagi
               prostovoljne garancije, ki je v Zakonu o potrošnikih izenačena z obvezno garancijo za
               brezhibno delovanje stvari. V praksi zaradi izenačitve obeh garancij nastajajo
               nesorazmerne obveznosti podjetij, ki potrošnikov poleg obvezne ponujajo tudi
               prostovoljno garancijo. Ocenjujemo, da bo gospodarstvo zaradi te spremembe
               pripravljeno bolj ponujati tudi prostovoljne garancije.</p>
               <p>Prav tako se črta 43.f člen, ki ureja zlorabo potrošnikove plačilne kartice pri
               prodaji na daljavo, ki je po novem v celoti urejena v novi direktivi in bo na podlagi
               normativnega programa Vlade Republike Slovenije za leto 2009 v slovenski pravni red
               prenesena z novim zakonom o plačilih, storitvah in sistemih.</p>
               <p>Spreminja se tudi besedilo 57.f člena, kjer predlog izenačuje pravice potnikov po
               četrtem odstavku 901. člena Obligacijskega zakonika in po 57.f členu Zakona o varstvu
               potrošnikov, glede primerov ko ima organizator potovanja pravico le do povračila
               svojih stroškov. S spremembo besedila 57.f člena Zakona o varstvu potrošnikov se bo
               odpravilo neskladje med obema zakonoma, ki normativno urejata isti institut.</p>
               <p>Spremembe predlaganega zakona, po našem mnenju, izboljšujejo ukrepe na področju
               varstva potrošnikov, hkrati pa koristijo tudi gospodarstvu. Zato bomo predlog zakona
               podprli.</p>
            </sp>
            <sp xml:id="SDZ5-Redna-10-2009-10-20.sp39">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Franc Žnidaršič v imenu Poslanske skupine DeSUS.</p>
               <p>Prosim.</p>
            </sp>
            <sp xml:id="SDZ5-Redna-10-2009-10-20.sp40">

               <speaker>MAG. FRANC ŽNIDARŠIČ:</speaker>

               <p>Spoštovani gospod predsednik, spoštovana predstavnika Vlade, kolegica in kolegi.</p>
               <p>Na prvi pogled predlagane rešitve Novele Zakona o varstvu potrošnikov ne
               predstavljajo kakšnega kamna spotike, na katerem bi se kresala mnenja različnih
               interesnih skupin. Predlog po večini zgolj zasleduje evropske smernice ter odpravlja
               nomotehnične napake prejšnje ureditve. Kljub tej navidezni neproblematičnosti, je na
               podlagi spremembe določbe, ki se nanaša na obveznost proizvajalcev, povezano s
               prostovoljno garancijo, prišlo do razhajanj, predvsem dveh - na eni strani
               proizvajalcev, ki smatrajo zdaj veljavno ureditev glede določitve roka za
               uveljavljanje garancije kot nesorazmerna obveznost posameznih podjetij, kar
               posledično vpliva tudi na višje stroške, nepotrebne administrativne obremenitve ter v
               končni fazi tudi na slabšanje konkurenčnosti. Na drugi strani pa potrošnikov, ki
               seveda želijo ohraniti nivo pridobljenih pravic zapisanih v veljavnem zakonu, saj
               razumejo spremembo garancijskega roka kot nesorazmeren poseg v njihove pravice.</p>
               <p>Poslanci DeSUS-a razumemo argumente ene in druge interesne skupine, vendar menimo, da
               je treba najti skupno rešitev, ki bo v zadostni meri sprejemljiva za ene in
               druge.</p>
               <p>Naše stališče glede tega je sledeče. Menimo, da predlog, po katerem sicer gre za
               skrajšanje dobe zagotavljanja vzdrževanja rezervnih delov po preteku garancijskega
               roka, ne posega v pravice potrošnikov v tolikšni meri, da bi bile njihove pravic s
               tem radikalno omejene. Tudi po predlogu je poleg redne obvezne garancije za brezhibno
               delovanje stvari predvidena tudi obveznost proizvajalca, da zagotavlja nadomestne
               dele še tri leta. Matematično to pomeni, da se bodo prostovoljnemu garancijskemu roku
               treh let prištela še leta nadaljnjega zagotavljanja rezervnih delov in
               vzdrževanja.</p>
               <p>Treba je bilo najti nek kompromis. Poslanci DeSUS-a ocenjujemo, da je ta kompromis v
               dopolnjenemu predlogu zakona oblikovan. To izkazuje tudi dejstvo, da nobena izmed
               dodatnih predlaganih rešitev ni bila amandmajsko povzeta in vložena kot sanacija
               predloga, zato bomo dopolnjeni predlog zakona o varstvu potrošnikov v Poslanski
               skupini enoglasno podprli. Hvala.</p>
            </sp>
            <sp xml:id="SDZ5-Redna-10-2009-10-20.sp41">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Franc Bogovič v imenu Poslanske skupine Slovenske ljudske stranke.</p>
            </sp>
            <sp xml:id="SDZ5-Redna-10-2009-10-20.sp42">

               <speaker>FRANC BOGOVIČ:</speaker>

               <p>Zaradi sprejema nove direktive in spremembe nekaterih obstoječih direktiv, ki so do
               sedaj urejale posledice morebitne zlorabe potrošnikove plačilne kartice, je dolžnost
               držav članic, da najkasneje do 1. novembra letos uskladijo svojo nacionalno
               zakonodajo s spremenjenim določbam novo sprejete direktive. V primeru zlorabe
               plačilne in kreditne kartice potrošnik namreč lahko uveljavlja svojo pravico predvsem
               na podlagi sklenjene pogodbe iz splošnih pogodbenih pogojev. Če spornega vprašanja
               glede zlorabe kartic pogodbene stranke nista mogli rešiti sporazumno je potrošnik
               svoje premoženjskopravne zahtevke lahko uveljavljal samo na sodišču. Predlog zakona,
               ki je pred nami, posega tudi na področje prostovoljnih in obveznih garancij.
               Sprememba določb je po besedah predlagatelja potrebna predvsem zaradi zmanjšanja
               obveznosti podjetij na podlagi obvezne in prostovoljne garancije pri zagotavljanju
               vzdrževanja vmesnih delov in prekopnih aparatov, saj prostovoljna garancija zmanjšuje
               konkurenčno sposobnost slovenskih podjetij zaradi stroškov, ki nastajajo zaradi
               izpolnjevanja zakonsko določnih obveznosti. Nasprotno pa so podjetja, ki ponujajo
               samo obvezno garancijo, obveznosti prosta že po štirih letih.</p>
               <p>Iz omenjenih razlogov, s katerimi se strinjamo, bomo v Poslanski skupini Slovenske
               ljudske stranke predlog zakona podprli.</p>
            </sp>
            <sp xml:id="SDZ5-Redna-10-2009-10-20.sp43">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Srečko Prijatelj v imenu Poslanske skupine Slovenske nacionalne stranke.
            </p>
            </sp>
            <sp xml:id="SDZ5-Redna-10-2009-10-20.sp44">

               <speaker>SREČKO PRIJATELJ:</speaker>

               <p>Hvala lepa, spoštovani predsednik, za besedo.</p>
               <p>Predlog zakona o spremembah in dopolnitvah Zakona o varstvu potrošnikov je na nek
               način nujen. Združenje potrošnikov Slovenije na to opozarja, tako tudi Trgovinska
               zbornica.</p>
               <p>Spoštovane kolegice in kolegi, potrošnika ne moremo pustiti s pravico do sodnega
               varstva. Namreč, če tega 43.f člena ne bomo popravili, morebitne kršitve niso predmet
               inšpekcijskega nadzora in izreka pravnih ukrepov ali glob za prekrške v tem primeru.
               V primeru zlorabe plačilne kartice ali kreditne kartice je potrošnik lahko
               uveljavljal svoje pravice predvsem na podlagi sklenjene pogodbe in splošnih
               pogodbenih pogojev. Če spornega vprašanja glede zlorabe kartice pogodbeni stranki
               nista mogla rešiti sporazumno, je v tem primeru ostalo samo sodno varstvo.</p>
               <p>Sprememba 7. člena pa, kot že s strani mojih kolegov, govori o tem, da je potrebno
               predvsem zaradi izenačitve obveznosti podjetij na podlagi obveze in v bistvu
               zagotavljanja garancije pri vzdrževanju zagotavljati nadomestne dele in vse ostalo s
               trikratnikom veljavne garancijske dobe. In to je prav, zaradi tega, ker na nek način
               sledimo tudi direktivi Evropskega parlamenta in Sveta z dne 25. maja 1999, ki govori
               natanko o teh zadevah. Če seveda danes tega ne bomo potrdili in ne bomo na nek način
               zaščitili potrošnika, dovoljujemo, da se zlorabe na tem področju še naprej
               nadaljujejo in dejansko prepuščamo tistega, ki bo ogoljufan ali oškodovan, zgolj pred
               dejstvom, da lahko vlaga tožbe. Ob dejstvu, da sodišča delajo tako kot delajo, pa
               verjetno veste, da je to mnogokrat tudi zaradi finančnih razlogov, ki jih mora
               potrošnik sam dati iz svoje denarnice, namreč tožba stane, to dostikrat ni možno. S
               tem zakonom bomo zaščitili najšibkejše sloje prebivalstva in prav je, da v bistvu to
               soglasno potrdimo. Hvala.</p>
            </sp>
            <sp xml:id="SDZ5-Redna-10-2009-10-20.sp45">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. Ker k dopolnjenemu predlogu
               zakona ni bilo vloženih amandmajev, zaključujem drugo obravnavo predloga zakona.
               Odločanje o predlogu zakona bomo v skladu s časovnim potekom seje zbora odločali
               danes v okviru glasovanj, pol ure po prekinjeni 22. točki dnevnega reda. S tem
               prekinjam to točko dnevnega reda.</p>
               <p>Prehajamo na <title>10. TOČKO DNEVNEGA REDA - TO JE NA OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O BLAGOVNIH REZERVAH, SKRAJŠANI POSTOPEK.</title> Predlog zakona je v obravnavo zboru predložila Vlada. Besedo dajem predstavnici
               Vlade za dopolnilno obrazložitev predloga zakona. Besedo ima mag. Darja Radič,
               državna sekretarka z Ministrstva za gospodarstvo. Prosim.</p>
            </sp>
            <sp xml:id="SDZ5-Redna-10-2009-10-20.sp46">

               <speaker>MAG. DARJA RADIČ:</speaker>

               <p>Hvala, predsednik. Spoštovane poslanke, poslanci!</p>
               <p>S predlaganim zakonom o spremembah in dopolnitvah zakona o blagovnih rezervah se
               predlaga združitev dveh obstoječih javnih zavodov, in sicer Zavoda Republike
               Slovenije za blagovne rezerve, ki je bil ustanovljen s sklepom leta 1995, in pa
               Zavoda Republike Slovenije za obvezne rezerve nafte in njenih derivatov, ki je bil
               prav tako ustanovljen s sklepom leta 1999. Glavni razlog sprememb zakona je
               pravzaprav racionalizacija delovanja, saj gre pri obeh zavodih za enako statusno
               obliko, za podobno delovno področje, isti zakon daje pravno podlago za ustanovitev
               obeh, isto je v končni fazi tudi resorno ministrstvo.</p>
               <p>V skladu s tem je glavni cilj sprememb zakona optimizacija organizacije in procesov
               dela na področju sistema osnovne preskrbe z živilskim in neživilskim blagom v primeru
               motenj in nestabilnosti na trgu in s tem želimo prispevati k racionalizaciji
               poslovanja in posledično tudi k zmanjšanju javnofinančnih odhodkov, kar je v času
               finančne krize še kako pomembno. Te spremembe so tudi v skladu s programom varčevanja
               Vlade. Z zakonom zasledujemo načelo učinkovitosti in racionalnosti, doseganje večje
               preglednosti, povečanje hitrosti, sprejemanje odločitev in tudi učinkovitosti
               izmenjave informacij med pristojnimi v sistemu preskrbe ob motnjah in nestabilnosti
               na trgu.</p>
               <p>Poleg te poglavitne spremembe gre še za nekaj manjših popravkov tehnične narave in pa
               tudi za uskladitev zakona s predpisi, ki urejajo prekrške in so v smislu nadomestitve
               izrekanja denarnih kazni z globami. Hvala lepa.</p>
            </sp>
            <sp xml:id="SDZ5-Redna-10-2009-10-20.sp47">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Predlog zakona je obravnaval Odbor za gospodarstvo kot matično delovno
               telo. Besedo dajem predsedniku Viliju Rezmanu za predstavitev poročila odbora.</p>
            </sp>
            <sp xml:id="SDZ5-Redna-10-2009-10-20.sp48">

               <speaker>VILI REZMAN:</speaker>

               <p>Hvala lepa, gospod predsednik. Odbor za gospodarstvo je tudi to točko dnevnega reda
               obravnaval kot matično delovno telo, in sicer na predlog Vlade, po skrajšanem
               postopku. Prisostvovali na tej seji so predstavniki Ministrstva za gospodarstvo,
               Zakonodajno-pravna služba, Gospodarska zbornica in Obrtno-podjetniška zbornica ter
               predstavniki Komisije za gospodarstvo, obrt in turizem našega Državnega sveta. Vlada
               je ocenila, kakor je državna sekretarka povedala, da je možno ta predlog zakona
               oziroma sprememb in dopolnitev sprejemati po skrajšanem postopku in med drugim
               priporočila takšen sprejem tudi za voljo tega, ker ga ocenjuje kot enega izmed
               protikriznih ukrepov.</p>
               <p>Amandmaje k 2., 3. in 7. členu so predlagale štiri poslanske skupine iz koalicije,
               sicer pa so bili poslanci seznanjeni tudi z mnenjem Zakonodajno-pravne službe in z
               mnenjem Komisije za gospodarstvo, obrt, turizem in finance Državnega sveta. Državni
               svet je imel temeljno pripombo k temu zakonu, v smislu, da zakon ne prinaša
               konceptualnih, torej strateških premislekov v zvezi z razvojem energetike, na kar je
               bilo odgovorjeno, da to tudi ni bil ne cilj ne namen tega zakona. In opozorjeno je
               bilo, da je bila zelena knjiga v javni obravnavi, da se je javna obravnava končala v
               zvezi z energetskimi koncepti in nacionalnim programom razvoja energetike, da še ni
               bila napravljena sinteza javne razprave in da imajo posamični odbori Državnega zbora
               v svojih programih to temo še predvideno za razpravo.</p>
               <p>Minister dr. Matej Lahovnik je, ko je uvodoma razpravljal, med drugim navedel tudi
               to, da gre za združitev dveh obstoječih javnih zavodov in s tem za racionalizacijo
               ter optimizacijo in organizacijo procesov dela ter za predvideni prihranek 135 tisoč
               evrov. Zmanjša pa se tudi število uradov, agencij, zavodov in tako naprej, kar je v
               načrtu Vlade za ta mandat.</p>
               <p>Razpravljal je tudi predstavnik Zakonodajno-pravne službe, ki je povedal, da so
               nekateri predlogi iz njihovega mnenja bili upoštevani, ne pa vsi. Zlasti je opozoril
               na to, da se ni ustrezno odzvalo na problematiko posebnih nadomestil za financiranje
               oblikovanja in zagotavljanja obveznih rezerv. In opozoril je, da tudi ni bilo
               ustrezno odgovorjeno v zvezi s problematiko, ki jo je nakazal glede premoženja, ki ga
               bo Zavod Republike Slovenije za obvezne rezerve nafte in njenih derivatov prenesel na
               Zavod Republike Slovenije za blagovne rezerve. Govora je bilo o tem, da ker so
               sprejeti amandmaji, bodo členi odprti in pripravljeni amandmaji do seje Državnega
               zbora, kar pa vidimo, da je v tem trenutku izostalo in amandmaji torej niso bili
               vloženi.</p>
               <p>V razpravi so poslanci podpirali predlog zakona in opozarjali na to, da gre za
               racionalizacijo, ki se naj nadaljuje, ker je ta bistvenejša od tistih omenjenih 135
               tisoč evrov predvidenega prihranka. Po razpravi pa so sprejeli predlagane amandmaje
               in predlagali Državnemu zboru, da tako dopolnjen zakon tudi sprejme.</p>
            </sp>
            <sp xml:id="SDZ5-Redna-10-2009-10-20.sp49">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Sledi predstavitev stališč poslanskih skupin. Besedo ima Matjaž Han v
               imenu Poslanske skupine Socialnih demokratov.</p>
            </sp>
            <sp xml:id="SDZ5-Redna-10-2009-10-20.sp50">

               <speaker>MATJAŽ HAN:</speaker>

               <p>Hvala lepa za besedo. Spoštovani predsednik. Spoštovana državna sekretarja,
               sekretarka.</p>
               <p>Gospodarska kriza je privedla do potrebe do varčevanja na vsakem koraku. Skladno s
               tem je seveda pripravljen tudi ta vladni zakon, ki ga imamo pred sabo. Glavna
               sprememba, ki jo v slovenski pravni red vnaša ta zakon, je združitev dveh zavodov in
               sicer Zavoda Republike Slovenije za blagovne rezerve ter Zavoda Republike Slovenije
               za obvezne rezerve nafte. Poleg racionalizacije poslovanja je taka organizacija
               nadzora in urejanja blagovnih rezerv povsem smotrna. Obema trenutnima zavodoma namreč
               daje podlago za delovanje isti zakon. Imata enako statusno obliko, delujeta na
               podobnem področju in nenazadnje isto je tudi resorno ministrstvo. Dejansko s to
               reorganizacijo tako, če lahko rečemo, ubijemo dve muhi na en mah. Upam, da se bo
               zmanjšalo število zaposlenih v državni upravi in s tem, kar tudi ni zanemarljivo za
               135 tisoč evrov stroški letno se bodo zmanjšali, kar pa je pomembnejše, pa bo z
               reorganizacijo vsaj v tem delu se bo odpravila največja pomanjkljivost javnega
               sektorja v primerjavi z drugimi državami, to pa je ravno nepravilna organizacija.</p>
               <p>Predlog zakona je sicer naletel na nekatere pomisleke predvsem pomisleke v Državnem
               svetu, ki ga je tudi zavrnil. Vendar je treba poudariti, da je bila zavrnitev širšega
               okvira in dejanskega predloga zakona ni zadevala. Državni svet namreč zahteva širši
               pristop k reševanju strateških vprašanj energetike, kar pa je nedvoumno izhodišče za
               druge dokumente in ne za Zakon o blagovnih rezervah.</p>
               <p>V Poslanski skupini Socialnih demokratov smo tudi prepričani, da združitev obeh
               zavodov nikakor ne bo pomenila zmanjšanja pomena rezerv nafte ali pa drugih naftnih
               rezerv. Predlagani zakon bomo glede na navedeno, v Poslanski skupini Socialnih
               demokratov seveda podprli. Hvala.</p>
            </sp>
            <sp xml:id="SDZ5-Redna-10-2009-10-20.sp51">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima, Marjan Bezjak, v imenu Poslanske skupine Slovenske
               demokratske stranke. Prosim.</p>
            </sp>
            <sp xml:id="SDZ5-Redna-10-2009-10-20.sp52">

               <speaker>MARJAN BEZJAK:</speaker>

               <p>Lepo pozdravljeni, gospod predsednik! Lepo pozdravljena, državna sekretarka! Poslanka
               in poslanci Državnega zbora!</p>
               <p>Podajam stališče Zakona o blagovnih rezervah. Storitev oblikovanja in porabe
               blagovnih rezerv je gospodarska javna služba. Blagovne rezerve se oblikujejo za
               zagotavljanja potreb osnovne preskrbe v primeru večjih motenj in nestabilnosti pri
               preskrbi trga ob naravnih in drugih nesrečah večjega obsega in v vojni. Osnovna
               preskrba trga pomeni preskrbo z osnovnimi živili, neživilskimi proizvodi, ki so nujno
               potrebni za življenje ljudi, ter s strateškimi surovinami in reprodukcijskimi
               materiali, ki so potrebni za zagotavljanje proizvodnje ali so posebnega pomena za
               obrambo države. V sistemu zagotavljanja osnovne preskrbe z živilskim in neživilskim
               blagom v motnjah in nestabilnostih na trgu gospodarsko javno službo oblikovanja in
               uporabe blagovnih rezerv, vključno z obveznimi rezervami nafte in naftnih derivatov,
               delujeta dva javna gospodarska zavoda, Zavod Republike Slovenije za blagovne rezerve,
               ki je bil ustanovljen s sklepom o ustanovitvi javnega gospodarskega zavoda za
               blagovne rezerve, in Zavod Republike Slovenije za obvezne rezerve nafte in naftnih
               derivatov, ki je bil ustanovljen s sklepom o ustanovitvi javnega gospodarskega zavoda
               za obvezne rezerve nafte in njenih derivatov.</p>
               <p>S predlaganimi spremembami in dopolnitvami Zakona o blagovnih rezervah predlagatelj
               navaja, da se v največji možni meri prilagaja slabim gospodarskim razmeram na način,
               da dva javna gospodarska zavoda združi in s tem zmanjša javnofinančne odhodke ter
               optimizira in racionalizira sistem javnega sektorja. Upam, da bo Vlada to pot
               nadaljevala in bo začela združevati tudi določena ministrstva, da bodo tudi tu vidni
               prihranki in učinki delovanja Vlade.</p>
               <p>V Poslanski skupini Slovenske demokratske stranke podpiramo delovanje v smeri
               optimizacije in racionalizacije javnega sektorja in bomo predlog zakona podprli.</p>
            </sp>
            <sp xml:id="SDZ5-Redna-10-2009-10-20.sp53">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Tadej Slapnik v imenu Poslanske skupine Zares.</p>
            </sp>
            <sp xml:id="SDZ5-Redna-10-2009-10-20.sp54">

               <speaker>TADEJ SLAPNIK:</speaker>

               <p>Spoštovane kolegice in kolegi, predstavniki Vlade! Poglavitna rešitev zakona, ki je
               pred nami, je racionalizacija delovanja pravnih oseb javnega prava. Z reorganizacijo
               se upoštevata načeli učinkovitosti in racionalnosti. Dosega se večja preglednost in
               nadzor, povečuje se tudi hitrost sprejemanja odločitev in učinkovitost izmenjave
               informacij med pristojnimi v sistemu preskrbe ob motnjah in nestabilnostih na
               trgu.</p>
               <p>S Predlogom zakona o spremembah in dopolnitvah Zakona o blagovnih rezervah se
               prilagajamo poslabšanim gospodarskim razmeram, tako da dva javna gospodarska zavoda
               združujemo, s tem pa zmanjšamo javnofinančne odhodke ter optimiziramo in
               racionaliziramo sistem javnega sektorja.</p>
               <p>Naj na tem mestu spomnimo, da je bila na podlagi prijave Komisije za preprečevanje
               korupcije pred časom odrejena izredna notranja revizija za preveritev pravilnosti in
               smotrnosti poslovanja Zavoda Republike Slovenije za obvezne rezerve nafte in njenih
               derivatov v letih 2007 in 2008. Zaradi ugotovljenih nepravilnosti je bil takrat
               razrešen direktor Zavoda za naftne rezerve Anton Grebelšek, sicer šef Mestnega odbora
               SLS Ljubljana.</p>
            </sp>
            <sp xml:id="SDZ5-Redna-10-2009-10-20.sp55">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Tadej Slapnik, v imenu Poslanske skupine Zares. Konec leta
               2005 je namreč prišlo do primanjkljaja v višini 2 tisoč litrov kurilnega olja in
               očitek pravi, da je omenjeni primanjkljaj direktor kar odpisal, kar bi pomenilo, da
               je za toliko oškodoval državne rezerve.</p>
               <p>V želji učinkovitejšega nadzora in preprečevanja takšnih ali podobnih deviantnih
               dejanj, bomo v Poslanski skupini Zares predlog zakona podprli.</p>
            </sp>
            <sp xml:id="SDZ5-Redna-10-2009-10-20.sp56">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima mag. Franc Žnidaršič v imenu Poslanske skupine DeSUS.</p>
               <p>Prosim.</p>
            </sp>
            <sp xml:id="SDZ5-Redna-10-2009-10-20.sp57">

               <speaker>MAG. FRANC ŽNIDARŠIČ:</speaker>

               <p>Spoštovani gospod predsednik, spoštovana državna sekretarka s sodelavcem, spoštovani
               kolegi in kolegice.</p>
               <p>V okviru ministrstva, pristojnega za gospodarstvo, je organiziran poseben sektor za
               preskrbo in blagovne rezerve, v katerega področje delovanja sodi tudi oblikovanje
               politike preskrbljenosti trga in blagovnih rezerv ter pripravo ukrepov, vezanih na
               preskrbo v primeru izrednih razmer. Rezerve se oblikujejo za zagotavljanje potreb
               osnovne preskrbe v primeru večjih motenj, nestabilnosti na trgu, ob naravnih in
               drugih nesrečah in morebitni vojni. Instituciji, s katerimi je povezano to delo
               sektorja, sta javni gospodarski zavod za blagovne rezerve ter gospodarski zavod za
               obvezne rezerve nafte in njenih derivatov. Predlog novele udejanja vladni varčevalni
               ukrep, ki se nanaša na optimizacijo organiziranosti in delovanja javnega sektorja, s
               tem da podaja rešitev za združitev omenjenih dveh javnih gospodarskih zavodov v en
               zavod, na katerega se prenašajo tudi naloge zdaj dejavnega zavoda za obvezne
               rezerve.</p>
               <p>V Poslanski skupini DeSUS smo prepričani, da je treba tovrstno nepotrebno opravljanje
               del in nalog odpraviti na tem in tudi kot na drugih področjih. Zato predlagano
               rešitev poslanci DeSUS-a pozdravljamo in ji pritrjujemo, saj ni dvoma, da predstavlja
               korak - sicer majhen, a vendarle - k zmanjšanju javnofinančnih odhodkov, hkrati pa
               predstavlja del aktivnosti Vlade pri omilitvi posledic finančne in gospodarske
               krize.</p>
               <p>Poslanska skupina bo dopolnjen predlogi zakona iz navedenih razlogov enotno
               podprla.</p>
               <p>Hvala lepa.</p>
            </sp>
            <sp xml:id="SDZ5-Redna-10-2009-10-20.sp58">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Franc Bogovič v imenu Poslanske skupine Slovenske ljudske stranke.</p>
               <p>Prosim.</p>
            </sp>
            <sp xml:id="SDZ5-Redna-10-2009-10-20.sp59">

               <speaker>FRANC BOGOVIČ:</speaker>

               <p>Še prej bi želel en proceduralni predlog, potem pa bom povedal mnenje v imenu
               Slovenske ljudske stranke.</p>
            </sp>
            <sp xml:id="SDZ5-Redna-10-2009-10-20.sp60">

               <speaker>PREDSEDNIK DR. PAVEL GANTAR:</speaker>

               <p>Proceduralni predlog, ampak ne bom vam dovolil replike.</p>
            </sp>
            <sp xml:id="SDZ5-Redna-10-2009-10-20.sp61">

               <speaker>FRANC BOGOVIČ:</speaker>

               <p>Ja, ne bom repliciral, bi pa vas opozoril, gospod predsednik. Konstantno se dogaja,
               da iz Poslanske skupine Zares navajajo neresnice, laži. Med nami ni gospoda Toneta
               Grabeljška, ne nekega Grubeljška ali ne vem kaj, kar je gospod Slapnik, ki ga niti ne
               pozna, omenjal. Ni res, da je bila njemu dokazana kakršnakoli krivda. Res je, da je
               član Mestnega odbora Ljubljana, ampak smo nekateri bolj prepričani, da gre zopet v
               tem nizu postopkov po metodi - diskreditiraj in likvidiraj. Zato bi prosil, če se
               gospod Slapnik gospodu Grabeljšku opraviči, ker mislim, da bi to moral storiti zaradi
               nekorektnosti, ki jo je storil v Državnem zboru.</p>
            </sp>
            <sp xml:id="SDZ5-Redna-10-2009-10-20.sp62">

               <speaker>PREDSEDNIK DR. PAVEL GANTAR:</speaker>

               <p>To se boste morali dogovoriti med seboj, to ni naloga, ki bi jo moral storiti
               predsedujoči.</p>
               <p>Prosim predstavite stališče Slovenske ljudske stranke.</p>
            </sp>
            <sp xml:id="SDZ5-Redna-10-2009-10-20.sp63">

               <speaker>FRANC BOGOVIČ:</speaker>

               <p>Spoštovani zbrani! Stališče Slovenske ljudske stranke pri sprejemanju Zakona o
               spremembah in dopolnitvah Zakona o blagovnih rezervah je sledeče.</p>
               <p>V sistemu zagotavljanja osnovne preskrbe z živilskim in neživilskim blagom v motnjah
               in nestabilnostih na trgu gospodarsko javno službo oblikovanja in uporabe blagovnih
               rezerv vključno z obveznimi rezervami nafte in naftnih derivatov delujeta dva javna
               gospodarska zavoda, Zavod Republike Slovenije za blagovne rezerve in Zavod Republike
               Slovenije za obvezne rezerve nafte in njenih derivatov. Gre za dva javna gospodarska
               zavoda, za katere se v smislu racionalizacije poslovanja predlaga združitev.
               Predlagatelj argumentira, da je ključni razlog racionalizacija delovanja sistema
               zagotavljanja osnovne preskrbe z živilskim in neživilskim blagom v motnjah in
               nestabilnostih na trgu, saj gre pri obeh zavodih za enako statusno obliko, podobno je
               delovno področje, isti zakon daje pravno podlago za ustanovitev, isto je tudi resorno
               ministrstvo.</p>
               <p>V poslanski skupini bomo kljub nekaterim premislekom, saj gre pri delovanju zavodov
               vseeno za določeno specifiko, tako delovanja kakor zakonskih podlag, predlog zakona
               predvsem iz razloga ekonomskega stanja v Sloveniji in glede na pričujočo finančno
               krizo in predvideno gospodarsko recesijo podprli. Tisti nekateri pomisleki pa so bili
               zelo upravičeni, ker se je tudi pri izvajanju svetniške skupine Zares še enkrat
               potrdilo, kako deluje. Hvala.</p>
            </sp>
            <sp xml:id="SDZ5-Redna-10-2009-10-20.sp64">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Miran Györek, v imenu Poslanske skupine, Slovenske nacionalne
               stranke.</p>
            </sp>
            <sp xml:id="SDZ5-Redna-10-2009-10-20.sp65">

               <speaker>MIRAN GYÖREK:</speaker>

               <p>Hvala za besedo, gospod predsednik. Spoštovani vsi prisotni, kolegice in kolegi,
               predstavniki ministrstva!</p>
               <p>Glede na obstoječo finančno krizo in gospodarsko recesijo menimo v Slovenski
               nacionalni stranki, da je predlagateljev predlog zakona smiseln in utemeljen.
               Utemeljen je predvsem v smislu reorganizacije torej združitve dveh javnih
               gospodarskih zavodov, torej Zavoda Republike Slovenije za blagovne rezerve in Zavoda
               Republike Slovenije za obvezne rezerve nafte in njenih derivatov, s čimer naj bi se
               zagotavljalo načelo učinkovitosti in racionalnosti poslovanja pravnih oseb javnega
               prava. Predlagana sprememba oziroma organizacija bo, vsaj teoretično, predstavljala
               prilagoditev slabim gospodarskim razmeram in obstoječi krizi in tudi zmanjšala
               javnofinančne odhodke ter na nek način racionalizirala delovanje sistema javnega
               sektorja. Pričakujemo vsekakor v prvi vrsti racionalizacijo administrativnih,
               strokovno-tehničnih in finančnih procesov, mislim predvsem na znižanje stroškov
               administracije. Zakon v končnih in prehodnih določbah sicer ureja vprašanje
               zaposlenih direktorjev in članov upravnega odbora, ne opredeljuje pa sicer
               podrobnosti glede administracije in podatkov o administrativni racionalizaciji, kar
               pa bo verjetno postalo pregledno po sprejetju ustanovitvenega akta zavoda in po
               pripravi ostalih splošnih aktov zavoda.</p>
               <p>Odprta sicer ostajajo ključna strateška vprašanja na področju energetike, kajti zakon
               le-teh ne opredeljuje. Zaradi tega so tudi pripombe Komisije Državnega sveta na nek
               način smiselne. Kljub temu pa v Slovenski nacionalni stranki menimo, da bodo omenjene
               spremembe zagotovile večjo učinkovitost sistema preskrbe in stabilnosti trga glede
               blagovnih rezerv in vse preveč potrebno racionalizacijo delovanja pravnih oseb
               javnega prava tudi v tem gospodarskem segmentu. Hvala.</p>
            </sp>
            <sp xml:id="SDZ5-Redna-10-2009-10-20.sp66">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Milan Gumzar v imenu poslanskega kluba Liberalne demokracije
               Slovenije.</p>
            </sp>
            <sp xml:id="SDZ5-Redna-10-2009-10-20.sp67">

               <speaker>MILAN GUMZAR:</speaker>

               <p>Hvala za besedo. Lepo pozdravljeni vsi skupaj še enkrat!</p>
               <p>V Liberalni demokraciji ocenjujemo, da je kriza zagotovo čas in priložnost, da se
               resnično začnemo ukvarjati z racionalizacijo javne uprave. Nekaj korakov je bilo že
               narejenih v tej smeri, veliko je pa še treba postoriti. Eden izmed takšnih ukrepov je
               zagotovo rešitev, ki jo prinaša sprememba Zakona o blagovnih rezervah. Ta rešitev
               prinaša združevanje Zavoda Republike Slovenije za blagovne rezerve in Zavoda
               Republike Slovenije za obvezne rezerve nafte in njenih derivatov. Ta dva zavoda sta
               po svoji naravi ustanovljena za zagotavljanje rezerv, pri čemer vsak od njiju pokriva
               vsebinsko različno, a sistemsko enako področje. Prvi je zadolžen za zagotavljanje
               osnovne preskrbe z živilskimi in neživilskim blagom v motnjah in nestabilnosti na
               trgu, drugi pa za zagotavljanje obveznih rezerv nafte in naftnih derivatov. Kot
               izhaja iz obrazložitve zakona, gre pri obeh zavodih za enako statusno obliko, podobno
               je delovanje področja, isti zakon daje pravno podlago za ustanovitev, isto je tudi
               resorno ministrstvo. Zato je edina smiselna rešitev, da se zavoda združita v enega
               samega. Tako se bo racionaliziralo na področju opravljanja blagovnih rezerv, kar bi
               posledično pomenilo zmanjšanje stroškov investicij, materiala, stroškov dela in tako
               dalje. S slednjim bomo z ukrepi področje racionalizacije ter optimizacije sistemov in
               procesov dela prioritetno zmanjšali stroške investicij, materialne stroške ter
               stroške vseh nabavk, ki so skupni obema zavodoma.</p>
               <p>V poslanskem klubu Liberalnih demokratov Slovenije bi k tej racionalizaciji še
               dodali, da so poleg znižanja stroškov lahko optimizirani tudi procesi v novem zavodu,
               posledično pa povečana tudi učinkovitost zavoda. Tovrstna racionalizacija v
               združevanju zavodv je prav tako primer dobre prakse, ki bi jo veljalo uveljaviti tudi
               na drugih področjih različnih skladov, centrov, fundacij, uradov, agencij in
               podobno.</p>
               <p>Ker spremembe zakona prinašajo dobre rešitve, ki bodo v tej kriznih časih
               razbremenile javno upravo, bomo zakon v poslanskem klubu Liberalnih demokratov tudi
               podprli.</p>
            </sp>
            <sp xml:id="SDZ5-Redna-10-2009-10-20.sp68">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Končali smo s predstavitvijo stališč poslanskih skupin. Ker k
               dopolnjenemu predlogu zakona ni bilo vloženih amandmajev, zaključujem drugo obravnavo
               predloga zakona.</p>
               <p>Odločanje o predlogu zakona bomo v skladu s časovnim potekom seje zbora opravili
               danes v okviru glasovanj po prekinjeni 22. točki dnevnega reda. S tem prekinjam to
               točko dnevnega reda.</p>
               <p>Prehajamo na <title>13. TOČKO DNEVNEGA REDA,</title> to je na <title>OBRAVNAVO PREDLOGA ZAKONA
                  O SPREMEMBAH IN DOPOLNITVAH ZAKONA O ORGANIZACIJI IN FINANCIRANJU VZGOJE IN
                  IZOBRAŽEVANJA V OKVIRU SKRAJŠANEGA POSTOPKA - SKRAJŠANI POSTOPEK.</title>
               </p>
               <p>Predlog zakona je v obravnavo zboru predložil poslanec Franc Pukšič.</p>
               <p>V zvezi s tem predlogom Odbor za kulturo, šolstvo, šport in mladino predlaga
               Državnemu zboru sprejem sklepa, da predlog zakona ni primeren za nadaljnjo
               obravnavo.</p>
               <p>Besedo dajem predsednici odbora mag. Majdi Potrata za dopolnilno obrazložitev
               predloga sklepa.</p>
            </sp>
            <sp xml:id="SDZ5-Redna-10-2009-10-20.sp69">

               <speaker>MAG. MAJDA POTRATA:</speaker>

               <p>Hvala za besedo, gospod predsednik.</p>
               <p>Spoštovana gospa državna sekretarka, spoštovani poslanci! Odbor za kulturo, šolstvo,
               šport in mladino je na 11. seji 6. oktobra obravnaval predlog zakona o spremembah in
               dopolnitvah zakona o organizaciji in financiranju vzgoje in izobraževanja, ki ga je v
               obravnavo po skrajšanem postopku predložil poslanec Franc Pukšič. Skrajšani postopek
               je potrdil tudi Kolegij s posebnim sklepom 5. junija 2009, zato je bil zakon
               obravnavan po 142. členu Poslovnika. Zakonodajno-pravna služba je predloženi zakon
               proučila z vidika skladnosti z Ustavo in pravnim sistemom ter z
               zakonodajno-tehničnega vidika in dala pripombe k vsem trem členom zakona. Odboru je
               bilo posredovano tudi mnenje Vlade Republike Slovenije z datumom 12. junij 2009 v
               katerem Vlada navaja razloge, zaradi katerih predlaganih rešitev ne podpira in meni,
               da predlog zakona ni primeren za nadaljnjo obravnavo. V predpisanem roku je amandmaje
               k vsem trem členom zakona vložila Poslanska skupina Slovenske demokratske stranke.
               Pri delu odbora so sodelovali predstavniki predlagatelja, predstavniki Ministrstva za
               šolstvo in šport ter predstavnica Zakonodajno-pravne službe.</p>
               <p>Predlagatelj zakona poslanec Franc Pukšič je uvodoma podal dopolnilno obrazložitev
               predloga zakona. Povedal je, da želi z novelo zaščititi strokovne delavce, ki zaradi
               sprememb zakona o organizaciji in financiranju vzgoje in izobraževanja nimajo
               ustrezne izobrazbe, in urediti status ravnateljev. Menil je, da ravnatelji oziroma
               vršilci dolžnosti ravnatelja, ki jim teče redni mandat, pa tudi ravnatelji, ki jim je
               po letu 2005 mandat iz kakršnihkoli razlogov prenehal izpolnjujejo pogoje za
               ravnatelja in so lahko ponovno imenovani na to funkcijo oziroma na novo
               imenovani.</p>
               <p>Državna sekretarka Alenka Kovšca je v okviru dodatne obrazložitve mnenja Vlade
               povedala, da je sprejetjem predloga zakona o spremembah in dopolnitvah zakona o
               financiranju vzgoje in izobraževanja bil urejen status učiteljev s šesto stopnjo
               izobrazbe. Pojasnila je, da krajša prekinitev ne pomeni prekinitve neprekinjenega
               opravljanja dela na področju vzgoje in izobraževanja. Če pa je bila prekinitev
               daljša, pa delavec zaradi nenehnega strokovnega izobraževanja in dodatnega
               usposabljanja, ki je potrebno za učenje v devetletki, dela ne more več kakovostno
               opravljati.</p>
               <p>V dodatni predstavitvi mnenja Zakonodajno-pravne službe je Marta Briški na kratko
               predstavila mnenje in opozorila, da so vprašanja, ki izhajajo iz obravnavanega
               predloga zakona, večinoma urejena že v sprejeti vladni noveli.</p>
               <p>Ob upoštevanju mnenj Zakonodajno-pravne službe Vlade Republike Slovenije je bilo
               predlagano v skladu z drugim odstavkom 128. člena Poslovnika, da odbor najprej
               razpravlja in odloča o predlogu sklepa, da predloženi predlog zakona ni primeren za
               nadaljnjo obravnavo.</p>
               <p>V razpravi o tem predlogu sklepa so članice in člani odbora največ pozornosti
               namenili položaju učiteljev in drugih strokovnih delavcev, zaposlenih v vzgoji in
               izobraževanju s šesto stopnjo izobrazbe. Nekateri razpravljavci so predlagano novelo
               podprli, saj so menili, da mora biti omogočeno enakovredno kandidiranje učiteljem in
               drugim strokovnim delavcem na področju vzgoje in izobraževanja s šesto stopnjo
               izobrazbe na razpisano delovno mesto kot vsem, ki imajo ustrezno izobrazbo.
               Predstavnica Vlade je zatrdila, da so po veljavnem 146. členu ZOFVI učitelji s šesto
               stopnjo izobrazbe v popolnoma enakem položaju z drugimi, z zakonsko predpisano sedmo
               stopnjo izobrazbe. Pojasnila je tudi, da zakon omejuje prekinitev dela na tri mesece,
               lahko pa se delo prekine večkrat. Drugi razpravljavci pa so menili, da problematika
               učiteljev s šesto stopnjo izobrazbe ni tako huda, kot je prikazana v noveli, in da je
               večina imela vse možnosti, da bi si izobrazbo pridobili. Ob ukinitvi roka za
               prekinitev dela pa bi se utegnilo zgoditi, da bi na razpis lahko kandidirali tudi
               taki s šesto stopnjo izobrazbe, ki dela v šoli niso nikoli opravljali.</p>
               <p>Z 10 glasovi za in 5 proti je bil sprejet sklep: Predlog zakona o spremembah in
               dopolnitvah Zakona o organizaciji in financiranju vzgoje in izobraževanja ni primeren
               za nadaljnjo obravnavo. Poslancem predlagamo, da tak sklep tudi potrdijo. Hvala lepa.
            </p>
            </sp>
            <sp xml:id="SDZ5-Redna-10-2009-10-20.sp70">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo dajem predlagatelju zakona Francu Pukšiču za uvodno predstavitev
               stališča do predloga matičnega delovnega telesa.</p>
            </sp>
            <sp xml:id="SDZ5-Redna-10-2009-10-20.sp71">

               <speaker>FRANC PUKŠIČ:</speaker>

               <p>Hvala lepa, gospod predsednik. Kolegice in kolegi, gospa državna sekretarka!</p>
               <p>Kolegice in kolegi, res je, da sta 2. in 3. člen predloga zakona brezpredmetna, saj
               je bil vložen ta moj zakon pred vladnim zakonom. Ko sem vložil zakon, sem ga moral
               dopolniti. Takšna je bila inštrukcija iz Državnega zbora. Ta vmesni čas je
               izkoristila Vlada, dva ali tri dni, in je vložila Vlada svoj zakon. Pustimo te
               malenkosti, zakaj je tako, tega smo sedaj že navajeni.</p>
               <p>Bistvo zakona je bilo, da razrešimo dva problema. Prvi je, da ne bi učiteljic in
               učiteljev z visokošolsko izobrazbo več na tako diskriminatoren način obravnavali pri
               napredovanjih in pri zaposlovanju oziroma prekinitvi oziroma odpuščanju. Drugi cilj
               pa je bil glede izobrazbe in razrešitve problematike v zvezi z ravnatelji. Ta drugi
               cilj je Vlada s svojo spremembo zakona tudi uresničila. Drugi cilj se nanaša na 50
               ravnateljev v Republiki Sloveniji. Prvi cilj se nanaša na približno 5000 učiteljic in
               učiteljev. Tega Vlada ni razrešila s spremembo svojega zakona, ni ga razrešila tudi
               ne s predlaganim amandmajem, ki je bil vložen in zato je aktualnost tega mojega
               zakona še vedno dovolj velika, da se ga sprejme skupaj s predlaganimi amandmaji. Zato
               apeliram, da takšen sklep, kot ga je pripravil odbor, poslanke in poslanci ne
               sprejmemo. Podlaga za to, da se takšen sklep ne sprejme je pismo SVIZ-a, torej
               sindikata vzgoje in izobraževanja s Štajerske, kjer so zapisali, da v drugih državah
               se je stopnja izobrazbe tudi zviševala, vendar so bili vsi učitelji z nižjo izobrazbo
               izenačeni z ostalimi učitelji. Ni res to, kar je bilo rečeno, da se učiteljice in
               učitelje s šesto stopnjo enako obravnavajo kot s sedmo stopnjo. Ne boste me
               prepričali, da učiteljica, ki uči 30 let v šoli in ima prekinitev za 91 dni, to
               pomeni od 15. junija do 16. septembra,da 16. septembra ni več sposobna opravljati
               svojega dela. 15. bi še bila, če bi v teh 90-ih dneh dobila ponovno zaposlitev,
               naslednji dan pa tega več ni. To je diskriminatorno, to je ponižujoče, kaj takšnega
               si po mojem globokem prepričanju, ne bi smeli dovoliti. Sprememba zakona leta 1996 je
               v 146. členu sicer dajala možnost, da so učiteljice in učitelji s 6. stopnjo učili
               naprej, vendar do prekinitve delovnega razmerja. Celo tako daleč je šli, če so
               prekinili v eni ustanovi in bi šle v drugo ustanovo na isto delovno mesto seveda, več
               niso izpolnjevali pogojev. Zato je skrajni čas, da torej po 13-ih letih veljavnosti
               tega zakona popravimo, da povrnemo tem učiteljicam in učiteljem njihovo dostojanstvo
               na človeški in na strokovni ravni. Tudi v časopisu Delo je bilo 14. 6. 2009 je bilo
               jasno zapisano, opredelitev učiteljev vzame kateder za vedno, za vedno po 30 letih
               delovne dobe. Ali v ptujskem Tedniku so zapisali, trimesečni počitek pomeni trajno
               izgubo dela. Kolegice in kolegi, ne razumem pa sindikata, ki teh učiteljic in
               učiteljev ni podprl na državni ravni. Zdi se mi, da je Štruklju približno isto kot
               Semoliču, da bolj skrbi za to, da bi imel Bobinac 16 tisoč evrov plače kot pa delavec
               600 evrov. Tukaj pri učiteljih se mi zdi, da se dogaja enako.</p>
            </sp>
            <sp xml:id="SDZ5-Redna-10-2009-10-20.sp72">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo dajem predstavnici Vlade za uvodno predstavitev stališča do
               predloga matičnega delovnega telesa. Besedo ima Alenka Kovšca, državna sekretarka na
               Ministrstvu za šolstvo in šport.</p>
            </sp>
            <sp xml:id="SDZ5-Redna-10-2009-10-20.sp73">

               <speaker>ALENKA KOVŠCA:</speaker>

               <p>Spoštovani, gospod predsednik! Spoštovani poslanci in poslanki!</p>
               <p>Dne 14. 8. 2009 so začele veljati spremembe Zakona o financiranju vzgoje in
               izobraževanja, s katerim smo uredili vrsto perečih vprašanj na področju organiziranja
               in financiranja vzgoje in izobraževanja. Predlog gospoda Pukšiča želi urediti na novo
               146. člen, in to slabše, kot ga ureja sedanja sprejeta ureditev. Veljavni 146. člen
               ZOFVI namreč določa zaščito strokovnih delavcev, torej učiteljev, vzgojiteljev,
               svetovalnih delavcev, knjižničarjev, pri čemer jih ščiti v tem smislu, da jim daje
               pravico še naprej opravljati vzgojno-izobraževalno delo, za katerega so imeli
               ustrezno izobrazbo, določeno z veljavnim zakonom in drugimi predpisi, in izpolnjevali
               ostale pogoje, čeprav v skladu z uveljavljenimi določili za tovrstno delo nimajo več
               ustrezne izobrazbe. Delo strokovnega delavca na področju vzgoje in izobraževanja pa
               lahko še vedno opravljajo, kar pomeni, da s tem izpolnjujejo z zakonom določene
               pogoje za opravljanje vzgojno-izobraževalnega dela, na objavljeno prosto delovno
               mesto pa enakovredno kandidirajo vsi, ki izpolnjujejo z zakonom in drugimi predpisi
               določene pogoje za opravljanje vzgojno-izobraževalnega dela v delovnem razmerju v
               sistemu vzgoje in izobraževanja do prenehanja neprekinjenega opravljanja dela na
               področju vzgoje in izobraževanja. Še več, veljavni 146. člen novele ZOFVI določa, da
               tudi trimesečna ali krajša prekinitev ne pomeni prekinitve neprekinjenega opravljanja
               dela na področju vzgoje in izobraževanja. Določba torej varuje tudi delavce, ki bi
               kot tehnološki viški v bodoče lahko prekinili delovno razmerje in ga nadaljevali v
               drugem zavodu. Ob tem je nujno upoštevati še prehodno določbo 10. člena novele ZOFVI,
               ki določa, da z uveljavitvijo novele ZOFVI pridobijo pravico iz 146. člena zakona
               tudi tisti strokovni delavci, ki izpolnjujejo pogoje iz prvega odstavka 146. člena,
               147. in 148. člena zakona ter 42. člena Zakona o spremembah in dopolnitvah Zakona o
               organizaciji in financiranju vzgoje in izobraževanja, in to tisti, ki so opravljali
               delo na področju vzgoje in izobraževanja na dan 24.6.2009, ne glede na dolžino
               morebitnih prekinitev opravljanja dela na področju vzgoje in izobraževanja v obdobju
               od 15.3.1996 oziroma 26.4.2008 do 24.6.2009, kar pomeni, da prehodna določba ščiti
               vse strokovne delavce, ki so ob uveljavitvi ZOFVI 15. marca 1996 izpolnjevali pogoje
               za opravljanje vzgojno-izobraževalnega dela, pa so kasneje v kakršnemkoli obsegu
               prekinili delovno razmerje na področju vzgoje in izobraževanja.</p>
               <p>Tako predlog gospoda Pukšiča kot vloženi amandma vrača strokovne delavce v situacijo,
               kakršna je bila do spremembe 146. člena v noveli ZOFVI. Predvidena zaščita
               predlaganega 146.a člena je namenjena strokovnim delavcem, ki jih definira 92. člen,
               s katerim je določeno, da vzgojno-izobraževalno in drugo strokovno delo v javnem
               vrtcu oziroma šoli opravljajo vzgojitelji, učitelji, svetovalni delavci, knjižničarji
               in drugi strokovni delavci, torej tisti, ki imajo sklenjeno delovno razmerje in so
               razporejeni na delovno mesto konkretnega strokovnega delavca na področju vzgoje in
               izobraževanja, kar pomeni, da bi predlagani 146.a člen ščitil na način, kot določa,
               vendar le dokler bi bili strokovni delavci, torej dokler bi bili v sistemu vzgoje in
               izobraževanja zaposleni na delovnem mestu konkretnega strokovnega delavca. Hkrati pa
               tako predlog gospoda Pukšiča kot vloženi amandma s poudarkom na enakovrednostni
               obravnave pri kandidaturi in zaposlovanju na razpisih za prosto delovno mesto omejuje
               zaščito iz 146. člena ZOFVI, saj v tem trenutku 146. člen zagotavlja enakovredno
               obravnavo ne glede na to, ali je prosto delovno mesto razpisano ali pa
               objavljeno.</p>
               <p>Ker mi bo čas potekel, samo še toliko. V vzgoji in izobraževanju je ta hip zaposlenih
               6.750 delavcev s šesto stopnjo izobrazbe za nedoločen čas. Za določen čas nad deset
               let delovne dobe pa le 114, kar predstavlja manj kot 2% vseh delavcev. Delavci lahko
               enakovredno napredujejo v nazive, varuje pa jih tudi zakon o delovnih razmerjih in
               kolektivni pogodbi, kadar gre za vprašanje tehnoloških viškov. Hvala. </p>
            </sp>
            <sp xml:id="SDZ5-Redna-10-2009-10-20.sp74">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Sledi predstavitev stališč poslanskih skupin. Besedo ima Aleksander Zorn
               v imenu Poslanske skupine Slovenske demokratske stranke.</p>
            </sp>
            <sp xml:id="SDZ5-Redna-10-2009-10-20.sp75">

               <speaker>ALEKSANDER ZORN:</speaker>

               <p>Spoštovani! Nova šolska zakonodaja, sprejeta v letu 1996, je zatekla s slabo zaščito
               precejšen dela strokovnih sodelavcev, ki niso izpolnjevali vseh izobrazbenih pogojev.
               Strokovni delavci, zaposleni na področju vzgoje in izobraževanja, so bili zaščiteni,
               vendar so bili povezani z neprekinjenim delovnim razmerjem. Strokovni delavci,
               zaposleni na področju vzgoje in izobraževanja, opredeljeni v prvem in četrtem
               odstavku 146. člena ZOFVI, izpolnjujejo izobrazbene pogoje za opravljanje dela na
               področju vzgoje in izobraževanja.</p>
               <p>V Poslanski skupini SDS se zavzemamo za načelo enakosti zaposlenih na področju vzgoje
               in izobraževanja. Menimo, da je potrebno omogočiti enakovrednost pri kandidiranju na
               delovno mesto v drugem zavodu, zato smo za obravnavo na matičnem delovnem telesu
               predlagali predlog amandmaja, da morajo biti v primeru prekinitve zaposlitve na
               področju vzgoje in izobraževanja enakovredno obravnavani vsi. To pomeni, da lahko
               kandidirajo in se zaposlujejo pod enakimi pogoji kot ostali kandidati tudi tisti, ki
               tega ne izpolnjujejo. Po navadi gre za starejše učitelje tik pred upokojitvijo.
               Slišali smo podatek, da jih je zelo malo. Še več razlogov, da jih zaščitimo.
               Učiteljem z visokošolsko izobrazbo je s predlaganimi spremembami, ki jih vsebuje
               predmetni predlog novele ZOFVI, potrebno povrniti strokovno in človeško dostojanstvo.
               Presenečeni smo nad dejstvom, da pri obravnavi na matičnem delovnem telesu ni bilo
               navzočega predstavnika sindikata na področju izobraževanja. V Poslanski skupini
               Slovenske demokratske stranke smo zato predlagali spremembo novega člena, ki
               opredeljuje izpolnjevanje izobrazbenih pogojev za zaposlitev na področju vzgoje. Z
               omenjeno odločbo se bo omogočilo enakovredno kandidiranje učiteljev s šesto stopnjo
               izobrazbe na razpisano delovno mesto učiteljev, kar pomeni, da lahko kandidirajo in
               se zaposlujejo pod enakimi pogoji kot kandidati, ki imajo visokošolsko izobrazbo.</p>
               <p>Poslanski skupini SDS zato ne bomo podprli sklepa Odbora za kulturo, šolstvo in šport
               in mladino, da predlog ZOFIJ ni primeren za nadaljnjo obravnavo in bomo glasovali, da
               je primeren. Hvala.</p>
            </sp>
            <sp xml:id="SDZ5-Redna-10-2009-10-20.sp76">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Franco Juri v imenu Poslanske skupine Zares. Prosim.</p>
            </sp>
            <sp xml:id="SDZ5-Redna-10-2009-10-20.sp77">

               <speaker>FRANCO JURI:</speaker>

               <p>Hvala, gospod predsednik. V Poslanski skupini Zares smo prepričani, da je kvaliteta
               šole in strokovna usposobljenost učiteljev in ravnateljev absolutna prioriteta, ki je
               vsekakor pomembnejša od katerekoli cenene demagogije. Predlagatelj novele zakona
               kolega Pukšič naj bi z novo vsebino želel zaščiti strokovne delavce, ki zaradi
               sprememb Zakona o organizaciji in financiranju vzgoje in izobraževanja nimajo
               ustrezne izobrazbe, in urediti status ravnateljev. Na Odboru za šolstvo je kolega
               Pukšič izpostavil, da ravnatelji oziroma vršilci dolžnosti ravnatelja, ki jim teče
               redni mandat, pa tudi ravnatelji, ki jim je v letu 2005 mandat iz kakršnihkoli
               razlogov prenehal, izpolnjujejo pogoje za ravnatelja in so lahko ponovno imenovani na
               to funkcijo oziroma imenovani na novo.</p>
               <p>V Poslanski skupini Zares smo skrbno preučili predlog novele, vendar se moramo
               strinjati s stališčem Vlade, ki pravi, da se je s sprejetjem Predloga zakona o
               spremembah in dopolnitvah Zakona o financiranju vzgoje in izobraževanja že uredil
               status učiteljev s šesto stopnjo izobrazbe. Dejstvo je, da trimesečna ali krajša
               prekinitev ne pomeni prekinitve neprekinjenega opravljanja dela na področju vzgoje in
               izobraževanja. Kot je povedala predstavnica Vlade, pa delavec, katerega odsotnost je
               daljša, zaradi nenehnega strokovnega izobraževanja in dodatnega usposabljanja, ki je
               potrebno za učenje v devetletki, dela ne more več kvalitetno opravljati. Zakon iz
               leta 1996 je namreč spremenil izobrazbene pogoje, kjer je danes zahtevana
               visokošolska izobrazba. Predlog novele po naši oceni ne deluje stimulativno na
               strokovne delavce, da si skladno z ustrezno zakonodajo pridobijo manjkajočo stopnjo
               izobrazbe, čeprav lahko, kot je bilo že rečeno, svoje delo še naprej opravljajo. Ob
               tem naj spomnim, da je Državni zbor na 8. redni seji sprejel predlog zakona, ki ga je
               Vlada v parlament posredovala meseca maja. Vlada je v okviru svojega besedila
               ustrezneje uredila obe vprašanji, ki jih obsega tudi predlog predlagatelja. 146. člen
               po naši oceni jasno določa, da ge za neprekinjeno delo in ne za neprekinjeno delovno
               razmerje, kar je prej v praksi povzročalo različno oziroma neustrezno ravnanje
               posameznih šol. Glede ureditve izobrazbenih pogojev kandidatov za ravnatelje, pa je
               današnji predlog identičen sprejetemu zakonu.</p>
               <p>V Poslanski skupini Zares bomo zato podprli sklep Odbora za kulturo, šolstvo, šport
               in mladino, ki pravi, da Predlog Zakona o spremembah in dopolnitvah zakona o
               organizaciji in financiranju vzgoje in izobraževanja ni primeren za nadaljnjo
               obravnavo.</p>
            </sp>
            <sp xml:id="SDZ5-Redna-10-2009-10-20.sp78">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima mag. Vasja Klavora v imenu Poslanske skupine DeSUS.</p>
            </sp>
            <sp xml:id="SDZ5-Redna-10-2009-10-20.sp79">

               <speaker>MAG. VASJA KLAVORA:</speaker>

               <p>Spoštovani gospod predsednik, spoštovana državna sekretarka, spoštovane poslanke in
               poslanci!</p>
               <p>V Poslanski skupini DeSUS podpiramo sklep matičnega delovnega telesa, da Predlog
               Zakona o spremembah in dopolnitvah zakona o organizaciji in financiranju vzgoje in
               izobraževanja ni primeren za nadaljnjo obravnavo. S sprejetjem predloga zakona o
               spremembah in dopolnitvah Zakona o financiranju vzgoje in izobraževanja, julija
               letos, se je uredil tudi status učiteljev s šesto stopnjo izobrazbe. Dejstvo je, da
               trimesečna ali krajša prekinitev ne pomeni prekinitve neprekinjenega opravljanje dela
               na področju vzgoje in izobraževanja. Če pa je prekinitev daljša, pa delavec zaradi
               nenehnega strokovnega izobraževanja in dodatnega usposabljanja, ki je potrebno za
               učenje v devetletki, dela ne more več kvalitetno opravljati.</p>
               <p>Ker predlog novele ureja problematiko, ki je bila po naši oceni že urejena, menimo da
               predlog zakona ni primeren za nadaljnjo obravnavo. Hvala.</p>
            </sp>
            <sp xml:id="SDZ5-Redna-10-2009-10-20.sp80">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Franc Pukšič v imenu Poslanske skupine Slovenske ljudske
               stranke. Prosim.</p>
            </sp>
            <sp xml:id="SDZ5-Redna-10-2009-10-20.sp81">

               <speaker>FRANC PUKŠIČ:</speaker>

               <p>Še enkrat lep pozdrav kolegice in kolegi! Gospod predsednik, državna sekretarka! V
               Poslanski skupini Slovenske ljudske stranke seveda podpiramo vložene spremembe in
               dopolnitve Zakona o organizaciji in financiranju vzgoje in izobraževanja. Te
               spremembe zakona ščitijo delavke in delavce v vzgoji in izobraževanju s končano
               višješolsko izobrazbo. Prej je bilo prav rečeno, da jih je okrog 6 tisoč in nekaj, ki
               so jim bile zaradi nejasnosti zakonskih določb kršene ali jim bodo kršene pravice.
               Tudi Zakon o spremembah in dopolnitvah Zakona o organizaciji in financiranju vzgoje
               in izobraževanja, ki ga je letos predlagala Vlada in so ga koalicijski poslanci v
               Državnem zboru sprejeli v mesecu juliju 2009, ni odpravil omenjene neenakosti. Ob
               uveljavitvi ZOFVI-ja leta 1996 se je predpisana izobrazba za strokovne delavce v
               vrtcih in šolah praviloma zviševala. In to je bilo utemeljeno na pričakovanju, da
               takšna izobrazba zagotovo viša kakovost vzgojno-izobraževalnega procesa, saj sama po
               sebi predstavlja višjo kompetenco izvajalcev vzgojno-izobraževalnega procesa.</p>
               <p>Najobsežnejši premik je nova zakonodaja ureditev prinesla prav na področju predšolske
               vzgoje in osnovnošolskega izobraževanja, deloma pa tudi na področju srednjega
               poklicnega izobraževanja. Nova šolska zakonodaja je zatekla precejšnji del strokovnih
               delavcev, ki niso izpolnjevali pogojev po novem zakonu, predvsem po stopnji
               izobrazbe, so pa do uveljavitve tega zakona izpolnjevali vse pogoje. Te delavce je
               ZOFVI v predhodnih določbah zaščitil tako, da so še naprej lahko delali v vzgoji in
               izobraževanju, čeprav niso izpolnjevali pogojev glede izobrazbe, so pa izpolnjevali
               vse druge pogoje. V praksi se je pa ta zaščitna norma sicer uveljavljala, vendar se
               je povezovala z neprekinjenim delovnim razmerjem. Če delavec z enim delodajalcem
               prekinil delovno razmerje in ga je hotel skleniti z drugim, se je v posameznih
               primerih postavljal dvom, ali tak delavec še lahko opravlja vzgojno-izobraževalno
               delo pod enakimi pogoji ali pa zanj zaščitna norma pravzaprav ne velja. Z novelo iz
               leta 2008 je bil sicer v 42. členu opravljen poskus, da bi se zagotovila zaščita za
               celotno področje vzgoje in izobraževanja, vendar v praksi to ni zaživelo. Z letošnjo
               spremembo ZOFVI-ja je bilo določeno, da trimesečna ali krajša prekinitev ne pomeni
               prekinitve neprekinjenega opravljenega dela na področju vzgoje in izobraževanja.
               Kolegice in kolegi, sedaj vas pa sprašujem. 30 let je nekdo vsake tri mesece
               dopolnjeval svoje izobraževanje, v tem trenutku je pa tri mesece in en dan ostal brez
               zaposlitve in vi danes ugotavljate tukaj z državno sekretarko, da enostavno več ne
               izpolnjuje pogojev za opravljanje dela v šoli. Takšnih pogojev še ta svet ni videl,
               kaj šele država ali Evropa. Vse smo pretehtali, poiskali in kaj takšnega se enostavno
               še ni zgodilo. V primeru daljše prekinitve od 90 dni 1 dan, mogoče bi se še dalo
               razumeti, da je to eno leto, po enem letu prekinitve ne izpolnjuje pogojev, če se
               vmes ne bi dodatno dopolnilno izobraževal.</p>
               <p>Ampak 90 dni je pa za moje pojme popolnoma nesprejemljivo. V primeru daljše
               prekinitve od 90 dni ti učitelji izgubijo možnost zaposlitve v vzgoji in
               izobraževanju in tudi niso enakovredno več obravnavani pri določanju trajnih viškov.
               Prepričani smo, da je treba učiteljem z višješolsko izobrazbo s temi spremembami
               povrniti človeško in strokovno dostojanstvo. To je najmanj, kar je potrebno narediti.
               Če so kakršnekoli napake v zakonu, sprejmimo prvo branje, gremo v drugo branje in ga
               lahko amandmiramo. Ne more biti 762 podpisov kar tako ovrženih, poslanih ministru.
               Položaj teh ljudi je v nevarnosti. Ni res, da gre za tiste, ki so že zapustili
               pedagoške vrste, ampak gre za te, ki se jim to lahko zgodi.</p>
               <p>In še konkretno vprašanje, kolegice in kolegi. Niti enega razpisa ...<stage>/Opozorilni znak
               za konec razprave./</stage>... letos ni bilo, kjer bi imeli pogoje, da bi se prijavile tudi
               učiteljice in učitelji s VI. stopnjo, ki niso imeli več kot 90 dni prekinitve. To je
               gola resnica.</p>
               <p>V Slovenski ljudski stranki bomo glasovali proti sklepu in bomo ta zakon popravili po
               naslednjih volitvah, ko bomo zmagali.</p>
            </sp>
            <sp xml:id="SDZ5-Redna-10-2009-10-20.sp82">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Miran Györek v imenu Poslanke skupine Slovenske nacionalne
               stranke.</p>
               <p>Mir v dvorani.</p>
            </sp>
            <sp xml:id="SDZ5-Redna-10-2009-10-20.sp83">

               <speaker>MIRAN GYÖREK:</speaker>

               <p>Hvala za besedo, gospod predsednik. Spoštovane kolegice in kolegi!</p>
               <p>Po opravljenem usklajevanju stališč članov Poslanske skupine Slovenske nacionalne
               stranke smo različne poglede na predlagane spremembe in dopolnitve zakona o
               organizaciji in financiranju vzgoje in izobraževanja uspeli spraviti na skupni
               imenovalec in oblikovati stališče stranke SNS glede tega predloga zakona. Ne glede na
               to, koliko ravnateljev in pedagoških delavcev ta predlog zadeva, osebno sicer menim,
               da ne gre za pet tisoč učiteljev, kot bi to naj zagotavljali neuradni podatki SVIZ-a
               oziroma gospoda kolege Pukšiča.</p>
               <p>V Slovenski nacionalni stranki zastopamo stališče, da je potrebno v vsakem primeru
               zaščititi delavce v vzgoji in izobraževanju, pa tudi, če bi šlo samo za enega
               delavca, na primer. Tako bomo s podporo predloga zakona sledili temu cilju oziroma
               moralnemu načelu in dali podporo predlagatelju in na takšen način poskusili
               preprečiti kršenje pravic zaradi nejasnih oziroma nedorečenih zakonskih določb.
               Razumemo tudi obrazložitve in strah nekaterih, da naj bi takšen predlog sprememb
               spreminjal obstoječo zakonodajo v večji meri, da naj bi nova ureditev nespodbudno
               delovala na dodatno ustrezno izobraževanje strokovnih delavcev v vzgoji in
               izobraževanju in tako naprej. Vendar pa, ko dajemo na tehtnico kršenje pravic
               delavcev na eni strani in prej navedene obrazložitve in pričakovane težave, smo v
               Slovenski nacionalni stranki v vsakem primeru na strani delavcev, po potrebi tudi
               ravnateljev, in ostalih zaposlenih v vzgoji in izobraževanju, zato bomo glasovali za
               predlagane spremembe in dopolnitve obstoječega zakona in glasovali proti sklepu
               našega matičnega delovnega telesa.</p>
               <p>Hvala.</p>
            </sp>
            <sp xml:id="SDZ5-Redna-10-2009-10-20.sp84">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima mag. Majda Potrata v Poslanske skupine Socialnih demokratov.</p>
            </sp>
            <sp xml:id="SDZ5-Redna-10-2009-10-20.sp85">

               <speaker>MAG. MAJDA POTRATA:</speaker>

               <p>Še enkrat hvala lepa, gospod predsednik. Spoštovani vsi!</p>
               <p>Ko smo julija sprejemali Predlog sprememb in dopolnitev Zakona o financiranju in
               organizaciji vzgoje in izobraževanja, sem omenila, da je v središču vseh politik
               Socialnih demokratov pomen znanja. Iz tega stališča, da je znanje, s tem zvezano pa
               tudi izobraževanje izrednega pomena, razumite tudi stališče Poslanske skupine
               Socialnih demokratov, ki ga bom povedala.</p>
               <p>Ko je Zakon o financiranju vzgoje in izobraževanja leta 1996 predpisal visokošolsko
               izobrazbo, se pravi sedmo stopnjo izobrazbe za strokovne sodelavce, so v šolskem
               sistemu delovali tako tisti, ki so imeli končano učiteljišče, se pravi petletno
               srednješolsko izobrazbo, višješolsko izobrazbo in tudi že tisti, ki so imeli že
               visokošolsko izobrazbo. Od leta 1985 ali 1987 naprej je bilo v sistemu izobraževanja
               mogoče pridobiti visokošolsko izobrazbo tudi na ravni predmetnih učiteljev in
               učiteljev razrednega pouka in kasneje tudi vzgojiteljev. To pomeni, da je 10 let bil
               rok, v katerem so se začeli izobraževati na ustrezni sedmi stopnji. Še dodaten čas je
               bil dodeljen tistim, in nekajkrat je bilo že povedano, kako je Zakon o financiranju
               vzgoje in izobraževanja leta 1996 v prehodnih določbah zaščitil tiste, ki so ob
               začetku veljave tega zakona imeli sicer do tistega trenutka ustrezno izobrazbo, po
               novem zakonu pa je takšna samo izobrazba s sedmo stopnjo. Zato je neresnica, da se
               razveljavlja ali izničuje dosežena izobrazba, ker vsi, ki so po Zakonu o organizaciji
               in financiranju vzgoje in izobraževanja leta 1996 poučevali ali kako drugače
               strokovno delovali v šolskem sistemu, so ohranili delovno razmerje z vsemi pravicami,
               z vsemi možnostmi napredovanja tako kot je bilo nekajkrat danes tudi že
               pojasnjeno.</p>
               <p>Drugo vprašanje pa je, kako so sledili vsem najrazličnejšim oblikam dodatnega
               izobraževanja, ki ga morajo opravljati vsi učiteljice in učitelji s sedmo stopnjo
               izobraževanja. Res skuša poslančev zakon urediti dve vprašanji. To je vprašanje
               učiteljev s šesto stopnjo izobrazbe in vprašanje ravnateljev, ki imajo ustrezno sedmo
               stopnjo izobrazbe, ni pa ta pedagoške smeri, ampak to drugo vprašanje je s sprejeto
               novelo rešeno. Prav tako je po našem mnenju ustrezno rešeno vprašanje učiteljev z
               šesto stopnjo izobrazbe. Na dan učiteljev je Statistični urad objavil podatek, da je
               v Sloveniji okoli 30 tisoč učiteljev zaposlenih na različnih ravneh izobraževanja. V
               osnovni šoli na razredni stopnji je 97,6% žensk. Do višješolskega programa delež
               žensk pade na 35, to je bil namreč eden tudi od argumentov, zakaj si ženske niso
               pridobivale ustrezne izobrazbe. Bilo bi treba pogledati konkretne statistične
               podatke, kako so se posamezniki doizobraževali. Ampak ko tehtamo enakopravnost vstopa
               v delo, potem naj tudi povem, da je 97% teh s šesto stopnjo izobrazbe zaposlenih za
               nedoločen čas. Naj ob tem povem podatek, da je okoli 80% vseh novo sklenjenih
               zaposlitev v vzgoji in izobraževanju zaposlitev za določen čas. Kateri so potem bolje
               zaščiteni, ko tehtamo? Ali tisti, ki imajo ustrezno stopnjo fakultetne izobrazbe pa
               vstopajo v trg dela in so si v izobraževanju pridobili najnovejša spoznanja, ali so
               bolje zaščiteni in prav je, da so zaščiteni, tisti, ki so poleg izobrazbe pridobivali
               tudi delovne izkušnje?</p>
               <p>Prav bi samo bilo, da tehtamo in da predstavljamo resnične argumente. Poslanska
               skupina Socialnih demokratov bo podprla sklep matičnega delovnega telesa. Hvala.</p>
            </sp>
            <sp xml:id="SDZ5-Redna-10-2009-10-20.sp86">

               <speaker>PODPREDSEDNIK MIRAN POTRČ:</speaker>

               <p>Hvala lepa. Končali smo s predstavitvijo stališč poslanskih skupin. O predlogu sklepa
               bomo v skladu z časovnim potekom seja zbora odločali danes v okviru glasovanj, to je
               pol ure po prekinjeni 22. točki dnevnega reda. S tem prekinjam to točko.</p>
               <p>Prehajamo na <title>23. TOČKO DNEVNEGA REDA - OBRAVNAVA PREDLOGA SKLEPA O SOGLASJU K
                  SPREMEMBAM IN DOPOLNITVAH PRAVIL FUNDACIJE ZA FINANCIRANJE ŠPORTNIH ORGANIZACIJ V
                  REPUBLIKI SLOVENIJI.</title> Spremembe in dopolnitve pravil Fundacije za financiranje
               športnih organizacij v Republiki Sloveniji je v obravnavo zboru predložila Fundacija
               za financiranje športnih organizacij v Republiki Sloveniji. Spremembe in dopolnitve
               pravil je obravnaval Odbor za kulturo, šolstvo, šport in mladino kot matično delovno
               telo in pripravil predlog sklepa o soglasju. Besedo dajem predsednici mag. Majdi
               Potrati za dopolnilno predstavitev predloga sklepa. Izvolite.</p>
            </sp>
            <sp xml:id="SDZ5-Redna-10-2009-10-20.sp87">

               <speaker>MAG. MAJDA POTRATA:</speaker>

               <p>Hvala za besedo, gospod podpredsednik. Odbor za kulturo, šolstvo, šport in mladino je
               na 11. seji, 6. oktobra 2009 obravnaval spremembe in dopolnitve pravil Fundacije za
               financiranje športnih organizacij v Republiki Sloveniji, ki jih je na podlagi 11.
               člena Zakona o lastninskem preoblikovanju Loterije Slovenije in 23. člena Odloka o
               ustanovitvi Fundacije za financiranje športnih organizacij v Republiki Sloveniji v
               soglasje Državnemu zboru predložila Fundacija za financiranje športnih organizacij v
               Republiki Sloveniji.</p>
               <p>Pri delu odbora je sodeloval predstavnik predlagatelja, direktor Fundacije za
               financiranje športnih organizacij v Republiki Sloveniji Drago Balent in predstavnica
               Zakonodajno-pravne službe. Zakonodajno-pravna služba v svojem mnenju, z datumom 21.
               september 2009 na ta akt ni imela več pripomb. Tako je bilo odboru posredovano tudi
               mnenje Vlade Republike Slovenije z datumom 2. oktober 2009, v katerem daje pozitivno
               mnenje k navedenemu aktu.</p>
               <p>Predstavnik predlagatelja mag. Drago Balent je v uvodni obrazložitvi poudaril, da gre
               za spremembe, ki so v skladu z Zakonom o lastninskem preoblikovanju Loterije
               Slovenije. Pravila so bila predhodno usklajena z Zakonodajno-pravno službo in
               Ministrstvom za šolstvo in šport, dne 3.9.2009 pa jih je potrdil tudi Svet
               fundacije.</p>
               <p>Spremembe in dopolnitve pravil se nanašajo na odločanje fundacije o finančnem načrtu,
               zaključnem računu in Pravilniku o pogojih, merilih in postopku za razdelitev sredstev
               fundacije z dvotretjinsko večino in na uvedbo poklicne funkcije direktorja fundacije.
               Pri načinu izračuna višine sejnin so upoštevali določila Uredbe Vlade Republike
               Slovenije glede sejnin in povračil stroškov v javnih skladih, javnih agencijah,
               javnih zavodih in javnih gospodarskih zavodih. Ureja se tudi status Komisije za
               pritožbe, soglasje o imenovanju in razrešitvi direktorja pa zaradi boljše
               operativnosti po novem da Vlada in ne več Državni zbor.</p>
               <p>Po koncu uvodne obrazložitve predlagatelja je odbor brez razprave z 10 glasovi za in
               nobenim proti sprejel sklep, s katerim predlaga Državnemu zboru, da soglasje
               Spremembam in dopolnitvam Pravil Fundacije za financiranje športnih organizacij v
               Republiki Sloveniji z dne 8. 9. 2009. Predlog je sestavni del poročila in ga
               priporočam v sprejem. Hvala.</p>
            </sp>
            <sp xml:id="SDZ5-Redna-10-2009-10-20.sp88">

               <speaker>PODPREDSEDNIK MIRAN POTRČ:</speaker>

               <p>Hvala lepa. Želi besedo predstavnica Vlade? Izvolite, gospa Alenka Kovšča, državna
               sekretarka na Ministrstvu za šolstvo in šport.</p>
            </sp>
            <sp xml:id="SDZ5-Redna-10-2009-10-20.sp89">

               <speaker>ALENKA KOVŠCA:</speaker>

               <p>Hvala za besedo, predsedujoči. Poslanci in poslanke! Fundacija za financiranje
               športnih organizacij v Republiki Sloveniji je dne 8. 9. 2009 Državnemu zboru
               Republike Slovenije posredovala v soglasje spremembe in dopolnitve Pravil Fundacije
               za financiranje športnih organizacij v Republiki Sloveniji. V teh spremembah in
               dopolnitvah pravil je Fundacija upoštevala pripombo Vlade, in sicer glede korektne
               opredelitve Komisije za pritožbe kot organa fundacije, zato se Vlada s predlogom
               sprememb in dopolnitev Pravil Fundacije strinja. Vlada je tudi že pripravila novelo
               odloka o ustanovitvi Fundacije za financiranje športnih organizacij v Republiki
               Sloveniji, s katero je Odlok o ustanovitvi Fundacije za financiranje športnih
               organizacij v Republiki Sloveniji uskladila z določbami zakona o spremembah in
               dopolnitvah Zakona o lastninskem preoblikovanju Loterije Slovenije, vendar pa je
               ugotovila, da bi bilo potrebno za dosledno uskladitev pravnih aktov Fundacije z
               dejanskim stanjem ponovno spremeniti tudi Zakon o lastninskem preoblikovanju Loterije
               Slovenije. V zakonu je namreč določeno, da je Javni zavod za šport Republike
               Slovenije, Inštitut za šport, eden izmed predlagateljev članov fundacije v svet
               fundacije, pri čemer je javni Zavod za šport, Inštitut za šport trenutno v postopku
               prisilne likvidacije. Oba pravna akta, tako novelo zakona o lastninskem
               preoblikovanju Loterije Slovenije kot tudi novelo odloka o ustanovitvi Fundacije za
               financiranje športnih organizacij v Republiki Sloveniji, bo Vlada še letos
               posredovala v obravnavo in sprejetje Državnemu zboru. Hvala lepa.</p>
            </sp>
            <sp xml:id="SDZ5-Redna-10-2009-10-20.sp90">

               <speaker>PODPREDSEDNIK MIRAN POTRČ:</speaker>

               <p>Hvala lepa. Prehajamo na predstavitev stališč poslanskih skupin. Stališče Poslanske
               skupine Zares bo predstavil gospod Franci Kek. Izvolite.</p>
            </sp>
            <sp xml:id="SDZ5-Redna-10-2009-10-20.sp91">

               <speaker>FRANCI KEK:</speaker>

               <p>Hvala za besedo. Spoštovani predsedujoči, kolegice, kolegi! Pred nami je Predlog
               sklepa o soglasju k Spremembam in dopolnitvam Pravil Fundacije za financiranje
               športnih organizacij v Republiki Sloveniji.</p>
               <p>Prvo besedilo sprememb in dopolnitev, ki so prispele v Državni zbor, je bilo sicer
               nadomeščeno z vsebino, ki je nastala v sodelovanju s predstavniki fundacije,
               pristojnim ministrstvom in zakonodajno službo. Po navedbah predstavnika fundacije, je
               pozitivno mnenje k spremembam podal tudi strokovni svet Republike Slovenije za šport.
               Spremembe so posledice uskladitve z Zakonom o lastninskem preoblikovanju Loterije
               Slovenije, nanašajo se pa na odločanje fundacije o finančnem načrtu, zaključnem
               računu in pravilniku o pogojih in merili ter postopkih za razdelitev sredstev z
               dvotretjinsko večino. Spremembe uvajajo poklicno funkcijo direktorja fundacije,
               dopolnitev se nanaša tudi na sejnine, na udeležbo na sejah sveta, kjer se upoštevajo
               določila Uredbe Vlade Republike Slovenije. Gre za status Komisije za pritožbe, ki ne
               sodi med strokovne komisije, je pa neodvisen organ fundacije. Soglasje k imenovanju
               in razrešitvi direktorja po novem daje Vlada in ne več Državni zbor, kar naj bi
               prineslo večjo operativnost.</p>
               <p>V Poslanski skupini Zares si sicer želimo, da bi financiranje športnih organizacij
               prineslo predvsem večjo transparentnost in učinkovitost, saj gre za šport, ki ne
               zgolj v prenesenem pomenu pomeni pol zdravja, zato bomo sklep v Poslanski skupini
               Zares podprli.</p>
            </sp>
            <sp xml:id="SDZ5-Redna-10-2009-10-20.sp92">

               <speaker>PODPREDSEDNIK MIRAN POTRČ:</speaker>

               <p>Hvala lepa. Stališče Poslanske skupine DeSUS bo predstavil gospod mag. Vasja Klavora.
            </p>
            </sp>
            <sp xml:id="SDZ5-Redna-10-2009-10-20.sp93">

               <speaker>MAG. VASJA KLAVORA:</speaker>

               <p>Spoštovani, gospod podpredsednik. Spoštovana državna sekretarka. Spoštovane poslanke,
               poslanci!</p>
               <p>V Poslanski skupini DeSUS podpiramo sklep matičnega delovnega telesa, da Državni zbor
               da soglasje k spremembam in dopolnitvam Pravil Fundacije za financiranje športnih
               organizacij v Republiki Sloveniji. Gre za spremembe, ki so v skladu z Zakonom o
               lastninskem preoblikovanju Loterije Slovenije. Pravila so bila predhodno usklajena z
               Zakonodajno-pravno službo, z Ministrstvom za šolstvo in šport, dne 3. septembra 2009
               pa jih je potrdil tudi svet fundacije.</p>
               <p>Spremembe in dopolnitve pravil se nanašajo na odločanje fundacije v finančnem načrtu,
               zaključnem računu in pravilniku o pogojih, merilih in postopku za razdelitev sredstev
               fundacije z dvotretjinsko večino in tudi na uvedbo poklicne funkcije direktorja
               fundacije.</p>
               <p>Pri načinu izračuna višine sejnin se upoštevajo določila Uredbe Vlade Republike
               Slovenije glede sejnin in povračila stroškov v javnih skladih, javnih agencijah,
               javnih zavodih in javnih gospodarskih zavodih. Ureja se tudi status Komisije za
               pritožbe, soglasje o imenovanju in razrešitvi direktorja pa zaradi boljše
               operativnosti po novem da Vlada in ne več Državni zbor. Hvala lepa.</p>
            </sp>
            <sp xml:id="SDZ5-Redna-10-2009-10-20.sp94">

               <speaker>PODPREDSEDNIK MIRAN POTRČ:</speaker>

               <p>Hvala lepa. Stališče Poslanske skupine Slovenske ljudske stranke bo predstavil gospod
               Janez Ribič.</p>
            </sp>
            <sp xml:id="SDZ5-Redna-10-2009-10-20.sp95">

               <speaker>JANEZ RIBIČ:</speaker>

               <p>Spoštovani! V Poslanski skupini Slovenske ljudske stranke soglašamo s spremembami in
               dopolnitvami pravil Fundacije za financiranje športnih organizacij v Republiki
               Sloveniji, ki je na podlagi 11. člena Zakona o lastninskem preoblikovanju Loterije
               Slovenije in Odloka o ustanovitvi Fundacije za financiranje športnih organizacij v
               Republiki Sloveniji v soglasje predložila Fundacija za financiranje športnih
               organizacij v Republiki Sloveniji.</p>
               <p>Po našem mnenju pravila fundacije dosledno upoštevajo določila novele zakona in
               ustrezno upoštevajo določila Uredbe Vlade Republike Slovenije glede načina
               izplačevanja sejnin in povračil stroškov v javnih skladih, javnih agencijah, javnih
               zavodih in javnih gospodarskih zavodih. Ureja se tudi status Komisije za pritožbe,
               uvaja se poklicna funkcija direktorja fundacije.</p>
               <p>Nekaj pomislekov imamo v Poslanski skupini Slovenske ljudske stranke glede 4. člena
               sprememb in dopolnitev Pravil, ki spreminja 20. člen Pravil in s spremembo določa, da
               daje soglasje k imenovanju in razrešitvi direktorja Vlada Republike Slovenije in ne
               več Državni zbor Republike Slovenije, to pa lahko povzroči politično kandidiranje.
               Vsekakor je treba zaradi učinkovitega dela fundacije pravila sprejeti.</p>
               <p>Kljub pomislekom bomo v Poslanski skupini Slovenske ljudske stranke spremembe in
               dopolnitve podprli. Hvala.</p>
            </sp>
            <sp xml:id="SDZ5-Redna-10-2009-10-20.sp96">

               <speaker>PODPREDSEDNIK MIRAN POTRČ:</speaker>

               <p>Hvala lepa. Stališče Poslanskega kluba Liberalne demokracije Slovenije bo predstavil
               gospod Anton Anderlič.</p>
            </sp>
            <sp xml:id="SDZ5-Redna-10-2009-10-20.sp97">

               <speaker>ANTON ANDERLIČ:</speaker>

               <p>Spoštovani! Kar nekaj časa je trajalo in tudi Vlada je imela precej zadreg, da je
               dala pozitivno mnenje tem spremembam. Več kot očitno je, da je v zvezi s to fundacijo
               veliko prahu, v različnih obdobjih različno in tudi v zadnjem obdobju ni nič drugače.
               Vedno se postavljajo vprašanja, kako in na kakšen način se delijo sredstva, ali so ta
               sredstva razdeljena pravilno ali se ne dogajajo kakšne nečednosti in podobno; pred
               kratkim smo brali določene stvari. Mislim, da je približno štiri leta, odkar smo prav
               v tej dvorani razpravljali o tem, kako naj ne bo direktor profesionalec, zdaj ga
               dopuščamo. Ravno tako smo razpravljali o tem, ali naj ga potrjuje Vlada ali daje
               soglasje Državni zbor; sedaj to spreminjamo. Tudi prav, časi se spreminjajo, vendar
               gre za še več dvomov v tisto, kar se v javnosti pojavlja. Kot pravim, vsaj tisti, ki
               spremljamo področje športa in dogajanja v zvezi s tem, to dobro poznamo. Ne vem,
               zakaj je treba opredeliti enkratno ponavljanje in samo dva mandata, če je vsepovsod v
               poslovodstvih in drugje odvisno od tega, koliko si uspešen, toliko mandatov si lahko
               pač direktor, kajti gre za poslovodsko funkcijo in ne za tisto, ki naj bi bila
               opredeljena kot funkcionarska. Ampak tako pač je. Čas je da se tudi na tem področju
               nekatere stvari še uredijo. Zgodile so se nekatere spremembe tudi v organizacijskem
               smislu, ko gre za opravljanje dejavnosti, tako izobraževanja, informatike in drugih
               stvari na področju športa. Govorim o statusnih spremembah nekaterih zavodov, z
               ukinitvijo dveh in ustanovitvijo tretjega oziroma enega novega, ki naj bi opravljal
               vse tiste naloge, ki sta jih prejšnja zavoda. Predpostavljam, da je tudi pravno, ker
               tako pravita obe službi, sedaj korektno. Po Zakonu o lastninskem preoblikovanju
               Loterije je nesporno jasno, poimensko navedeno, predstavniki katerih organizacij,
               institucij in drugih sodelujejo v svetu fundacije.</p>
               <p>Ne glede na to, kot rečeno, če bo prispevalo to tudi, kar ni posledica samo Zakona o
               lastninskem preoblikovanju Loterije Slovenije, ampak tudi drugih okoliščin, če bo to
               prispevalo k temu, da bo poslovanje bolj pregledno, da bodo sredstva resnično
               namenjena in dodeljena tistim, ki bodo najbolje izpolnjevali pogoje, ki bodo tako v
               nacionalnih, kot tudi v lokalnih okvirih potrjeni z najvišjo možno stopnjo konsenza,
               ne da se bo ob vsaki delitvi pojavljajo vprašanje ali je preveč za Planico, premalo
               za mariborsko Pohorje, preveč za telovadnico v Hrastniku ali kje drugje kaj drugega
               premalo. To so stvari, ki jih imamo vedno pred seboj in vedno o njih razpravljamo, da
               ne govorim o raznih svetovalnih uslugah in raznih dejavnostih, ki jih izvajajo,
               posamezniki oziroma kdo organiziran v kakršnikoli organizaciji.</p>
               <p>Podprli bomo to stališče matičnega delovnega telesa, ker nima smisla, da Državni zbor
               ne da soglasja, ker konec koncev ima samo vlogo dati soglasje ali ne ...<stage>/Opozorilni
               znak za konec razprave./</stage> ne pa dopolnjevati, spreminjati tega akta. Po našem mnenju
               bi bilo narobe, če je namen ta, da se stvari izboljšajo, da se nekatere stvari
               urejajo preglednejše, da tudi konec koncev uveljavimo odgovornost direktorja in
               tistih, ki bodo upravljali s to fundacijo na bolj jasen način, potem seveda je to
               treba podpreti. Hvala.</p>
            </sp>
            <sp xml:id="SDZ5-Redna-10-2009-10-20.sp98">

               <speaker>PODPREDSEDNIK MIRAN POTRČ:</speaker>

               <p>Hvala lepa. Stališče Poslanske skupine Socialnih demokratov bo predstavil gospod
               Dejan Levanič.</p>
            </sp>
            <sp xml:id="SDZ5-Redna-10-2009-10-20.sp99">

               <speaker>DEJAN LEVANIČ:</speaker>

               <p>Spoštovani gospod podpredsednik, spoštovana sekretarka, drage kolegice in kolegi!</p>
               <p>V Poslanski skupini Socialnih demokratov smo skrbno spremljali postopek v zvezi s
               sprejemanjem sprememb pravil fundacije. Fundacija, ki preko razpisa športnim
               organizacijam letno razdeli več kot 10 milijonov evrov, je namreč ključni podpornik
               vrhunskega športa pri nas. Zato v mesecu januarju, ko je bil pred nami prvi predlog,
               ni bilo mogoče sprejeti besedila, ki je imelo številne vsebinske in tudi formalne
               pomanjkljivosti. Danes je pred nami nov predlog, ki je bil soglasno podprt tudi s
               strani članic in članov matičnega delovnega telesa. Predlagatelj, to je Fundacija za
               šport, je odpravil nekatera nesoglasja v zvezi s področno zakonodajo, v skladu s
               pristojnostmi, ki jih tudi ima.</p>
               <p>Novosti, ki jih prinaša predlog sprememb imajo podlago v zakonu o lastninskem
               preoblikovanju, zato predlog ne širi niti pravic, niti obveznosti. Vsebina pravil se
               zgolj usklajuje z veljavno zakonodajo, ki je bila sprejeta v prejšnjem mandatu.
               Novela zakona o lastninskem preoblikovanju je v letu 2007 namreč vnesla naslednji
               pomembni novosti. Prvič, poklicno opravljanje funkcij direktorja, ter drugič,
               odločanje fundacije o finančnem računu, zaključnem računu in pa pravilniku o pogojih,
               merilih in postopku za razdelitev sredstev fundacij z dvotretjinsko večino, namesto
               do sedaj določene večine vseh članov. Poleg tega se v predlog sprememb ustrezno
               umešča tudi komisija za pritožbe, ki je, glede na to, da fundacija letno sofinancira
               več kot 600 programov, nujno potreben organ. Simbolika je, da pravila sprejemamo le
               nekaj dni po tem, ko je v petek fundacija objavila redni letni razpis, s katerim bo
               med športne organizacije v letu 2010 razdelila 13,5 milijonov evrov, kar je 33% več
               kot letos. In zato nas veseli, da v času, ko je v delovanje športa globoko zarezala
               ekonomska kriza, obstaja tudi neka svetla luč za slovenski vrhunski šport. Nanj smo v
               zadnjem času tako zelo ponosni vsi, zato je prav, da mu poleg lepih besed nudimo tudi
               ustrezno finančno podporo. Skupaj s proračunskimi sredstvi Ministrstva za šolstvo in
               šport za leto 2010, ki se na postavki športa, glede na leto 2008, povečujejo za 10%,
               glede na doseženo realizacijo pa kar za 40%, lahko z optimizmom zremo v športno
               prihodnost.</p>
               <p>Zato potrditev teh pravil danes sprejmite kot naš skupni, skromni prispevek na tej
               poti. V Poslanski skupini Socialnih demokratov bomo podprli sklep, s katerim daje
               Državni zbor soglasje k spremembam in dopolnitvam pravil fundacije. Hvala lepa.</p>
            </sp>
            <sp xml:id="SDZ5-Redna-10-2009-10-20.sp100">

               <speaker>PODPREDSEDNIK MIRAN POTRČ:</speaker>

               <p>Hvala lepa. Končali smo s predstavitvijo stališč poslanskih skupin. Gospod Petan, se
               opravičujem. Besedo ima gospod Rudolf Petan v imenu Poslanske skupine Slovenske
               demokratske stranke.</p>
            </sp>
            <sp xml:id="SDZ5-Redna-10-2009-10-20.sp101">

               <speaker>RUDOLF PETAN:</speaker>

               <p>Hvala za besedo, gospod podpredsednik. Upam, da nas še niste vrgli iz parlamenta.
               Sprejmem opravičilo.</p>
               <p>Podlaga za spremembo Pravil Fundacije za financiranje športa je nastala sprememba
               zakona o Loteriji Slovenije iz leta 2007. Naj takoj na začetku povem, da v Slovenski
               demokratski stranki ne bomo nasprotovali sprejetju teh pravil, je pa zanimiva
               zgodovina.</p>
               <p>Prvič smo se s to tematiko srečali 15. januarja 2009 in v Slovenski demokratski
               stranki smo imeli pomisleke v zvezi z vsebino, in sicer na dveh točkah o zahtevani
               izobrazbi direktorja in pa o višini sejnin. Lahko povem, da je bila ta seja 15.
               januarja 2009 na odboru zanimiva tudi, zaradi tega, ker člani odbora nismo dobili
               informacije, da Vlada nasprotuje tej vsebini, ki je bila takrat predstavljena. In to
               se je pokazalo tudi potem na naslednji plenarni seji Državnega zbora, kjer je
               minister za šolstvo in šport jasno povedal, da Vlada ne podpira takšne vsebine. Glede
               na to, da je bilo potrebnega kar nekaj časa, da se sedaj v bistvu po desetih mesecih
               srečujemo s spremenjeno vsebino, ki bi naj bolj podrobno urejala status Komisije za
               pritožbe, predvsem pa gre za to, da se uvaja poklicna funkcija direktorja fundacije,
               iz česar pa izhaja, da direktor fundacije ni več upravičen do izplačila sejnin za
               udeležbo na rednih in izrednih sejah sveta fundacije. Tudi vsebina glede izobrazbe je
               rešena precej salomonsko. Jaz in v poslanski skupini upamo, da ne bo prihajalo do
               različnih tolmačenj. Predvsem pa upamo v Slovenski demokratski stranki, da ne bo
               prišlo do različnega tolmačenja ali pa uvajanja kakšnih inovacij v zvezi s sejninami
               in nagradami. Če Vlada soglaša s tem, da se sejnine in nagrade uravnavajo enotno, kot
               to pravi uredba o sejninah, povračilih stroškov v javnih skladih, javnih agencijah,
               javnih zavodih in javnih gospodarskih službah, potem to je neka logika. O višini pa
               odloča Vlada.</p>
               <p>Kar bi želel opozoriti v imenu Poslanske skupine SDS, pa je to, da 9. člen Pravil
               pravi, da direktor ni upravičen do izplačila sejnin, 8. člen, vladne uredbe o
               sejninah pa pravi, da je predsednik organa za pripravo in vodenje seje upravičen do
               sejnine v višini 130% sejnine. Upajmo, da si ljudje ne bodo napačno razlagali in da
               bo šlo po hierarhiji dokumentov, kajti zelo neodgovorno bi bilo, če bi izigrali ta
               pravila in bi se več pogovarjali o administrativnih zadevah, o sejninah, kot pa o
               sami vsebini. Gre za kar precejšnja sredstva, s katerimi fundacija upravlja in ima
               pomembno vlogo pri financiranju slovenskih športnih organizacij, predvsem za
               infrastrukturo in tudi za sam šport. Zato na tem mestu opozarjamo predvsem na ta dva
               člena, 9. člen Pravil in 8. člen Uredbe o sejninah in povračilih, da ne bi prišlo do
               napačnega tolmačenja in morda izkoriščanja nedorečenosti, do katerih eventualno lahko
               pride ali pa vsaj v Sloveniji smo mojstri za to, da nekatere stvari sprevržemo. Je pa
               čudno, da se je zadeva deset mesecev valjala po takšnih ali drugačnih organih, preden
               smo lahko to rešili in da je tudi Vlada soglašala s to vsebino. Predvsem pa je
               nerazumljivo, da je pri prvem branju, se pravi januarja je Vlada nasprotovala, pa je
               kljub temu vsebina dobila večino glasov v matičnem delovnem telesu. In kar je še bolj
               nerodno, da člani odbora nismo dobili celovite informacije, kaj Vlada meni o
               predstavljeni vsebini.</p>
               <p>V Slovenski demokratski stranki ne bomo nasprotovali sprejetju teh pravil. Hvala.
            </p>
            </sp>
            <sp xml:id="SDZ5-Redna-10-2009-10-20.sp102">

               <speaker>PODPREDSEDNIK MIRAN POTRČ:</speaker>

               <p>Hvala lepa. Zdaj smo res končali s predstavitvijo stališč poslanskih skupin. O
               Predlogu sklepa o soglasju k spremembam in dopolnitvam Pravil bomo v skladu s
               časovnim potekom seje zbora odločali danes v okviru glasovanj, predvidoma pol ure po
               prekinjeni 22. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>16. TOČKO DNEVNEGA REDA - TRETJA OBRAVNAVA PREDLOGA ZAKONA O
                  SPREMEMBAH IN DOPOLNITVAH ZAKONA O VISOKEM ŠOLSTVU, REDNI POSTOPEK.</title>
               </p>
               <p>Predlog zakona je v obravnavo zboru predložila Vlada. Besedo dajem predstavniku Vlade
               gospodu Gregorju Golobiču, ministru za visoko šolstvo, znanost in tehnologijo.</p>
            </sp>
            <sp xml:id="SDZ5-Redna-10-2009-10-20.sp103">

               <speaker>GREGOR GOLOBIČ:</speaker>

               <p>Spoštovani predsedujoči, spoštovane poslanke in poslanci! Vlada Republike Slovenije
               je na podlagi sklepa Državnega zbora izpred slabega meseca dni pripravila Predlog
               zakona o spremembah in dopolnitvah Zakona o visokem šolstvu za tretjo obravnavo in ga
               poslala v obravnavo Državnemu zboru. V besedilo je vključila amandma k 15. členu, ki
               je bil sprejet v postopku druge obravnave Državnega zbora, in predlaga, da parlament
               v tretjem branju zakon sprejme. V tem času je bil v Državnem zboru vložen nov amandma
               k 15. členu s strani poslank in poslancev več poslanskih skupin. Vlada temu amandmaju
               ne nasprotuje. Gre za to, da ta amandma ne povečuje števila članov sveta agencije,
               kakor tudi ohranja ravnotežje oziroma razmerja med različnimi skupinami oziroma med
               akademsko in neakademsko udeleženostjo v Svetu za visoko šolstvo. Odveč je
               ponavljati, da je ta zakon pomemben, da je ustanovitev nove agencije za kakovost v
               visokem šolstvu, ki sodi v eno izmed obveznosti, ki jih je Slovenija sprejela, ko je
               pristopila k bolonjski reformi. Tu zamujamo, želimo, da bi agencija čim prej v polni
               meri prevzela pristojnosti - dosedanje in nove pristojnosti, ki jih nalaga zakon na
               področju akreditiranja in evalviranja visokošolskih programov in ustanov. Z novim
               letom želimo, da polno pričela z delom oziroma da se prične to delo. Sprejem zakona v
               tretjem branju na oktobrski seji to omogoča, glede na zaplete, glede na stanja, glede
               na realnost težav, s katerimi se sooča obstoječi svet Republike Slovenije za visoko
               šolstvo je pomembna naloga in veseli bomo, da bo mogoče poslej skupaj z drugimi
               evropskimi državami oziroma ustanovami podobnimi drugih evropskih držav izvajati
               doslednejšo, natančnejšo in bolj učinkovito zagotavljanje kakovosti v visokem
               šolstvu.</p>
               <p>Hvala lepa.</p>
            </sp>
            <sp xml:id="SDZ5-Redna-10-2009-10-20.sp104">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Sledi predstavitev stališč poslanskih skupin. Ali želi v imenu Poslanske skupine
               DeSUS gospod Matjaž Zanoškar? <stage>(Ne.)</stage></p>
               <p>Gospod mag. Radovan Žerjav? V imenu Slovenske ljudske stranke ima besedo gospod Jakob
               Presečnik.</p>
            </sp>
            <sp xml:id="SDZ5-Redna-10-2009-10-20.sp105">

               <speaker>JAKOB PRESEČNIK:</speaker>

               <p>Hvala lepa za besedo, gospod podpredsednik. Spoštovani gospod minister, kolegice in
               kolegi!</p>
               <p>Svoboda raziskovanja, poučevanja in oblikovanja je temeljno načelo univerzitetnega
               življenja, zato morajo vlade in univerze, vsaka v okviru svojih pristojnosti,
               zagotoviti spoštovanje te temeljne zahteve. Akademska svoboda mora biti dostopna
               univerzi sami in posameznikom, zlasti učiteljem, raziskovalcem in študentom, ki to
               ustanovo sestavljajo. Točno to je ob 20-letnici izdaje Magne Charte Universitatum v
               Bologni povedal tudi dr. Danilo Türk, predsednik Republike Slovenije.</p>
               <p>In kako je z akademsko svobodo v Republiki Sloveniji? Nenehno se govori o mobilnosti
               študentov in univerzitetnih profesorjev, ampak kot da bi bila dovoljena le čezmejna
               mobilnost. Bog ne daj, da bi govorili ali celo podpirali mobilnost univerzitetnih
               profesorjev oziroma predavateljev znotraj lastne države. Ali to res ne gre skupaj s
               slovenskim značajem? No, seveda to ni v skladu z željami koalicije po centralizaciji
               države in univerz. Inštitut akademske svobode je po našem mnenju tisti ključni
               element vsake akademske skupnosti, ki vsakemu njenemu članu zagotavlja pravico do
               raziskovanja, objavljanja rezultatov in zavzemanja stališč ustno in pisno. Seveda v
               okviru pravnega reda države in neodvisno od svojih akademskih starešin in resornega
               ministrstva. Ta inštitut je osnova demokratične in pluralne družbe, ki dopušča mnenja
               in nasprotna mnenja.</p>
               <p>V Poslanski skupini Slovenske ljudske stranke menimo, da bi moral biti v vsaki
               zakonodaji, ki ureja področje visokega šolstva in raziskovanja, zelo jasno poudarjen
               inštitut akademske svobode, ki mora biti osnova za vse sistemske rešitve. To ni
               toliko v interesu članov akademske skupnosti, temveč je predvsem v interesu vse
               demokratične javnosti. In v tem predlogu zakona to seveda pogrešamo. Ker je vsaka
               svoboda vezana tudi na odgovornost, bi moral ta predlog zakona predvideti tudi ta
               vidik. Uravnoteženje svobode in odgovornosti oziroma obveznosti je model, na katerem
               temeljijo uspešne akademske inštitucije v tradicionalnem demokratičnem delu Evrope,
               Amerike in Avstralije.</p>
               <p>Predlog zakona prav tako ne prinaša nobenih rešitev glede katastrofalne
               podfinanciranosti slovenskega visokega šolstva. Pričakujemo lahko njegov finančni
               kolaps, situacijo pa je še poslabšalo uvajanje bolonjskih programov. Resnost
               situacije izhaja iz primerjave izdatkov proračuna Republike Slovenije in izdatkov
               drugih držav. Na primer, na študenta inženirskega študija na leto dobimo v Sloveniji
               3.200 evrov, v Avstriji 15.000 evrov in v Združenih državah Amerike 30.000 dolarjev.
               Na elitnih univerzah tudi od 75.000 in nekje do 200.000 dolarjev. Menimo, da bi
               ministrstvo nujno moralo pripraviti program finančne sanacije visokega šolstva. V
               Poslanski skupini SLS opažamo tudi, da ni predvidenih nobenih sprememb, kar se tiče
               vpisa na osnovi prostorskih in personalnih kapacitet posameznih fakultet. Takšno
               usmerjanje vpisa namreč ni usklajeno s sedanjimi in predvidenimi bodočimi
               zaposlitvenimi potrebami slovenskega gospodarstva. Prepad med vpisnimi željami in
               zaposlitvenimi potrebami gospodarstva je vse večji, kar vodi tudi do socialnih in
               ekonomskih problemov. Poslanske skupine SLS torej verjamemo, da je že skrajni čas za
               reforme v javnem delu akademske sfere. Pri reformah pa bi morali izhajati iz
               demokratične družbe, katere gospodarstvo temelji na privatni pobudi in iz načela
               akademske svobode ter definiranja poslanstva slovenskih univerz. Ker ta predlog
               zakona ne prinaša bistvenih rešitev, ker je konceptualno zgrešen in ker bi od
               sistemskega zakona pričakovali mnogo več, ga v Poslanski skupini SLS ne moremo
               podpreti. Hvala lepa.</p>
            </sp>
            <sp xml:id="SDZ5-Redna-10-2009-10-20.sp106">

               <speaker>PODPREDSEDNIK MIRAN POTRČ:</speaker>

               <p>Hvala lepa. Stališče Poslanske skupine Slovenske nacionalne stranke bo predstavil
               gospod Srečko Prijatelj.</p>
            </sp>
            <sp xml:id="SDZ5-Redna-10-2009-10-20.sp107">

               <speaker>SREČKO PRIJATELJ:</speaker>

               <p>Hvala lepa, spoštovani podpredsednik, spoštovani minister! Uravnoteženje svobode
               akademske sfere je, kot je že predhodnik dejal, nujno in ne vem, če bomo s tem
               zakonom zagotovili to zadevo. Zakon o visokem šolstvu namreč predvideva v osnovi,
               brez tega amandmaja, ki ga imamo danes tukaj pred seboj, slabše pogoje za delo, kot
               so bili do sedaj, na kar opozarja tudi sindikat. Sindikat je v bistvu oziroma
               sindikati so dejansko poslali vsem poslanskim skupinam odprto pismo in v tem pismu
               pozivajo, da se 15. člen morajo spremeniti. Ta amandma je v celoti povzela Poslanska
               skupina SD. In če govorimo o tem, da smo to krivico odpravili s tem, ko dajemo
               možnost tudi sindikatu, da sodeluje znotraj sveta agencije, je potem na nek način ta
               krivičnost, ki je bila še v prejšnjem branju, odpravljena. Vendar bi pa želel
               opozoriti tudi na druga dejstva, ki jih Vlada namenoma v bistvu noče videti. Sam
               prihajam s Primorske. Financiranje oziroma bolje rečeno izogibanje financiranju, tudi
               zakonskim obveznostim, ki izhajajo iz sprejetih zakonov, je več kot evidentno. Vedno
               ponavljajoči se problemi s tem v zvezi so na dnevnem redu in univerze opozarjajo na
               to, da na tak način pač ne morejo delovati. Če ni zagotovljenih
               administrativno-tehničnih pogojev za delo, če ni ustreznih financ, seveda težko
               govorimo o upravljanju, pa naj bo to svet agencije, kot smo imeli prej organizacijo
               vodenja, je brezpredmetno, če nimamo normalnih pogojev za delo.</p>
               <p>Ministra bi opozoril na to, če se je že lotil evropske primerljivosti in urejanja
               zadeve z evropskimi standardi, da poskrbi tudi na evropski način za financiranje. Ne
               bi rad, da v Državnem zboru sprejemamo zakone, ki neki univerzi dovoljujejo
               zadolževanje, in za to izdajamo državna poroštva, drugi pa ne. To je nedopustno. To
               se je dogajalo v prejšnjem mandatu. In ko smo sprejeli tak zakon, da primorski
               univerzi dovolimo zadolževanje z državnimi poroštvi, se to ni moglo zgoditi, ker pač
               država teh poroštev ni izdala, kljub temu da je zakon obstajal. Sprejemati in
               leporečiti okoli tega, kako bo svet agencije kot najvišji organ odločanja rešil vse,
               je seveda slepomišenje. Ne bi želel, da pri teh besedah ostane.</p>
               <p>Kot že rečeno, amandma bomo podprli in upamo, da bo minister zagotovil tudi potrebna
               finančna sredstva na enakopraven način vsem univerzam v Sloveniji. Hvala.</p>
            </sp>
            <sp xml:id="SDZ5-Redna-10-2009-10-20.sp108">

               <speaker>PODPREDSEDNIK MIRAN POTRČ:</speaker>

               <p>Hvala lepa. V imenu Poslanskega kluba Liberalne demokracije Slovenije bo stališče
               predstavil gospod Miran Jerič.</p>
            </sp>
            <sp xml:id="SDZ5-Redna-10-2009-10-20.sp109">

               <speaker>MIRAN JERIČ:</speaker>

               <p>Hvala za besedo. Spoštovani podpredsednik Državnega zbora, spoštovani minister za
               visoko šolstvo, znanost in tehnologijo, spoštovane poslanke in poslanci!</p>
               <p>V Poslanski skupini Liberalne demokracije Slovenije menimo, da gre za zelo pomemben
               zakon, ki usklajuje slovenski sistem zagotavljanja kakovosti visokega šolstva z
               evropskimi standardi, smernicami in priporočili. To je tudi osnovni namen zakona, saj
               je za uspešno integracijo v evropski visokošolski prostor treba izboljšati kakovost
               slovenskega visokega šolstva.</p>
               <p>V zadnjih letih se je število visokošolskih zavodov in študijskih programov zelo
               povečalo, razlike pa so velike v kakovosti. Zaznati je tudi porast nezaupanja
               visokošolskih deležnikov v Svetu Republike Slovenije za visoko šolstvo, ki naj bi
               zagotavljal neodvisno presojo kakovosti visokošolskih zavodov in študijskih
               programov. Visokošolski partnerji so tudi večkrat javno izpostavili nestrinjanje s
               samo ustanovitvijo in z načinom delovanja Sveta Republike Slovenije za visoko
               šolstvo, zato po našem mnenju potrebujemo telo, ki bo skrbelo za zunanje
               zagotavljanje kakovosti, moralo pa bo biti vsekakor kredibilno in v javnosti ter med
               deležniki prepoznano kot verodostojno. Zagotavljanje kakovosti je tudi eno izmed
               najpomembnejših in najvidnejših področij bolonjskega procesa, ustvarilo pa bo
               evropski visokošolski prostor, ki bo postal ne samo privlačnejši, ampak povečala se
               bo tudi mobilnost študentov in pa osebja ter sodelovanje s tujimi visokošolskimi
               institucijami.</p>
               <p>Sedanja ureditev tega področja v našem zakonu o visokem šolstvu ne omogoča delovanja,
               ki bi bilo skladno z evropskimi standardi in smernicami, kar predstavlja pomembno
               težavo pri prilagajanju slovenskega visokošolskega sistema priporočilom Evropske
               unije. Prav tako ne omogoča vključitve v Evropski register zaupanja vrednih agencij,
               s čimer tvegamo zastoj na področju mednarodnega priznavanja našega visokošolskega
               izobraževanja.</p>
               <p>Predlagani zakon vse to omogoča in zagotavlja ustrezno uveljavljanje interesov vseh
               partnerjev, hkrati pa upošteva potrebne principe delovanja, se pravi, vključenost
               vseh visokošolskih partnerjev, vključevanja akademskih in neakademskih predstavnikov,
               slednje zajema tudi primerno ravnovesje, neodvisnost in pa strokovnost članov Sveta
               agencije, ki pa pri svojem delu niso vezani na nobeno navodilo institucij, ki so jih
               imenovale oziroma predlagale.</p>
               <p>Zaradi navedenega bomo predlog zakona podprli. Seveda kot že povedano, vključno z
               amandmajem k 51h. členu, ki smo ga skupaj vložili s poslanskimi skupinami Socialnih
               demokratov, DeSUS-a in pa Zaresa in ta člen ureja ne samo sestavo, ampak tudi
               pristojnosti in naloge Sveta agencije.</p>
               <p>Poslanska skupina LDS bo amandma in zakon z veseljem podprla. Hvala lepa.</p>
            </sp>
            <sp xml:id="SDZ5-Redna-10-2009-10-20.sp110">

               <speaker>PODPREDSEDNIK MIRAN POTRČ:</speaker>

               <p>Hvala lepa. Stališče poslanske skupine Socialnih demokratov bo predstavil Matevž
               Frangež.</p>
            </sp>
            <sp xml:id="SDZ5-Redna-10-2009-10-20.sp111">

               <speaker>MATEVŽ FRANGEŽ:</speaker>

               <p>Hvala lepa za besedo.</p>
               <p>V naši viziji je Slovenija na znanju temelječe gospodarstvo, to znanje pa naj bo vir
               višje konkurenčnosti in visoke dodane vrednosti slovenskega gospodarstva. To je pot,
               po kateri želimo našim ljudem zagotoviti boljše in pošteno plačilo za opravljeno
               delo, blaginjo in perspektivo celotne skupnosti. Novelo zakona o visokem šolstvu
               vseskozi podpiramo in v novi nacionalni agenciji za akreditacijo kakovosti visokega
               šolstva vidimo tisti ključni element, ki naj zagotovi znanstveno in raziskovalno
               odličnost, kompetenčna znanja in večje zadovoljstvo s slovenskim sistemom visokega
               šolstva, ob tem pa tudi svobodo in neodvisno naravo visokošolskega izobraževanja.
               Prav slednje je morda eno od ključnih pridobitev glede na sedaj veljavni sistem, ko
               bomo preko neodvisnega značaja nacionalne agencije zagotovili neodvisno prvo
               akreditacijo študijskih programov in njihovo nadaljnje nepristransko evalvacijo.
               Dobro se zavedamo, da nas na tem področju čaka še veliko dela, če želimo uresničiti
               svoje strateške usmeritve, vključno z večjo proračunsko podporo področju visokega
               šolstva in znanosti, kar v skladu z možnostmi tudi uresničujemo v predlaganem
               proračunu za leti 2010 in 2011. Naj Socialni demokrati spomnimo, da smo v predhodnih
               obravnavah zagovarjali višjo vključenost tako študentov kot predstavništva
               reprezentativnih sindikatov na področju visokega šolstva v svetu nacionalne agencije,
               saj je tudi na tem področju treba utrjevati partnersko naravo in v sodelovanju vseh
               zainteresiranih dosegati najboljše možne rezultate. Zato tudi danes sprejemamo in
               podpiramo kompromisni amandma, ki smo ga vložili skupaj z ostalimi koalicijskimi
               strankami, da v Svet nacionalne agencije uvrstimo tudi predstavništvo
               reprezentativnih sindikatov na področju visokega šolstva. Deset let so slovenski
               študentje, pa tudi strokovne javnosti uvedbo nacionalne agencije za akreditacijo
               kakovosti v visokem šolstvu opredeljevali kot enega ključnih elementov za
               uresničevanje bolonjske reforme, pa tudi drugih strateških ciljev Slovenije. Danes
               bomo s sklenitvijo tretje obravnave zakona o visokem šolstvu naredili dobro delo na
               tej poti.</p>
               <p>Socialni demokrati bomo novelo zakona o visokem šolstvu tudi v tretji obravnavi
               podprli.</p>
            </sp>
            <sp xml:id="SDZ5-Redna-10-2009-10-20.sp112">

               <speaker>PODPREDSEDNIK MIRAN POTRČ:</speaker>

               <p>Hvala lepa. Stališče Poslanske skupine Slovenske demokratske stranke bo predstavil
               gospod Aleksander Zorn.</p>
            </sp>
            <sp xml:id="SDZ5-Redna-10-2009-10-20.sp113">

               <speaker>ALEKSANDER ZORN:</speaker>

               <p>Spoštovani vsi! Minister, predsedujoči in ostali!</p>
               <p>O noveli zakona o visokem šolstvu govorimo tretjič. Kljub temu da ni bila sprejeta
               nobena pripomba naše poslanske skupine, bom z ustrezno Sizifovsko trmo valil ta kamen
               na vrh hriba, da se bo skotalil spet navzdol. Ponovimo nekatera dejstva, da si
               osvežimo spomin. Kaj je bistvo tega zakona? Svetu Republike Slovenije za visoko
               šolstvo so odvzete akreditacije, evalvacije in habilitacije in so dane novi
               nacionalni agenciji Republike Slovenije za kakovost. Do tukaj vse lepo in prav. Ampak
               utemeljitev razlogov za sprejem zakona po eni strani trdi, da je sedanja ureditev
               Sveta za visoko šolstvo neskladna z evropskimi standardi. Po drugi strani pa kljub
               sklicevanju na domnevne evropske prakse navaja primere samo štirih evropskih držav:
               Danske, Švedske, Nemčije in Avstrije. In kar je nekoliko nerodno, tudi ti primeri so
               veliko bolj podobni sedanji ureditvi sveta za visoko šolstvo, ker prav tako članstvo
               vodstva imenuje Vlada, ne pa direktno visokošolski parntnerji, kot pa ureditvi
               agencije, ki je predlagana. Deloma lahko podobno stvar, kot je predlagana,
               ministrstvo najde med navedenimi državami morda edino v Nemčiji, kjer del članov
               dejansko imenuje rektorska konferenca, vendar je tudi tu očitna razlika. V Nemčiji je
               ta konferenca velik organ, saj imajo veliko univerz. Pri nas pa je to skupinica samo
               štirih ljudi, ki se močno trudijo, da potem ne bi bilo nobene druge univerze med
               njihovim krogom.</p>
               <p>Osvežimo tudi tole. Trdi se, da naj bi bil svet nove agencije bolj strokoven. Za to
               ni nobenega jamstva. Način imenovanja omogoča, da bi bili visokošolski učitelji in
               raziskovalci celo v manjšini. Za vrsto predvidenih članov Sveta nove agencije se ne
               zahtevajo posebne kvalifikacije. Sama ideja je protislovna. Po eni strani v
               utemeljitvi piše, da naj bi bili to strokovnjaki, po drugi strani pa so predstavniki
               visokošolskih partnerjev. Nobenega jamstva ni, da je eno in drugo kompatibilno.</p>
               <p>Osvežimo si končno tudi to. V predlaganem zakonu je tudi odločba, po katerem bi si
               samostojni visokošolski zavodi po novem povsem sami podeljevali habilitacijske
               nazive. Doslej so za to potrebovali soglasje sveta za visoko šolstvo, ki je številne
               vloge zaradi neizpolnjevanja kriterijev zavrnil in tako varoval ustrezne standarde.
               Morda bo minister na to odgovoril, da tudi to nadzoruje agencija preko postopkov
               evalvacije, a kaj bi to pomenilo v praksi? Večina mandatov v nazive traja pet let.
               Redne evalvacije se opravljajo praviloma na sedem let. To bo omogočalo, da bo nekdo v
               visokošolskem zavodu poučeval več let ali celo cel mandat, potem pa bo agencija
               odkrila, da je dobil naziv v nasprotju s kriteriji. Bo potem za nazaj razveljavila
               njegov naziv? Kaj bo to pomenilo za študente, ki jim je predaval v teh letih, ko se
               bo za nazaj izkazalo, da jih je poučeval nekdo, ki jih po zakonu in kriterijih sploh
               ne bi smel, in bo tisti predmet razveljavljen? Ali pa jim bo upoštevan, da ga
               konkretna oseba sploh ne bi smela izvajati. Katerakoli rešitev bo slaba in spet
               nimamo nobene ustrezne zaščite. In slednjič, amandma. Ta je že tretji na to temo.
               Prvega je, če me spomin ne vara, podpisala spoštovana poslanka Melita Župevc in bil
               je na Odboru za visoko šolstvo izglasovan tudi z našimi glasovi. Na drugi plenarni
               seji, kjer smo obravnavali ta problem, je bil na predlog ministra črtan in črtanje je
               bilo izglasovano. Na današnji tretji obravnavi prihaja na mizo njegov klon in na
               vrsti bo seveda glasovanje.</p>
               <p>Spoštovani minister in spoštovani predlagatelji amandmaja, ki enkrat glasujete za,
               drugič proti, zdaj boste nekaj tretjega ali boste pa spet za. Treba se bo odločiti.
               In če to postavimo v kontekst kakšnih 30 amandmajev in silni napor službe za
               zakonodajo, da je predlog zakona sploh spravila v red, lahko rečem, da je ministrstvo
               svoj krovni zakon napisalo nekoliko manj pozorno, kakor pa bi se za to problematiko
               spodobilo.</p>
               <p>Zato bomo v Poslanski skupini SDS počakali, da ta zakon, ki dobiva permanentne
               amandmaje, končno postane takšen, da jih ne bo več dobival, in potem bomo nemara
               glasovali zanj. Trenutno pa bomo glasovali zoper oboje, zoper ponovni ponovni amandma
               in zoper zakon v celoti. Hvala lepa.</p>
            </sp>
            <sp xml:id="SDZ5-Redna-10-2009-10-20.sp114">

               <speaker>PODPREDSEDNIK MIRAN POTRČ:</speaker>

               <p>Hvala lepa. Stališče Poslanske skupine Zares bo predstavil gospod Vito Rožej.</p>
            </sp>
            <sp xml:id="SDZ5-Redna-10-2009-10-20.sp115">

               <speaker>VITO ROŽEJ:</speaker>

               <p>Hvala lepa za besedo. Predsedujoči, spoštovani gospod minister, spoštovani kolegi,
               spoštovana prisotna kolegica! Vsem nam je jasno, da višja izobrazbena raven
               prebivalstva vodi k višji stopnji razvitosti v družbi na sploh, ki se kaže tudi v
               pozitivnih ekonomskih kazalcih. Ta povezava med izobrazbo in aktivno udeležbo ter
               ekonomsko rastjo je jasna in očitna, zato vsi delimo prepričanje, da je vlaganje v
               izobraževanje smiselna in tehtna investicija. Ob uvedbi pravih reform lahko omogočimo
               tako uspešno in vzdržno prihodnost, v kateri bodo v gospodarstvu, globalizacija in
               hitre spremembe izziv. V Lizbonski strategiji smo se zavezali k izboljšanju
               izobraževanja in usposabljanja ter k večjim investicijam v izobraževanje in
               raziskovanje, da bo seveda več ljudi lahko izkoristilo svoj potencial, kar bo dobro
               za njih in za družbo kot celoto. S takimi vlaganji bo družba konkurenčnejša,
               privlačnejša. Ta vlaganja pa so predvsem javna. In če velik del javnih sredstev
               vlagamo v visoko šolstvo, moramo poskrbeti, da so ta sredstva smotrno uporabljena. Ne
               moremo si privoščiti financiranja slabih zavodov in nekakovostnih študijskih
               programov, to je najbrž jasno. To bi ne vodilo v razvoj, ampak v capljanje za
               ostalimi, čeprav si tudi v naši Poslanski skupini Zares želimo, da bi v znanost
               vlagali še večji delež bruto družbenega proizvoda, ko bo to in če bo možno. Na
               nekaterih področjih smo tudi v primerjavi z drugimi državami Evropske unije
               napredovali in je naše stanje dobro, v marsikaterem pogledu pa zaostajamo za ostalimi
               državami podpisnicami Bolonjske deklaracije, čeprav seveda vsi delimo prepričanje, da
               je kakovost temelj in prioriteta, da mora biti prioriteta, da se visoko šolstvo po
               nekih minimalnih standardih razvija in izboljšuje.</p>
               <p>V Poslanski skupini Zares-Nova politika smo prepričani, da ta novela zakona odgovarja
               na že dlje časa prisotna pričakovanja in zahteve tako visokošolskih partnerjev kot
               tudi drugih zainteresiranih subjektov. Nezadovoljstvo s sedanjo ureditvijo in
               naklonjenost novi je bila očitna v celotnem procesu sprejemanja tega zakona. Temeljni
               cilj pri pripravi zakona je bil preprost, to je kakovostno visoko šolstvo. V tem
               kontekstu ne moremo mimo njegove mednarodne primerljivosti in dimenzije, kajti le-te
               politike, ki so komplementarne evropskim, omogočajo slovenskim visokošolskim in
               raziskovalnim zavodom mednarodno kredibilnost. Smo pač ena izmed 29 držav, ki smo že
               na začetku leta 1999 podpisali Bolonjsko deklaracijo, ki je eden najbolj očitnih
               ciljev tega procesa, ki stremi k izobraževanju, raziskovanju in tehnologiji na
               kakovostnejšem nivoju. Vse to se kaže v sprejetih evropskih standardih in merilih ter
               tudi v lanskem letu 2008 ustanovljenem Evropskem registru Agencije EQUAR, v katerem
               je danes že 9 nacionalnih agencij. Vse to je podprl in priporočil Evropski parlament
               tudi v svojih poročilih iz leta 1998 in 2006. Slovenske nacionalne agencije tam še
               ni, zato ker je nimamo, to, kar pa imamo, pa seveda ni komplementarno s standardi, ki
               veljajo v razviti Evropi. Trenuten organ za zunanji sistem zagotavljanja kakovosti je
               Svet Republike Slovenije za visoko šolstvo, ki zaenkrat še opravlja evalvacijske,
               akreditacijske, habilitacijske in svetovalne naloge, čeprav je treba reči, da jih v
               resnici ne opravlja. Če osvežim svoj spomin, se spomnim, da bi morala biti, mislim,
               da 25. septembra seja Sveta za visoko šolstvo, ki je bila nesklepčna. In ta seveda ni
               prva, ki je bila nesklepčna, tudi prejšnja je bila nesklepčna, pa še kakšna bi se
               našla. Svet Republike Slovenije za visoko šolstvo že mesece ni bil sklepčen, tako da
               ne moremo trditi, da je dobro opravljal svoje delo, ker ga pravzaprav sploh ni
               opravljal.</p>
               <p>Ta predlog, ki je pred nami, predlog za oblikovanje agencije, je njegova nadgradnja,
               nujna nadgradnja, kot smo lahko slišali. Za pripravo predloga je bil februarja letos
               ustanovljen strokovni svet, v katerem so sodelovali vsi partnerji, akterji visokega
               šolstva, rektorska konferenca, skupnost višjih strokovnih šol, konferenca samostojnih
               visokošolskih zavodov, Študentska organizacija Slovenije, reprezentativni sindikati
               na področju visokega šolstva in predstavniki delodajalcev. V strokovni svet so bili
               vključeni tudi predsednik Sveta za visoko šolstvo, pa predsednik senata za
               akreditacijo in direktor sekretariata za visoko šolstvo Republike Slovenije. Po tem
               novem predlogu zakona bo nov svet Republike Slovenije za visoko šolstvo nudi prostor
               za razpravo vsem družbenim partnerjem in akterjem visokega šolstva, Vladi bo svetoval
               pri spremembi oziroma oblikovanju visokošolske zakonodaje in ostalih strateških
               dokumentov. Novo nacionalno agencijo za kakovost v visokem šolstvu pa ustanavljamo z
               namenom zagotavljanja kakovosti v visokem šolstvu. Bo neodvisna in samostojna,
               neposredni nevladni proračunski uporabnik, imela bo tri organe ter strokovno službo.
               Prav tako se na ta način povečuje zaupanje v sistem zagotavljanja kakovosti.</p>
               <p>Amandma, ki smo mu priča, vključuje še zadnjega deležnika, predstavnika sindikata
               visokega šolstva. Ne vidim nič slabega v tem, da se je v procesu sprejemanja zakona
               ugotovilo, kateri so res tisti deležniki, ki so nujni, da bo agencija lahko
               funkcionirala. Trenutno njena sestava je taka, da je evropsko primerljiva, kar se
               tiče števila študentov, števila visokošolskih učiteljev, sindikalistov, torej vseh
               vpletenih.</p>
               <p>Predlog novele zakona v Poslanski skupini Zares podpiramo. Vidimo ga kot posledico
               vseh naštetih dejstev, je potreben, predvsem zato, ker si želimo kakovostno visoko
               šolstvo. Če ga želimo, potrebujemo dobro agencijo, potrebujemo učinkovit sistem
               zagotavljanja kakovosti. Ta agencija za zagotavljanje kakovosti v visokem šolstvu je
               po našem mnenju nujna za interes Republike Slovenije in njenih državljanov, zato bomo
               predlog zakona tudi v tretjem branju podprli. Hvala.</p>
            </sp>
            <sp xml:id="SDZ5-Redna-10-2009-10-20.sp116">

               <speaker>PODPREDSEDNIK MIRAN POTRČ:</speaker>

               <p>Hvala lepa. Končali smo s predstavitvijo stališč poslanskih skupin. Sledi razprava
               poslank in poslancev o predlogu zakona v celoti. Gospod Damjan Perme? <stage>(Ne.)</stage> Matjaž
               Zanoškar? <stage>(Ne.)</stage> Silven Majhenič? <stage>(Ne.)</stage> Gvido Kres? <stage>(Ne.)</stage> Mag. Majda Potrata?
               Izvolite.</p>
            </sp>
            <sp xml:id="SDZ5-Redna-10-2009-10-20.sp117">

               <speaker>MAG. MAJDA POTRATA:</speaker>

               <p>Hvala za besedo, gospod podpredsednik. Spoštovani gospod minister, kolegi, kolikor
               vas je.</p>
               <p>O dopolnitvah in spremembah Zakona o visokem šolstvu zdaj že v tretje razpravljamo na
               plenarnem zasedanju Državnega zbora. In tako kot sem ob splošni razpravi zagotovila,
               da bom podprla predlagano novelo, to zagotavljam tudi v tretje. Zakon o visokem
               šolstvu je imel v prejšnjem mandatu kar nekaj težav, ko govorimo o tem, kako so ga
               sprejemali partnerji, ki so za kakovostno visokošolsko izobraževanje odgovorni.
               Nenehno poudarjanje, da za zagotavljanje kakovosti v visokem šolstvu potrebujemo
               neodvisen organ, ki bo evropsko primerljiv in ki bo sprejemljiv za evropski
               visokošolski prostor, je bila ena od stalnic. In organ, to je Svet za visoko šolstvo,
               ki je deloval namesto neodvisne samostojne agencije, pač ni bil ustrezen odgovor na
               tisto, kar so ministri za visoko šolstvo na evropskih konferencah obljubljali. Če
               gledamo ustanovitev nacionalne agencije Republike Slovenije za kakovost v visokem
               šolstvu, potem bi morali vsi to dejstvo podpreti. Jaz sicer vem, da bo agencija imela
               pri zagotavljanju visoko postavljenih nalog in ciljev tudi kakšne začetniške težave,
               ampak tako, kot je zastavljena in kot so definirane njene naloge, zagotavlja, da bo v
               resnici lahko kot samostojna in neodvisna opravljala svoje delo v skladu z načeli
               strokovnosti, nepristranskosti, zakonitosti in politične nevtralnosti. To ji
               navsezadnje zagotavlja tudi njen način financiranja, ker bo neposredni, nevladni
               proračunski uporabnik.</p>
               <p>In ni presenetljivo, da se je pravzaprav največ mnenj kresalo v zvezi s sestavo sveta
               agencije. Ta je namreč najvišji organ odločanja in skozi svet agencije se bodo
               postavljali standardi za to, kakšen naj bo slovenski visokošolski prostor, kar zadeva
               akreditacije, evalvacije, habilitacije, ne nazadnje tudi register strokovnjakov. Zato
               je razumljivo, da je bilo prav to vprašanje, kako naj bo imenovan svet, koliko članov
               naj ima svet, nekoliko opotekavo, da rečem. Na moje stališče do oblikovanja sveta je
               vplivalo nekaj informacij. Ena od teh je bila, da naj bo svet agencije 11-članski,
               tudi dogovor, da imajo možnost imenovati po svojih merilih zaupanja vrednega
               strokovnjaka tudi reprezentativni sindikati v visokem šolstvu. To mnenje, ki sem ga
               dobila in je bilo v strokovnem svetu sprejeto, me je utrjevalo v prepričanju, da je
               11-članski svet tisto, kar naj vodi svet. Kasneje je v razpravah v zvezi s sestavo
               sveta bila dopuščena tudi možnost, da bi se lahko število članov sveta povečalo. In
               ko smo razmišljali s tega vidika, nismo nikogar iz nabora tistih, ki lahko imenujejo
               svoje člane, izločali, ampak smo enega od predstavnikov sindikata dodali. In zame je
               bil to sprejemljiv predlog. Glede na večinsko mnenje tistih, ki so pripravljali
               zakonsko besedilo, pa je potem stvar dobila na zasedanju Državnega zbora drugačno
               obliko in zdaj s predlaganim amandmajev v tretji obravnavi pravzaprav dobiva ob
               11-članskem svetu agencije možnost imenovati svojega predstavnika tudi troje
               reprezentativnih sindikatov v visokem šolstvu. In to je tisto, kar sem od vsega
               začetka zagovarjala in zaradi tega ne bom imela nobene zadrege podpreti amandma, ki
               je v tretji obravnavi vložen, in tudi ne bom imela nobene zadrege podpreti zakon v
               celoti.</p>
               <p>Še enkrat pa poudarjam, da je zame bistveno, da bo svet agencije odločal o tako zelo
               pomembnih nalogah; 15 nalog sem naštela. Te naloge segajo od imenovanja direktorja
               agencije, pritožbene komisije, prek določitve postopkov in meril za zunanjo
               evalvacijo, za akreditacije, za izvolitve v nazive visokošolskih učiteljev,
               znanstvenih delavcev in visokošolskih sodelavcev, merila za uvrstitev strokovnjakov v
               register strokovnjakov za zunanje evalvacije in akreditacije, akreditacije študijskih
               programov. Pa ne bom vsega naštela, naj omenim samo še tisti sklop nalog, ki
               zavezujejo k zagotavljanju kakovosti in možnosti sodelovanja tudi z evropskim
               visokošolskim prostorom. Glede na to, kako zelo poudarjamo kakovost v visokem
               šolstvu, kako se zavedamo konkurenčnosti, kako nekateri živimo v tistih delih države,
               kjer je odliv študentov v druge države že precej zaznaven potek, si obetam od
               nacionalne agencije za kakovost, da bo v resnici uspela zagotavljati tako kakovost,
               da bomo z veseljem lahko med najboljšimi visokošolskimi zavodi - po katerikoli
               lestvici pač že bodo uvrščeni, po katerihkoli merilih bodo že ti visokošolski zavodi
               uvrščeni na lestvice kakovosti, poleg ljubljanske in mariborske univerze našli še
               kakšnega. Da je kakovost bistvena zlasti v tem času, ko je čutiti upad ali zmanjšanje
               populacije šolajočih se, in da se nekateri visokošolski zavodi že srečujejo z
               vprašanjem popolnitve vpisnih kvot, so te stvari ključnega pomena. Gospod minister,
               želim si, da bi Zakon o visokem šolstvu uspel zagotoviti vsaj večino nalog, ki si jih
               je ta novela zastavila. Hvala.</p>
            </sp>
            <sp xml:id="SDZ5-Redna-10-2009-10-20.sp118">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospod Lojze Posedel? <stage>(Ne.)</stage> Silva Črnugelj? <stage>(Ne.)</stage> Vili Rezman? <stage>(Ne.)</stage>
               Matevž Frangež? <stage>(Ne.)</stage> Franc Pukšič? <stage>(Ne.)</stage> Miran Györek? <stage>(Ne.)</stage> Franci Kek? <stage>(Ne.)</stage> Franc
               Bogovič? <stage>(Ne.)</stage> Melite Župevc? <stage>(Ne.)</stage> Andrej Magajna? <stage>(Ne.)</stage> Cveta Zalokar Oražem? <stage>(Ne.)</stage>
               Mirko Brulc? Izvolite.</p>
            </sp>
            <sp xml:id="SDZ5-Redna-10-2009-10-20.sp119">

               <speaker>MIRKO BRULC:</speaker>

               <p>Spoštovani gospod minister, podpredsednik, lepo pozdravljeni!</p>
               <p>Agencija za ugotavljanje kakovosti visokošolskega izobraževanj je izjemno pomembna, z
               ustanovitvijo prevzema tudi odgovornost za kvalitetno visoko šolstvo v naši domovini.
               Razprava danes je bila tukaj tudi v stilu osnovnošolskega spisa in očitki, da
               spreminjamo amandmaje itd. Jaz mislim, da prav zaradi tega imamo tretje branje, da se
               sprejme zakon, ki bo imel svojo težo in bo kvaliteten. Tako, da ne sprejemam teh
               očitkov, da spreminjamo odločitve, ampak kot je že bilo, kot je že moja predhodnica
               povedala, reprezentativni sindikati so prav zaradi teh razprav prišli in dobili svoje
               mesto v tej agenciji. Vlaganje v izobrazbo je seveda vlaganje v prihodnost in če se
               to ne dogaja in če tu ne bomo naredili velikih korakov, potem je naša perspektiva
               taka, kot je zdaj situacija v Prekmurju, kjer so recimo zanemarili področje
               izobraževanja in je zdaj tam ta izobrazbena struktura katastrofalna, kajti
               zadovoljili so se z nekimi mezdnimi delavkami in delavci v prepričanju, saj doma ima
               še nekaj zemlje in bo preživel. Investicije v raziskovanju so prav tako pomemben
               dejavnik razvoja in če se visokošolske institucije še bolj približajo gospodarstvu in
               delajo za gospodarstvo, potem vidim samo v tem rešitev, da bo to, kar delamo v
               materialni proizvodnji in še kje, imelo večjo dodano vrednost. Zato je kakovost
               študijskih programov izjemnega pomena. Mi se ne smemo zadovoljiti z izjavami
               študentov, da so zadovoljni pri svojem študiju, kajti največkrat ali pa velikokrat
               študent, če naredi izpit z dvojko in gre zadeva mimo, že izraža neko zadovoljstvo. Mi
               bomo zadovoljni s pridobljenim znanjem naših študentk in študentov in vseh drugih, ki
               se izobražujejo, če bodo to znanje, ki ga pridobijo, znali tudi koristno uporabiti in
               bo zadovoljen delodajalec oziroma bodo učinki teh znanj očitni v okolju. Če vidimo v
               Evropi in normalno, da se primerjamo z evropskimi visokošolskimi institucijami, vsaj
               tam na Goriškem tudi čez mejo, odprte so te meje, prehajanje iz programa na program,
               iz univerze na univerzo, itd., je zdaj možno in zato je znanje, ki ga pridobivajo, in
               ki ga bodo nesli s sabo in ga potem, upam, da tudi nazaj prinesli v domovino, mora
               biti res kvalitetno.</p>
               <p>Interes države in lokalne skupnosti so seveda kvalitetni programi, brez velikih
               podvajanj, kajti vemo, da nas je dva milijona, to je eno malo večje mestece, in da ne
               more vsaka vas imeti univerze, da pa lahko imamo študijske programe, ki niso
               konkurenca nekim drugim programom v drugih sredinah. Zato je zelo pomembno tudi
               usmerjanje mladih v deficitarne poklice, v izobraževanje za pokrivanje deficitarnih
               poklicev. Kajti primer, ki se je zgodil pred kratkim, ko se zahteva po velikem
               številu pripravništva v eni branži, se pravi, sociali, zahteva od države, da pa tega,
               recimo, ne zahtevajo ne strojniki in ne elektroniki in ne drugi iz naravoslovnih ved,
               kaže na situacijo, takšno, kakršna je.</p>
               <p>Jaz bom seveda ta predlog zakona z veseljem podprl v želji, da bi teh 11 članov
               agencije uspešno opravilo naloge, za katere so izbrani in da bi vpravičili naša
               pričakovanja. Hvala lepa.</p>
            </sp>
            <sp xml:id="SDZ5-Redna-10-2009-10-20.sp120">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospod Srečko Prijatelj. <stage>(Ne.)</stage> Franco Juri. <stage>(Ne.)</stage> Zmago Jelinčič. <stage>(Ne.)</stage>
               Dr. Pavel Gantar. <stage>(Ne.)</stage> Dr. Luka Juri. <stage>(Ne.)</stage> Gospod minister, želite besedo? Gospod
               minister Golobič, izvolite.</p>
            </sp>
            <sp xml:id="SDZ5-Redna-10-2009-10-20.sp121">

               <speaker>GREGOR GOLOBIČ:</speaker>

               <p>Hvala lepa. S to tretjo obravnavo se zaključuje dolg proces sprejemanja tega zakona,
               najprej oblikovanja besedila. V začetku letošnjega leta, februarja, so bili vsi
               visokošolski partnerji povabljeni k temu, da sodelujejo v strokovni komisiji, ki je
               pripravila konceptualne rešitve za to novelo. V njej smo se omejili samo na problem
               ustanovitve Agencije za kakovost in v nekem manjšem delu tudi na sicer
               neproblematiziranih rešitvah na področju urejanja natančnejšega transnacionalnega
               izobraževanja. Zakon je bil posredovan Državnemu zboru v redno proceduro. V obdobju
               treh sej je bilo izrečenih veliko pripomb, mnenj, tudi podpor in sugestij. Relativno
               veliko, nikakor ne nadpovprečno veliko število, amandmajev bi želel razumeti predvsem
               kot zavest te ustanove in tistih, ki skozi to ustanovo tudi izražajo legitimne
               ambicije, da se področju visokega šolstva nameni posebno pozornost, da se vanj
               oziramo s pričakovanji, ki niso majhna in zadevajo prihodnost te države v kar
               največji meri. Zato sem vesel, da bomo po sklenitvi tega tretjega branja lahko
               zaključili to pomembno poglavje. Eden od kamenčkov v tem mozaiku celovitega
               reorganiziranja družbe, če naj sledi ciljem družbe znanja, bo za nami, veliko pa jih
               je še za postoriti. V tem trenutku bi se vsem udeležencem v tej razpravi, tako
               predparlamentarni kot parlamentarni, zahvalil za pozornost in za angažma. Hvala lepa.
            </p>
            </sp>
            <sp xml:id="SDZ5-Redna-10-2009-10-20.sp122">

               <speaker>PODPREDSEDNIK MIRAN POTRČ:</speaker>

               <p>Hvala lepa. Prehajamo na razpravo o členih in vloženih amandmajih, ki jo bomo
               opravili na podlagi predloženih amandmajev z dne 19. 10. 2009.</p>
               <p>V razpravo dajem 15. člen in amandma k temu členu, ki so ga vložile poslanske skupine
               SD, Zares, DeSUS in LDS. Želi kdo besedo? Dajem možnost za prijave. Gospa Silva
               Črnugelj, izvolite.</p>
            </sp>
            <sp xml:id="SDZ5-Redna-10-2009-10-20.sp123">

               <speaker>SILVA ČRNUGELJ:</speaker>

               <p>Hvala lepa za besedo, predsedujoči. Lepo pozdravljeni minister in ministrica.</p>
               <p>Res je, dejansko je ta amandma nekako kot pika na i ali eden od kamenčkov v mozaiku v
               dolgotrajni in človek bi rekel tudi dokaj vsebinski razpravi, ki je potekala od
               poletja pa vse do danes. Zanesljivo področje Sveta, agencije, kot tako ni tisto, ki
               je najbolj pomembno in <q>"determinantno"</q> pri ustanavljanju in zagonu tako kakovostne in
               pomembne agencije, kot je pričujoča. In verjetno bo kazalo tudi v naslednjih mesecih
               ali letih temu področju, od katerega je odvisna, če tudi zveni dosti patetično ali
               poetično, usoda naroda, izobrazba vseh Slovencev in Slovenk in vseh tistih, ki bodo v
               Sloveniji študirali. Verjamem in upam, da bomo tako, kot smo našli skupno energijo in
               moč, da smo nekako zaokrožili število članov v tem svetu, našli tudi energijo in moč,
               da bomo odpirali tudi druga področja, ki so enako pomembna, kot je to področje
               ustanavljanje agencije.</p>
               <p>Hvala lepa.</p>
            </sp>
            <sp xml:id="SDZ5-Redna-10-2009-10-20.sp124">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Ker se gospod Magajna ni prej prijavil, odpiram še enkrat prijavo za razpravo.
               Izvolite.</p>
               <p>Hvala lepa.</p>
               <p>Besedo ima gospod Grill. Tretjič bo šlo, gospod Magajna.</p>
            </sp>
            <sp xml:id="SDZ5-Redna-10-2009-10-20.sp125">

               <speaker>IVAN GRILL:</speaker>

               <p>Očitno tehnika nekaterim nagaja.</p>
               <p>Tudi sam se nisem imel namena javljati k tej razpravi, kajti zdi se mi nesmiselno, da
               razpravljamo o nečem, kar je odločeno. Bi pa vseeno rad komentiral to zavajanje in
               sprenevedanje koalicijskih poslancev ravno o tem amandmaju. Tudi s pomočjo Slovenske
               demokratske stranke smo takšno rešitev na Odboru za visoko šolstvo podprli, ker je
               takšen amandma ali takšna rešitev dobila podporo. Tudi sami smo mnenja, da ima mesto
               tudi predstavnik reprezentativnega sindikata, saj to ne pomeni, da se bo ta
               predstavnik tam ukvarjal s tistimi stvarmi, ki jih pač zastopa sindikat po svojem
               namenu, ampak da predlagajo strokovnjaka, ki bo lahko na tem področju tudi nekaj
               prispeval k boljšemu delu tega organa. In, glej ga zlomka, na seji v Državnem zboru
               je očitno na podlagi nekih zakulisnih dogovarjanj, nenazadnje verjetno tudi
               pritiskov, koalicija, ki je takrat takšen amandma podprla, vložila drugačen amandma
               in ga tudi izglasovala. Mi smo temu amandmaju takrat nasprotovali, ker smo
               zagovarjali prvotno rešitev, ki smo jo izglasovali na odboru. In zdaj spet čudežni
               preobrat, ko se v prvotno stanje obrača nekaj, kar se mi zdi samo po sebi umevno.</p>
               <p>Kar se tiče zakona, ne želim kaj dosti komentirati ali razpravljati. To je korak
               nazaj. Tisto, kar se tukaj govori, da bo prispevalo h konkurenčnosti, boljši
               kvaliteti visokega šolstva - ni res! Zapiralo bo visoko šolstvo, tukaj bodo spet
               hotele imeti primat obstoječe univerze. Da je temu bo prej kot slej vsakomur izmed
               nas jasno. Upam, da ta zakon ne bo imel možnosti, da bo naredil tisti korak nazaj, ki
               je bil v zadnjih letih z veliko muko narejen, predvsem v decentralizaciji visokega
               šolstva, konkurenčnosti in seveda tudi večji dostopnosti.</p>
               <p>Hvala lepa.</p>
            </sp>
            <sp xml:id="SDZ5-Redna-10-2009-10-20.sp126">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod Andrej Magajna, imate besedo.</p>
            </sp>
            <sp xml:id="SDZ5-Redna-10-2009-10-20.sp127">

               <speaker>ANDREJ MAGAJNA:</speaker>

               <p>Hvala.</p>
               <p>Malo je tehnika nagajala, včasih pa je dobro, da lahko nekoliko tudi repliciram
               predgovornikom.</p>
               <p>Ob vseh teh zapletih okrog sestave agencije smo pravzaprav prišli na izhodišče, ne
               glede na to, da smo zdaj dodali še predstavnika reprezentativnega sindikata, je
               končno le prišlo do neke sinteze. Namreč do tega, kar je ministrstvo neprestano
               poudarjalo - gre za organe in agencijo, ki bo kompetentno in kvalificirano odločala.
               In vse te sredine, ki predlagajo člane v sestavo agencije, pravzaprav niso delegatske
               sredine, ki bodo lahko vplivale na te ljudi, kajti ti ljudje bodo strokovnjaki in
               avtonomni. Njihova avtonomnost pomeni, da so neodvisni od navodil in to je ključno
               tudi pri tem določanju števila. Pri številu pa je ključni kriterij v bistvu
               operativnost. Operativnost za to širjenje in večanje ne pomeni večanja tudi kvalitete
               in boljšega dela. Večanje števila članov agencije pravzaprav bi vodilo le v to, da bi
               ta organ postal neoperativen, nefunkcionalen in bi težko opravljal svoje delo. To,
               kar sem že poudaril, avtonomnost, teh ljudi bo pravzaprav zagotovila tudi neke vrste
               neodvisnost in nevezanost na te sredine, ki so jih predlagale. Konkretno, sindikati
               lahko predlagajo tudi človeka iz akademske sfere ali pa obratno, akademska sfera
               nekoga, ki ni tam zaposlen ali je neposredno vezan. In podpiram ta amandma, ne glede,
               kot sem že rekel, samo število ni bilo ključno, ključni kriterij za bodočo kvaliteto
               tega dela organa.</p>
            </sp>
            <sp xml:id="SDZ5-Redna-10-2009-10-20.sp128">

               <speaker>PODPREDSEDNIK MIRAN POTRČ:</speaker>

               <p>Hvala lepa. Želi še kdo besedo? Ker ne želi nihče več razpravljati, zaključujem
               razpravo. Končali smo z razpravo o amandmaju, o katerem bomo v skladu s časovnim
               potekom seje zbora odločali danes v okviru glasovanj, pol ure po prekinjeni 22. točki
               dnevnega reda. S tem prekinjam to točko dnevnega reda.</p>
               <p>In prehajamo na <title>14. TOČKO DNEVNEGA REDA - NA OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O OBVEZNEM IZVODU PUBLIKACIJ.</title> Predlog zakona
               je v obravnavo zboru predložila Vlada. Dajem besedo ministrici za kulturo gospe Majdi
               Širca.</p>
            </sp>
            <sp xml:id="SDZ5-Redna-10-2009-10-20.sp129">

               <speaker>MAJDA ŠIRCA RAVNIKAR:</speaker>

               <p>Lep pozdrav! Ker smo v letošnjem letu, v letu tako imenovanega spominjanja na
               Napoleona in Ilirske province, 200 letnica je letos, naj vas ob predstavitvi
               popravkov Zakona o obveznem izvodu publikacij spomnim, da so obvezni izvod vpeljali
               Napoleonovi vojščaki, dobesedno. In v času francoske okupacije našega ozemlja se je
               med številnimi pozitivnimi normami uveljavil tudi princip obveznega izvoda. Ta
               princip je veljal kar nekaj let in se je vse do leta 2006 zelo, se oproščam izrazu,
               benevolentno izražal v naši zakonodaji, kar pomeni, da so morali tiskarji oddajati
               veliko število obveznih izvodov knjižnicam oziroma depozitarnim enotam. Seveda čas
               prinaša tudi spremembe in gospodarske družbe, ki so potem postale in bile naslednica
               nekoč državnih tiskarn in založnikov, so to razumele kot omejitev pretoka in se je
               tudi, pravzaprav je tudi država prepoznala, da je veliko število obveznih izvodov, ki
               jih mora založnik oziroma tiskar po starem dati v hranjenje, prevelika obremenitev.
               Zato je leta 2006 nastala sprememba zakona, ki je omejila obvezno prehajanje v
               depozitarne enote, se pravi v deset centralnih knjižnic, slovenskih, štiri v NUK
               oziroma dve v Tržaško oziroma Celovško knjigarno, omejila na drugačen način. Ampak to
               ni predmet tega zakona. Toliko samo za uvod k spremembam Zakona o obveznem izvodu
               publikacij, ki prinaša nekaj izboljšav obstoječega zakona, nekaj zelo nomotehničnih,
               nekaj pa tudi takih, ki nudijo odgovor Obrtni zbornici oziroma predstavnikom
               založnikov, ki niso bili zadovoljni z obvezo, ki jim jo nalaga država in so se
               zavzemali v dialogu z Ministrstvom za kulturo, da bi se izvzelo obveznosti oddaje
               drobnega tiska iz zakona in da bi se uvedlo enotno število obveznih izvodov za vse
               publikacije in da bi se vse publikacije, tudi javno financirane, izvzele iz
               podatkovne baze o ceni, to se pravi, da ne bi imele več natisnjene cene, naklade in
               kolofona.</p>
               <p>Pri pripravi sprememb je Ministrstvo za kulturo utemeljilo, da vsi predlogi niso
               smiselni, še sploh tisti o krnitvi kolofona cene in naklade, da pa je treb najti
               konsenz pri spremembah tako imenovanega drobnega tiska. Zato ta predmet prinaša
               izvzetje urejanje oddaje drobnega tiska depozitarnim enotam in pomeni v kratkem to,
               da imamo spremembo, da splošno obveznost oddaje drobnih tiskov sicer ohranjamo,
               uvajamo pa enotno število štirih izvodov, tudi za drobne tiske, saj je določeno, da
               je treba predložiti manjše število drobnih tiskov tudi v primerih, ko gre za javno
               financiranje publikacij. Namreč, našim sogovornikom in vsem ostalim smo pač
               dopovedali, da pod pojmom drobni tisk razumemo veliko raznovrstnih publikacij, ki so
               zelo pomembne za kulturo in zgodovino posameznega naroda. Njihova vrednost pa raste s
               časom in da izdajatelji z drobnim tiskom dokumentirajo svojo dejavnost, kar je za
               slovensko kulturo velikega pomena. In je to gradivo zelo pomembno, to se pravi, da bi
               bilo neprimerno, če bi ga izdvojili iz zakona in mu dali oprostitev in založnikom, ne
               pa tiskarjem več po novem, dali oprostitev pri oddajanju obveznih izvodov. V zakonu
               odpravljamo še nekatere druge pomanjkljivosti, predvsem tiste, ki odpravljajo
               administrativne ovire. Bolj natančno opredeljujemo, kaj je to predmet obveznega
               izvoda, odpravljamo tolarje, uvajamo evre in tudi... <stage>/opozorilni znak za konec/</stage>, kaj
               je to drobni tisk. Hvala lepa.</p>
            </sp>
            <sp xml:id="SDZ5-Redna-10-2009-10-20.sp130">

               <speaker>PODPREDSEDNIK MIRAN POTRČ:</speaker>

               <p>Hvala lepa. Predlog zakona je obravnaval Odbor za kulturo, šolstvo, šport in mladino
               kot matično delovno telo. Besedo dajem predsednici odbora mag. Majdi Potrata za
               predstavitev poročila odbora. Izvolite.</p>
            </sp>
            <sp xml:id="SDZ5-Redna-10-2009-10-20.sp131">

               <speaker>MAG. MAJDA POTRATA:</speaker>

               <p>Hvala lepa za besedo, gospod podpredsednik. Spoštovana gospa ministrica, poslanke in
               poslanci!</p>
               <p>Odbor za kulturo, šolstvo, šport in mladino je na 11. seji 6. oktobra 2009 obravnaval
               Predlog zakona o spremembah in dopolnitvah Zakona o obveznem izvodu publikacij, po
               sklepu 36. seje Kolegija 11. septembra letos, po skrajšanem postopku, zato je
               obravnava tekla po 142. členu Poslovnika.</p>
               <p>Zakonodajno-pravna služba je predloženi zakon proučila z vidika skladnosti z ustavo
               in pravnim sistemom ter z zakonodajno-tehničnega vidika in dala pripombe k 6. členu.
               Komisija Državnega sveta za kulturo, znanost, šolstvo in šport je v svojem mnenju
               predlog zakona podprla. Izrazila je pomislek, da bo zaradi v noveli določenega
               manjšega števila obveznih izvodov osiromašen pomemben vir za dopolnjevanje
               knjižničnega gradiva v drugih regionalnih matičnih knjižnicah. Podprla pa je
               predlagano dopolnitev, da je treba dosedanji način zbiranja obveznih izvodov
               publikacij zmanjšati na najmanjše možno število in predlagano znižanje dodatnih
               stroškov pri publikacijah z najnižjimi nakladami.</p>
               <p>Ustno mnenje je na seji odbora predstavil državni svetnik Anton Peršak.</p>
               <p>V predpisanem roku so amandmaje vložile štiri koalicijske stranke k 1. in 4. členu
               ter Poslanska skupina Slovenske demokratske stranke k 4. členu. Odbor za kulturo,
               šolstvo, šport in mladino je opravil razpravo in glasovanje o posameznih členih in
               vloženih amandmajih.</p>
               <p>Pri delu odbora so sodelovali predstavniki predlagateljev, v njihovem imenu
               ministrica Majda Širca Ravnikar, Vojko Stopar in Tatjana Likar, predstavnica
               Zakonodajno-pravne službe Marta Briški ter že omenjeni predstavnik Državnega
               sveta.</p>
               <p>Ministrica Majda Širca Ravnikar je uvodoma podala dopolnilno obrazložitev in
               pojasnila dosedanji način zbiranja obveznega izvoda drobnih tiskov, internih
               publikacij, publikacij v nižjih nakladah ter večjih plakatov in zanj predlagala, tako
               kot to prinaša zakon, da je ugotovljena administrativna ovira za gospodarstvo ali
               druge dejavnike v družbi zmanjšana na najmanjšo možno mero, hkrati pa se ohranja
               celovitost informacij o pomembnem delu slovenske kulturne dediščine.</p>
               <p>V dodatni predstavitvi je svoje pripombe k 6. členu predstavila tudi
               Zakonodajno-pravna služba in predlagani pomisleki so bili z amandmaji
               odpravljeni.</p>
               <p>V okviru razprave k posameznim členom so člani in članice odbora največ pozornosti
               namenili faksimilu,. Menili so, da mora biti faksimile glede na njegov velik pomen za
               slovensko pisno dediščino predmet obveznega izvoda, ne glede na število izdanih
               izvodov.</p>
               <p>Po končali razpravi o posameznih členih predloga zakona in vloženih amandmajih je
               odbor sprejel amandmaje k 1., 2., 4., 5., 6., 9., in 10. členu zakona. Nato je po
               končali razpravi v skladu s 128. členom Poslovnika glasoval o vseh členih predloga
               zakona in jih sprejel. Glede na sprejete amandmaje je na podlagi prvega odstavka 133.
               člena Poslovnika Državnega zbora pripravljeno besedilo dopolnjenega predloga zakona,
               v katerega so vključeni sprejeti amandmaji.</p>
               <p>Dopolnjeni predlog zakona je sestavni del tega poročila in odbor predlaga Državnemu
               zboru, da Dopolnjeni predlog zakona o spremembah in dopolnitvah Zakona o obveznem
               izvodu publikacij sprejme. Hvala lepa.</p>
            </sp>
            <sp xml:id="SDZ5-Redna-10-2009-10-20.sp132">

               <speaker>PODPREDSEDNIK MIRAN POTRČ:</speaker>

               <p>Hvala lepa. Sledi predstavitev stališč poslanskih skupin. V imenu Poslanske skupine
               Slovenske ljudske stranke, gospod Janez Ribič. Prosim.</p>
            </sp>
            <sp xml:id="SDZ5-Redna-10-2009-10-20.sp133">

               <speaker>JANEZ RIBIČ:</speaker>

               <p>Hvala. Spoštovana gospa ministrica. Spoštovani gospe in gospodje, poslanke in
               poslanci.</p>
               <p>Ko se pogovarjamo o odpravi administrativnih ovir, smo v Slovenski ljudski stranki
               vedno pripravljeni podpreti predloge, ki te administrativne ovire tudi odpravljajo.
               Spremembe zakona so nastale na pobudo Obrtne zbornice Slovenije. Gre predvsem za
               spremembe in dopolnitve določb o obveznem izvodu, ki se nanašajo na drobni tisk, na
               interne publikacije, na publikacije v nižjih nakladah, večje plakate, itd., ki jih je
               tudi Narodna in Univerzitetna knjižnica pa tudi Mariborska knjižnica kot ena izmed
               prejemnic teh štirih obveznih izvodov dolžna hraniti, bibliografsko obdelovati in
               dajati tudi v uporabo.</p>
               <p>V Slovenski ljudski stranki bomo Predlog zakona o spremembah in dopolnitvah Zakona o
               obveznem izvodu publikacije tudi podprli. Hvala.</p>
            </sp>
            <sp xml:id="SDZ5-Redna-10-2009-10-20.sp134">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Srečko Prijatelj v imenu Slovenske nacionalne stranke.
            </p>
            </sp>
            <sp xml:id="SDZ5-Redna-10-2009-10-20.sp135">

               <speaker>SREČKO PRIJATELJ:</speaker>

               <p>Hvala lepa, spoštovani podpredsednik. Predlog zakona o spremembah in dopolnitvah
               Zakona o obveznem izvodu publikacij v Slovenski nacionalni stranki podpiramo.
               Priprava sprememb in dopolnitev Zakona o obveznem izvodu publikacij je bila narejena
               v skladu s sklepom Vlade Republike Slovenije iz leta 2007 številka 14, ki je
               Ministrstvu za kulturo naložil, da naj v skladu s programom odprave administrativnih
               ovir za leto 2008 pripravi tak zakon, ki bo zmanjšal dodatne stroške, poenostavil
               delovanje in na nek način postal tudi evropsko primerljiv.</p>
               <p>Poglavitna rešitev predlagane spremembe in dopolnitev Zakona o obveznem izvodu
               publikacij je, da se dosedanji način zbiranja obveznega izvoda, drobnih tiskov,
               internih publikacij, publikacij v nižjih nakladah ter večjih plakatov uredi tako, da
               je ugotovljena administrativna ovira za gospodarstvo in druge dejavnike v družbi
               zmanjšana na najmanjšo možno mero. Istočasno se ohranja celovitost informacij o
               pomembnem delu slovenske kulturne dediščine in zato v Slovenski nacionalni stranki
               soglašamo s tem, da je predlagatelj predlagal dober predlog zakona in spremembo
               podpiramo. Hvala.</p>
            </sp>
            <sp xml:id="SDZ5-Redna-10-2009-10-20.sp136">

               <speaker>PODPREDSEDNIK MIRAN POTRČ:</speaker>

               <p>Hvala lepa. V imenu Poslanske skupine Socialnih demokratov bo stališče predstavila
               gospa Silva Črnugelj.</p>
            </sp>
            <sp xml:id="SDZ5-Redna-10-2009-10-20.sp137">

               <speaker>SILVA ČRNUGELJ:</speaker>

               <p>Hvala lepa za besedo. Pozdravljeni gospod predsedujoči. Lepo pozdravljena gospa
               ministrica. V Poslanski skupini Socialnih demokratov podpiramo pričujočo novelo
               Zakona o obveznem izvodu publikacij, ki je bil sprejet leta 2007. Predlog namreč
               zmanjšuje nekatere administrativne ovire in je majhen, a pomemben korak k razvoju
               knjižničarstva in založništva pri nas. Knjižni trg je v Sloveniji zaradi razsežnosti
               specifičen in zato nujno potreben skrbne obravnave s strani kulturne politike in
               snovalcev zakonodaje. Vlada Republike Slovenije je v začetku avgusta 2009 Državnemu
               zboru predložila predlog novele Zakona o obveznem izvodu publikacij. V njem predlaga
               jasnejšo opredelitev temeljnih pojmov in obvezne elemente kolofona ter zmanjševanje
               števila obveznega izvoda nekaterih publikacij, ki so bile izdane s pomočjo javnih
               sredstev, oziroma jim je založila ali so jih založile domače javnopravne osebe.
               Slednje razbremenjuje delo študijskih knjižnic in tudi bibliotekarjev, ki jih vedno
               jih manjka, glede na to, da v Sloveniji izdajamo vse več knjig, je tudi dela več.
               Sicer pa glede temeljnih ...<stage>/Nerazumljivo./</stage>... pa lahko rečem, da je sedaj tudi zelo
               skrbno bilo pregledano, tudi kompletna terminologija in usklajenost s terminološkim
               slovarjem bibliotekarske stroke.</p>
               <p>Za zaščito javnega interesa je zlasti pomembna določba, ki kot predmet obveznega
               izvoda določa tudi dotis, če le ta skupaj z naklado preseže 50 izvodov, ter določba
               med obvezne izvode uvršča tudi faksimile in to ne glede na število izdanih izvodov. S
               tem se tudi v prihodnje omogoča večja dostopnost do publikacij, ki predstavljajo
               neprecenljivo slovenske kulturne dediščine in njeno dostopnost v knjižnicah. Četudi
               je pri pripravi novele zakona sodelovala širša zainteresirana javnost, je Zbornica
               založništva, knjigotrštva, grafične dejavnosti in radiodifuznih medijev pri
               Gospodarski zbornici Slovenije izrazila svoje nezadovoljstvo zlasti z obvezno navedbo
               števila izdanih publikacij in ceno le tega v kolofonu.</p>
               <p>Socialni demokrati smo njihov predlog proučili in sklenili, da se tako cena kot
               podatek o tiskani nakladi informaciji, ki zagotavljata izrazito transparentnost
               delovanja knjigotrštva ter nenazadnje sploh omogočata, da je publikacija kot taka
               zajeta kot obvezni izvod. Brez navedbe podatka o številu tiskanih izvodov, namreč
               sploh ne bi bili vedeli, ali publikacija je ali ni predmet obveznega izvoda. Predlog
               zakona so člani matičnega delovnega telesa soglasno podprli, kar kaže na enotno
               strmenje k ureditvi področja. V Poslanski skupini Socialnih demokratov kot rečeno,
               bomo predlog novele podprli in pričakujemo, da bo NUK kot nacionalni depozitar v roku
               treh mesecev pripravil pravilnika oziroma izvedbeni akt za operacionalizacijo dokaj
               zahtevnega zakona.</p>
               <p>Glede zgodovine in zgodovinske reminiscence na Ilirske pokrajine, bi pa samo
               opozorila, da je obvezni izvod seveda prispeval k razvoju študijskih knjižnic v
               Sloveniji, ni pa na odmet pozabiti, da je obvezni izvod seveda bil predvsem in v
               osnovi, takrat v stoletjih nazaj, zaradi podrejene cenzure in zaradi ogleda ter
               možnosti pregleda vseh tiskanih izdaj v takratni provinci Sloveniji. Hvala.</p>
            </sp>
            <sp xml:id="SDZ5-Redna-10-2009-10-20.sp138">

               <speaker>PODPREDSEDNIK MIRAN POTRČ:</speaker>

               <p>Hvala lepa. Stališče Poslanske skupine Slovenske demokratske stranke bo predstavil
               gospod Aleksander Zorn.</p>
            </sp>
            <sp xml:id="SDZ5-Redna-10-2009-10-20.sp139">

               <speaker>ALEKSANDER ZORN:</speaker>

               <p>Spoštovani predsedujoči, poslanke in poslanci, prisrčno pozdravljena gospa
               ministrica!</p>
               <p>Sprememba zakona je dobra, sodobna, terminološko urejena in nujno potrebna, zato jo
               bomo podprli. Naj pa dodam, da so kljub vsemu pozabili na faksimile, ki je zelo
               pomemben za študijsko gradivo. Zato smo v Poslanski skupini SDS vložili amandma, ki
               je očitno ministrico tako navdušil, da je pridobila podpisnike koalicije, ki so naš
               amandma povzeli, ga še nadgradili in je tako nekakšno skupno delo. Tudi zato čestitam
               in bomo vse skupaj podprli. Hvala lepa.</p>
            </sp>
            <sp xml:id="SDZ5-Redna-10-2009-10-20.sp140">

               <speaker>PODPREDSEDNIK MIRAN POTRČ:</speaker>

               <p>Hvala lepa. V imenu Poslanske skupine Zares bo stališče predstavil gospod Vito
               Rožej.</p>
            </sp>
            <sp xml:id="SDZ5-Redna-10-2009-10-20.sp141">

               <speaker>VITO ROŽEJ:</speaker>

               <p>Hvala lepa za besedo, predsedujoči. Lep pozdrav, spoštovana gospa ministrica,
               kolegice in kolegi!</p>
               <p>Kot smo že slišali, je novela Zakona o obveznem izvodu publikacij posledica
               odločitve, nastale na podlagi programov odprave administrativnih ovir za leto 2008.
               Pobudo za to je dala Obrtna zbornica, ker so obstoječa določila zakona izdajateljem
               nalagala obvezno pošiljanje oziroma predložitev publikacij depozitarni organizaciji v
               štirih oziroma šestnajstih izvodih, če je bila publikacija izdana z javnimi sredstvi,
               kar naj bi povzročalo dodatne stroške in dodatno administriranje. Zato je Obrtna
               zbornica predlagala, da se zahteva o pošiljanju brošur in drobnega tiska depozitarni
               organizaciji izloči iz zakona. Na podlagi te pobude je pristojno ministrstvo za
               kulturo zadevo proučilo in pripravilo Predlog novele Zakona o obveznem izvodu drobnih
               tiskov, internih publikacij, publikacij v nižjih nakladah ter večjih plakatov, ki jih
               Narodna in univerzitetna knjižnica ter Univerzitetna knjižnica Maribor hranita,
               bibliografsko obdelujeta in dajeta v uporabo. Kot že rečeno, poglavitna rešitev
               predlagane novele je, da se dosedanji način zbiranja obveznega izvoda prej omenjenih
               publikacij uredi tako, da se v največji možni meri odpravi administrativna ovira,
               seveda ob ohranjanju celovitosti informacij o pomembnem delu slovenske kulturne
               dediščine. Predgovornika sta omenila tudi že vse posebnosti o drobnem tisku.</p>
               <p>Ob sprejemanju te novele bomo v Poslanski skupini Zares ta predlog zakona podprli.
               Hvala.</p>
            </sp>
            <sp xml:id="SDZ5-Redna-10-2009-10-20.sp142">

               <speaker>PODPREDSEDNIK MIRAN POTRČ:</speaker>

               <p>Hvala lepa. Stališče poslanske skupine DeSUS bo predstavil mag. Vasja Klavora.
               Prosim.</p>
            </sp>
            <sp xml:id="SDZ5-Redna-10-2009-10-20.sp143">

               <speaker>MAG. VASJA KLAVORA:</speaker>

               <p>Spoštovani, gospod podpredsednik. Spoštovana gospa ministrica, spoštovani.</p>
               <p>V Poslanski skupini DeSUS podpiramo Predlog zakona o spremembah in dopolnitvah Zakona
               o obveznem izvodu publikaciji. Še posebej podpiramo poglavitno rešitev, ki jo prinaša
               novela, in sicer da se dosedanji način zbiranja obveznega izvoda drobnih tiskov,
               internih publikacij, publikacij v nižjih nakladah ter večjih plakatov uredi na način,
               da bo predstavljal zmanjšanje administrativih ovir za gospodarstvo ali druge
               dejavnike v družbi na najmanjšo možno mero. Novela pa obenem istočasno ohranja
               celovitost informacij o pomembnem delu slovenske kulturne dediščine. Načela in cilji
               predloga tako ne odstopajo od temeljnega zakona, zato, kot že povedano, predlog
               novele podpiramo. Hvala.</p>
            </sp>
            <sp xml:id="SDZ5-Redna-10-2009-10-20.sp144">

               <speaker>PODPREDSEDNIK MIRAN POTRČ:</speaker>

               <p>Hvala lepa. Končali smo s predstavitvijo stališč poslanskih skupin. Ker k
               dopolnjenemu predlogu zakona ni bilo vloženih amandmajev, zaključujem drugo obravnavo
               predloga zakona. Odločanje o predlogu zakona bomo v skladu z časovnim potekom seje
               zbora opravili danes v okviru glasovanj, pol ure po prekinjeni 22. točki dnevnega
               reda. S tem prekinjam to točko dnevnega reda.</p>
            </sp>
            <sp xml:id="SDZ5-Redna-10-2009-10-20.sp145">

               <speaker>PODPREDSEDNIK MAG. VASJA KLAVORA:</speaker>

               <p>Prehajamo na <title>22. TOČKO DNEVNEGA REDA - PREDLOG DEKLARACIJE O SEZNANITVI Z
                  RESOLUCIJO EVROPSKEGA PARLAMENTA O EVROPSKI ZAVESTI IN TOTALITARIZMU Z DNE 2.
                  APRILA 2009.</title> Na 12. izredni seji Državnega zbora je Zakonodajno-pravna služba
               ob obravnavi Predloga deklaracije o seznanitvi z Resolucijo Evropskega parlamenta o
               Evropski zavesti in totalitarizmu z dne 2. aprila 2009 opozorila, da je zaradi
               amandmaja sprejetega na matičnem delovnem telesu, s katerim se je naslova akta
               spremenil iz resolucije v deklaracijo, nastala notranja neusklajenost akta, ker ni
               bil hkrati v preambuli popravljeni tudi sklic, ki daje pravno podlago za sprejem
               obravnavanega akta.</p>
               <p>Predlagani uskladitveni amandma na seji Državnega zbora ni bil sprejet, zato je
               predsednik Državnega zbora zadolžil matično delovno telo, da pripravi uskladitveni
               amandma. Odbor za notranjo politiko, javno upravo in pravosodje je zato na 19. nujni
               seji 18. septembra 2009 kot matično delovno telo na podlagi sedmega odstavka 140.
               člena Poslovnika sprejel uskladitveni amandma k preambuli predloga deklaracije.</p>
               <p>Besedo dajem podpredsedniku odbora gospodu Antonu Colariču za dopolnitev oziroma
               dopolnilno obrazložitev uskladitvenega amandmaja.</p>
               <p>Izvolite.</p>
            </sp>
            <sp xml:id="SDZ5-Redna-10-2009-10-20.sp146">

               <speaker>ANTON COLARIČ:</speaker>

               <p>Hvala lepa, gospod podpredsednik. Kolegice in kolegi.</p>
               <p>Več ali manj ste že vse povedali v uvodu. Dejstvo je, da je Odbor za notranjo
               politiko na podlagi zaprosila predsednika Državnega zbora na nujni 19. seji 18.
               septembra 2009 kot matično delovno telo na podlagi sedmega odstavka 140. člena
               Poslovnika sprejel uskladitveni amandma k preambuli predloga deklaracije, in sicer v
               preambuli se številka 109 nadomesti s številko 110 in s tem uskladitvenim amandmajem
               se ugotovljena notranja neusklajenost akta odpravlja. S tem je podana podlaga za naše
               nadaljnje delo.</p>
               <p>Hvala lepa.</p>
            </sp>
            <sp xml:id="SDZ5-Redna-10-2009-10-20.sp147">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Prehajamo na razpravo, in sicer k uskladitvenem amandmaju, k preambuli.</p>
               <p>V razpravo dajem preambulo in uskladitveni amandma, pri čemer prosim poslanke in
               poslance, da razpravljajo le o vsebini uskladitvenega amandmaja, ki se glasi:</p>
               <p>V preambuli se številka 109 nadomesti s številko 110.</p>
               <p>Želi kdo razpravljati?</p>
            </sp>
            <sp xml:id="SDZ5-Redna-10-2009-10-20.sp148">

               <speaker>ZMAGO JELINČIČ PLEMENITI:</speaker>

               <p>...<stage>/Iz klopi./</stage>... Proceduralno.</p>
            </sp>
            <sp xml:id="SDZ5-Redna-10-2009-10-20.sp149">

               <speaker>PODPREDSEDNIK MAG. VASJA KLAVORA:</speaker>

               <p>Proceduralno, gospod Zmago Jelinčič Plemeniti.</p>
            </sp>
            <sp xml:id="SDZ5-Redna-10-2009-10-20.sp150">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsedujoči.</p>
               <p>Jaz ne razumem tega čisto dobro. Kako naj razpravljamo samo o tem ali se 109 zamenja
               s 110?! Ker v tem primeru, če razpravljamo o tem, bom jaz tri minute govoril, da bi
               bilo mogoče 109 bolje nadomesti s 119. Kajti če ne razpravljamo o temi sami, je tako
               brez veze, da razpravljamo samo o dveh številkah. Zato sodim, da je smiselno, da
               razpravljamo o drugih zadevah in vas prosim, da našemu Državnemu zboru posredujete to
               možnost, da razpravlja o temi sami.</p>
               <p>Hvala.</p>
            </sp>
            <sp xml:id="SDZ5-Redna-10-2009-10-20.sp151">

               <speaker>PODPREDSEDNIK MAG. VASJA KLAVORA:</speaker>

               <p>Spoštovani gospod poslanec. Tudi jaz, ko sem se pripravljal na to točko, sem bil
               nekoliko v zadregi, vendar sem vse stvari poskušal prebrati in jih prebral in
               ugotovil, da govorimo samo o preambuli, o številki 109, ki se nadomesti s številko
               110. Vse ostalo v materialu piše in prosim vas, še enkrat, kdo želi razpravljati o
               tem amandmaju?</p>
               <p>Gospod Battelli, izvolite.</p>
            </sp>
            <sp xml:id="SDZ5-Redna-10-2009-10-20.sp152">

               <speaker>ROBERTO BATTELLI:</speaker>

               <p>Spontano sem se smejal, ampak to je velika žalost.</p>
            </sp>
            <sp xml:id="SDZ5-Redna-10-2009-10-20.sp153">

               <speaker>PODPREDSEDNIK MAG. VASJA KLAVORA:</speaker>

               <p>Ni prepovedano.</p>
            </sp>
            <sp xml:id="SDZ5-Redna-10-2009-10-20.sp154">

               <speaker>ROBERTO BATTELLI:</speaker>

               <p>To je velika žalost, da se takšno temo pripelje do takšne točke. In po moje je tudi
               sramota, da besedilo za katero en akt Državnega zbora pravi, da se je z njim
               seznanil, ni sestavni del akta samega. To je tako poniževanje ene najbolj pomembnih
               in še perečih zadev Evropske preteklosti in prihodnosti, ki ni v čast politiki v
               Republiki Sloveniji.</p>
               <p>Ta resolucija vsebuje pojme, vsebuje način obravnavanja grozodejstev, ki so
               zaznamovali 20. stoletje. Ta resolucija je podlaga za to, da se novim generacijam to
               pove. Je podlaga za razmišljanje in delovanje v smeri, zdaj bom izgovoril besedo, ki
               je zlorabljena, v smeri sprave znotraj evropskih držav in med evropskimi državami. To
               je resolucija o novi zavesti, rekel bi, o pravi zavesti. In to, da se zadevo pripelje
               proceduralno do takšne točke, pač je nekaj, kar bo ostalo v spominu kot velika
               napaka, kot velika obremenjujoča napaka, ki je bila storjena. Ob upoštevanju seveda
               suverenosti vseh parlamentov, da določene teme suvereno obravnavajo z lastnimi
               besedili in tako naprej....</p>
            </sp>
            <sp xml:id="SDZ5-Redna-10-2009-10-20.sp155">

               <speaker>PODPREDSEDNIK MAG. VASJA KLAVORA:</speaker>

               <p>Gospod Battelli, jaz vas moram opomniti...</p>
            </sp>
            <sp xml:id="SDZ5-Redna-10-2009-10-20.sp156">

               <speaker>ROBERTO BATTELLI:</speaker>

               <p>...ampak...</p>
            </sp>
            <sp xml:id="SDZ5-Redna-10-2009-10-20.sp157">

               <speaker>PODPREDSEDNIK MAG. VASJA KLAVORA:</speaker>

               <p>...razpravljamo o amandmaju, in vse kar je bilo prej storjenega...</p>
            </sp>
            <sp xml:id="SDZ5-Redna-10-2009-10-20.sp158">

               <speaker>ROBERTO BATTELLI:</speaker>

               <p>...saj to jaz...</p>
            </sp>
            <sp xml:id="SDZ5-Redna-10-2009-10-20.sp159">

               <speaker>PODPREDSEDNIK MAG. VASJA KLAVORA:</speaker>

               <p>... kar je bilo prej storjenega in prej narejenega, to sem prebral....</p>
            </sp>
            <sp xml:id="SDZ5-Redna-10-2009-10-20.sp160">

               <speaker>ROBERTO BATTELLI:</speaker>

               <p>Jaz izražam svoje mnenje o amandmaju.</p>
            </sp>
            <sp xml:id="SDZ5-Redna-10-2009-10-20.sp161">

               <speaker>PODPREDSEDNIK MAG. VASJA KLAVORA:</speaker>

               <p>Potem pa preidite, prosim vas, na amandma. Zdaj sem vam dal pa že dosti časa, vendar
               vi ste razpravljali.</p>
            </sp>
            <sp xml:id="SDZ5-Redna-10-2009-10-20.sp162">

               <speaker>ROBERTO BATTELLI:</speaker>

               <p>To bo ostalo v spominu kot velika napaka in velika zamujena priložnost za Slovenijo
               kot evropsko državo. Hvala.</p>
            </sp>
            <sp xml:id="SDZ5-Redna-10-2009-10-20.sp163">

               <speaker>PODPREDSEDNIK MAG. VASJA KLAVORA:</speaker>

               <p> Gospod Zmago Jelinčič Plemeniti. Oprostite, gospod Zmago Jelinčič Plemeniti, mislil
               sem, da imate mogoče kakšen proceduralni, ampak k razpravi se je prej javil gospod
               Jerovšek. Izvolite.</p>
            </sp>
            <sp xml:id="SDZ5-Redna-10-2009-10-20.sp164">

               <speaker>JOŽEF JEROVŠEK:</speaker>

               <p>Proceduralno.</p>
            </sp>
            <sp xml:id="SDZ5-Redna-10-2009-10-20.sp165">

               <speaker>PODPREDSEDNIK MAG. VASJA KLAVORA:</speaker>

               <p>Proceduralno, celo. Izvolite.</p>
            </sp>
            <sp xml:id="SDZ5-Redna-10-2009-10-20.sp166">

               <speaker>JOŽEF JEROVŠEK:</speaker>

               <p>Gospod predsedujoči, spoštovane kolegice in kolegi!</p>
               <p>Državni zbor je včeraj predlog sprejel. Moj proceduralni predlog je bil glede na
               predstavništvo Vlade, sedaj vidim, da prihaja. Ravno sem hotel predlagati to, kar smo
               včeraj sprejeli za zavezujoči sklep, da točk ne moremo obravnavati brez prisotnosti
               predstavnika Vlade. Vidim, da je gospod državni sekretar sedaj prišel. Čeprav
               smatram, da ob zadevi, kjer gre za tako pomembno zadevo, kjer se dotikamo temeljev
               evropske zavesti in evropskih odnosov in demokracije, da bi ob vsem dolžnem
               spoštovanju do državnega sekretarja morala tu sedeti ministrica. Gre za eno temeljnih
               zadev v Evropi in dejstvo, da se skuša v tej državi zavrniti spomin na totalitarizem
               kot nekaj negativnega, že odraža posledice po svetu, kajti Slovenijo smatrajo za
               mehek trebuh protidemokracije, kamor lahko pošiljajo različne veleposlanike in tako
               naprej in se že maščuje....</p>
            </sp>
            <sp xml:id="SDZ5-Redna-10-2009-10-20.sp167">

               <speaker>PODPREDSEDNIK MAG. VASJA KLAVORA:</speaker>

               <p>Gospod Jerovšek, vaš proceduralni predlog je...</p>
            </sp>
            <sp xml:id="SDZ5-Redna-10-2009-10-20.sp168">

               <speaker>JOŽEF JEROVŠEK:</speaker>

               <p>Moj proceduralni predlog je, da, gospod predsedujoči, povabite tudi ministrico, da se
               te razprave udeleži. Hvala lepa.</p>
            </sp>
            <sp xml:id="SDZ5-Redna-10-2009-10-20.sp169">

               <speaker>PODPREDSEDNIK MAG. VASJA KLAVORA:</speaker>

               <p>Gospod Jerovšek, hvala lepa. Jaz se strinjam z vami glede tega, kar smo včeraj
               govorili, o zastopanju Vlade oziroma o udeležbi predstavnikov Vlade na sejah
               Državnega zbora. Mislim, da je zastopnik Vlade prišel, če je nekoliko zamudil, jaz mu
               oprostim, kajti z dnevnim redom smo danes izredno pohiteli in smo predčasno, res
               predčasno, podčrtano, prišli do te točke. Tako, da je prisotnost Vlade zagotovljena.
               Kdo želi še razpravljati? Gospod Zmago Jelinčič Plemeniti. Prosim.</p>
            </sp>
            <sp xml:id="SDZ5-Redna-10-2009-10-20.sp170">

               <speaker>ZMAGO JELINČIČ PLEMENITI:</speaker>

               <p>Hvala lepa gospod podpredsednik, predsedujoči! Dejstvo je, da se s tem amandmajem
               spreminja beseda <q>"resolucija"</q> v besedo <q>"deklaracija"</q>. Pa vendar ne vem, kaj je tukaj
               tako pomembnega, da o tem sploh govorimo, konec koncev, glavna značilnost tega akta
               je, da popolnoma in v celoti ignorira genocidno nasilje nad Slovenci s strani
               Italijanov, Avstrijcev, Madžarov, Hrvatov in seveda tudi jugoslovanskih oblasti po
               vojni. Slovenci smo glede na primerjavo s tistim, ko se recimo govori o Katinskem
               gozdu, bistveno huje plačali vse totalitarizme kot pa katerikoli drugi narod v
               Evropi. In vendar nas nekako kar odrinjajo. Ravno tako vse nasilje v drugi svetovni
               vojni, ki so ga Hrvatje nad Slovenijo izvajali...</p>
            </sp>
            <sp xml:id="SDZ5-Redna-10-2009-10-20.sp171">

               <speaker>PODPREDSEDNIK MAG. VASJA KLAVORA:</speaker>

               <p>Gospod Zmago Jelinčič, jaz moram biti dosleden do vseh. Jaz vas moram prekiniti.
               Razpravljamo o amandmaju. Prosim vas, če razpravljamo, ne o drugih zadevah, ki se
               tičejo tega, ampak samo o amandmaju. Lepo prosim!</p>
            </sp>
            <sp xml:id="SDZ5-Redna-10-2009-10-20.sp172">

               <speaker>ZMAGO JELINČIČ PLEMENITI:</speaker>

               <p>Pojasnjujem, gospod predsedujoči, zakaj meni oziroma v naši poslanski skupini ne
               moremo pristati na, tudi na to spremembo zaradi tega, ker se že v izhodišču ne
               strinjamo niti s številko 109 niti s številko 110 in jaz to pojasnjujem. Jo moram pa
               pojasniti malo širše, ker drugače enostavno ne gre.</p>
               <p>Kajti ta deklaracija, sama po sebi, recimo, govori o sporazumu Ribbentrop-Molotov,
               mirno se pa izogne münchenskega sporazumaumed Chamberlaienom, Daladierjem in
               Hitlerjem. Skratka ta zadeva navkljub temu uskladitvenemu amandmaju je, po domače
               rečeno, sranje. In mi je nikakor ne bomo podprli. Hvala.</p>
            </sp>
            <sp xml:id="SDZ5-Redna-10-2009-10-20.sp173">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Franc Bogovič. Izvolite.</p>
            </sp>
            <sp xml:id="SDZ5-Redna-10-2009-10-20.sp174">

               <speaker>FRANC BOGOVIČ:</speaker>

               <p>Tudi v Slovenski ljudski stranki se nikakor ne moremo strinjati z načinom obravnave
               tega dokumenta. V popolnosti podiramo razpravo gospoda Battellija in je ta
               valorizacija na številki 109 in 110 končni odraz tega, kar se bo v tem parlamentu
               sprejelo. Mi mislimo, da bi se morala osnovna resolucija brez velikih razprav in brez
               tega, da dejansko tako, kakor je v tej deklaraciji o seznanitvi z Resolucijo
               Evropskega parlamenta zdaj neko obračanje besed in si politični organi oziroma
               politična stranka vsaka po svoje to zadevo razlaga. Mi govorimo o Evropski resoluciji
               in Slovenija kot evropska dežela z vsemi strahotami, ki so jih totalitarni sistemi
               prinesli, bi lahko brez velikih razprav, brez velikega obsojanja in v skladu z, po
               mojem, eno najpomembnejših vrstic v tej resoluciji, da brez resnice, brez spomina ni
               sprave to tudi upoštevala in takšno resolucijo v veliki meri tudi sprejela.</p>
               <p>Sam sem ogorčen tudi nad načinom, nad tem, kaj danes razpravljamo. Zagotovo takšnega
               dokumenta, kot je predlagan, in s tem amandmajem je zdaj tudi pripravljen, ne bom
               podprl. Podobno, mislim, da bodo storili tudi ostali kolegi iz Slovenske ljudske
               stranke.</p>
            </sp>
            <sp xml:id="SDZ5-Redna-10-2009-10-20.sp175">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Še enkrat bi vas opozoril, še enkrat! Prebral sem vse, kaj se je dogajalo
               do zdaj, kaj je bilo povedano na 12. izredni seji Državnega zbora, kaj je bilo na
               matičnem delovnem telesu, kaj je povedala Zakonodajno-pravna služba in na nas je
               danes, tako nam veleva postopek, da razpravljamo o preambuli z številko 109., da se
               nadomesti z številko 110. torej o uskladitvenem amandmaju in žal o ničemer drugem.
               Gospod Jerovšek, izvolite.</p>
            </sp>
            <sp xml:id="SDZ5-Redna-10-2009-10-20.sp176">

               <speaker>JOŽEF JEROVŠEK:</speaker>

               <p>Hvala lepa.</p>
               <p>Tudi sam sem zgrožen nad tem, kaj se je zgodilo v Slovenskem parlamentu, da se je
               tako <q>"flagrantno"</q> zavrnila Resolucija Evropskega parlamenta o evropski zavesti in
               totalitarizmu in se je s proceduralnim manevrom šlo v izničenje te resolucije. S tem
               je Slovenija poslala nenavadna sporočila širom Evrope in širom sveta, da so kršenje
               človekovih pravic in najhujši zločini nad človeštvom v Sloveniji deležni celo
               odobravanja. S tem je Slovenija, ko zavrnila proslavljanje 23. avgusta kot dneva
               spomina, <q>"reafirmirala"</q> sporazum Ribbentrop-Molotov oziroma Hitler-Stalin, kar po
               Evropi že odmeva. Moram ugotoviti, da so slabe posledice tega že prisotne. Slovenija
               je postala država, ki velja, bi rekel, za <q>"mehek trebuh"</q> glede spoštovanja človekovih
               pravic oziroma odnosa do spoštovanja človekovih pravic v preteklosti in tudi
               sedanjosti. In smo že konkretno deležni ustreznih reakcij tudi iz drugih držav.</p>
            </sp>
            <sp xml:id="SDZ5-Redna-10-2009-10-20.sp177">

               <speaker>PODPREDSEDNIK MAG. VASJA KLAVORA:</speaker>

               <p>Gospod Jerovšek, mi dovolite besedo? Tako moram biti dosleden kot do vseh drugih. Še
               nekaj bi vam rad povedal. O vsem tem, kar pripovedujete, sem jaz bral, verjetno tudi
               večina ostalih poslancev, tudi zgodovino, pa tudi to, kar je bilo zdaj zadnje
               napisano. Še enkrat vas opozarjam, mi govorimo o uskladitvenem amandmaju, ker peljemo
               postopek naprej in o tej resoluciji še nismo glasovali. Govorite pa tako, kot da bi
               se to že opravilo. Prosim, uskladitveni amandma.</p>
            </sp>
            <sp xml:id="SDZ5-Redna-10-2009-10-20.sp178">

               <speaker>JOŽEF JEROVŠEK:</speaker>

               <p>Ja, gospod podpredsednik, govorimo o uskladitvenem amandmaju. Koalicija s tem
               uskladitvenim amandmajem želi potrditi dejstvo, da v Sloveniji Resolucija Evropskega
               parlamenta ne velja in ne bo spoštovana. In zaradi tega ji zadajate tudi poslovniško
               krinko. Jaz pa se zavzemam za to, da je Resolucija Evropskega parlamenta v Sloveniji
               priznana. Zaradi tega sploh ne morem sprejeti, da se to preimenuje v deklaracijo,
               kajti to je kršenje nekih osnovnih temeljnih načel, je nepriznavanje Evropske unije
               kot zveze, v katero smo vstopili tudi na podlagi nekih načel in nekih vrednot. Mi vse
               to skušamo zdaj zanikati. Pred nami je amandma, ki hoče še v zadnji fazi potrditi
               takšno ravnanje koalicije. Takšno ravnanje koalicije je nesprejemljivo in nedopustno,
               ker je sramotno, ker je več kot samo velika napaka, čeprav se s kolegom Battellijem
               strinjam in z Resolucijo Evropskega parlamenta. Resolucijo z Evropskega parlamenta bi
               se Slovenija ogradila tudi do vseh totalitarizmov, tudi do fašizma in zločina v imenu
               fašizma. Vendar boleče v tej državi je, da se želi ugotoviti, da eni totalitarizmi so
               obstajali, drugi pa niso obstajali. Res je, da smo priča hvalnicam enega
               totalitarizma v tej državi. Vendar vsaj v parlamentu bi se morali zavedati ostre
               meje, do kam se lahko gre. Nemčija je sleherno propagando nacizma zakonsko
               prepovedala, je <q>"denacificirala"</q> državo. Mi vemo, kako hude posledice za našo
               manjšino ima dejstvo, da Avstrija tega ni storila, da Italija ni obsodila svojih
               zločinov uradno. In zdaj hočemo s tem dati, bi rekel, pokritje takšnemu ravnanju
               Avstrije in Italije, ki fašizma ni obsodila, ki ni obsodila nikogar za fašizem...</p>
            </sp>
            <sp xml:id="SDZ5-Redna-10-2009-10-20.sp179">

               <speaker>PODPREDSEDNIK MAG. VASJA KLAVORA:</speaker>

               <p>Gospod Jerovšek.</p>
            </sp>
            <sp xml:id="SDZ5-Redna-10-2009-10-20.sp180">

               <speaker>JOŽEF JEROVŠEK:</speaker>

               <p>Mi dajemo pokritje tudi temu in z vsemi...</p>
            </sp>
            <sp xml:id="SDZ5-Redna-10-2009-10-20.sp181">

               <speaker>PODPREDSEDNIK MAG. VASJA KLAVORA:</speaker>

               <p>Gospod Jerovšek...</p>
            </sp>
            <sp xml:id="SDZ5-Redna-10-2009-10-20.sp182">

               <speaker>JOŽEF JEROVŠEK:</speaker>

               <p>... posledicami za našo manjšino in za vse tisto, kar se je v fašizmu dogajalo tudi
               na naših tleh.</p>
            </sp>
            <sp xml:id="SDZ5-Redna-10-2009-10-20.sp183">

               <speaker>PODPREDSEDNIK MAG. VASJA KLAVORA:</speaker>

               <p>Gospod Jerovšek, jaz vas bom moral prekiniti, če me ne boste hoteli poslušati. Vodim
               sejo. Če so bile namenjene vaše besede meni, kaj je narejeno glede ali je to
               deklaracija ali je to resolucija, potem se morate obrniti na Zakonodajno-pravno
               službo. Zakonodajno-pravna služba je bila tista, v katero verujemo in kateri zaupamo,
               ki je to povedala, da je treba napraviti ta uskladitveni amandma. Če hočete slišati,
               kaj pomeni resolucija in kaj pomeni deklaracija, preberite si Poslovnik, člen 109 in
               110. Prosim pa vas, da od zdaj naprej govorite samo o uskladitvenem amandmaju,
               drugače vam bom primoram, glede na to, da sem to storil že prej, odvzeti besedo.</p>
            </sp>
            <sp xml:id="SDZ5-Redna-10-2009-10-20.sp184">

               <speaker>JOŽEF JEROVŠEK:</speaker>

               <p>Govorim o uskladitvenem amandmaju. Govorim o tem, da je treba sprejeti v tem
               parlamentu resolucijo. Besedilo, ki so ga napisale koalicijske stranke, bi lahko bilo
               predlog nekih prehodnih določb ali pa dodatnega sklepa, ki ga pa predlagatelji niso
               predlagali. To je tudi res. Vendar z deklaracijo se hoče prizadeti namen
               predlagateljev in tudi Evropskega parlamenta in evropske javnosti. Sporoča se, v
               Sloveniji ne bo veljalo tisto, za kar se je odločil Evropski parlament, za kar se
               zavzema evropska javnost in to je porazno, strašljivo sporočilo, ki ga želite poslati
               s tega parlamenta. Takšnemu maličenju, takšnemu posilstvu nad resolucijo Evropskega
               parlamenta ni možno pritrditi.</p>
            </sp>
            <sp xml:id="SDZ5-Redna-10-2009-10-20.sp185">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa, gospod Jerovšek.</p>
            </sp>
            <sp xml:id="SDZ5-Redna-10-2009-10-20.sp186">

               <speaker>JOŽEF JEROVŠEK:</speaker>

               <p>Če mi jemljete besedo, potem pač...</p>
            </sp>
            <sp xml:id="SDZ5-Redna-10-2009-10-20.sp187">

               <speaker>PODPREDSEDNIK MAG. VASJA KLAVORA:</speaker>

               <p>Nisem vam je vzel, pač pa sem se vam zahvalil za vaše besede.</p>
            </sp>
            <sp xml:id="SDZ5-Redna-10-2009-10-20.sp188">

               <speaker>JOŽEF JEROVŠEK:</speaker>

               <p>Gospod predsedujoči, sem bom jaz zahvalil, ko bom končal. Gospod predsedujoči, vidim,
               da ste pod velikim pritiskom vodje poslanske skupine, gospoda Kontiča, ki krili z
               rokami. Ko sem zadnjič na Odboru za peticije začel govoriti tudi o tem, kako bo
               ombudsman, kamor ta tematika izključno spada,...</p>
            </sp>
            <sp xml:id="SDZ5-Redna-10-2009-10-20.sp189">

               <speaker>PODPREDSEDNIK MAG. VASJA KLAVORA:</speaker>

               <p>Gospod Jerovšek, lepo prosim, da govorite o amandmaju, ne pa o pritiskih, ki naj bi
               se izvajali name.</p>
            </sp>
            <sp xml:id="SDZ5-Redna-10-2009-10-20.sp190">

               <speaker>JOŽEF JEROVŠEK:</speaker>

               <p>Drugo leto obeležujemo 23. avgust, ko je gospa Potrata z grimaso in kretnjo skoraj
               padla s stola... Ne vem, ali je v tem parlamentu dovoljeno govoriti o teh zadevah, ki
               so vsesplošno priznane v Evropi.</p>
            </sp>
            <sp xml:id="SDZ5-Redna-10-2009-10-20.sp191">

               <speaker>PODPREDSEDNIK MAG. VASJA KLAVORA:</speaker>

               <p>Rad bi, da bi v tem parlamentu...</p>
            </sp>
            <sp xml:id="SDZ5-Redna-10-2009-10-20.sp192">

               <speaker>JOŽEF JEROVŠEK:</speaker>

               <p>Če ne dovolite, gospod predsedujoči, če ste jasno pokazali, da ste se postavili na
               neko stran, hvala lepa.</p>
            </sp>
            <sp xml:id="SDZ5-Redna-10-2009-10-20.sp193">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa, gospod Jerovšek, da ste me uslišali. Gospod Potrč, izvolite.</p>
            </sp>
            <sp xml:id="SDZ5-Redna-10-2009-10-20.sp194">

               <speaker>MIRAN POTRČ:</speaker>

               <p>Hvala lepa. Vsi evropski parlamenti imajo svoje poslovnike in predsedujoče in kolikor
               sem obveščen, poslovnike in predsedujoče spoštujejo, samo pri nas se to vedno redkeje
               dogaja.</p>
               <p>Jaz podpiram predlagani amandma. Če predlaganega amandmaja ne bomo sprejeli, potem bo
               - preberite si poslovnik - zavrnjena tudi deklaracija, ki jo predlagamo. Predlagani
               amandma je logična posledica vsebine, ki smo jo sprejeli. In jaz jo, pa tudi moje
               kolegice in kolegi, podpiramo brez vsake slabe vesti in brez vsakega sramu.</p>
               <p>V teku priprav te deklaracije smo ugotovili, da večina evropskih držav, da ne rečem
               vse, vsaka na svoj način sprejema evropske dokumente. Bil je tudi poskus, da bi se
               degradirala odločitev slovenskega parlamenta v Evropskem parlamentu, in je z jasno
               izjavo predsednika Evropskega parlamenta, da se v to, kako odločajo nacionalni
               parlamenti, ne bo spuščal, ta poskus bil neuspešen in je propadel.</p>
               <p>Zato, spoštovane gospe in gospodje, odločimo se o predlaganem amandmaju. Če ga bomo
               sprejeli, bo na ustrezen način končan postopek o resoluciji Evropskega parlamenta
               tudi v Državnem zboru, sicer resolucija ne bo sprejeta niti v obliki deklaracije in
               bo postopek končan. Mislim, da se tega zavedate. Jaz jo bom podprl, amandma namreč.
               Hvala.</p>
            </sp>
            <sp xml:id="SDZ5-Redna-10-2009-10-20.sp195">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Anderlič. <stage>/Oglašanje v dvorani./</stage> Izvolite, gospod Jerovšek,
               proceduralno.</p>
            </sp>
            <sp xml:id="SDZ5-Redna-10-2009-10-20.sp196">

               <speaker>JOŽEF JEROVŠEK:</speaker>

               <p>Gospod predsedujoči, pozorno sem poslušal mojega predhodnika, gospoda Potrča, in
               moram reči, da sem bil zaprepaščen ob prostodušnosti priznanja, ko je rekel, da v
               evropskih parlamentih se poslovniki spoštujejo, samo pri nas se spoštovanje
               poslovnika vse redkeje dogaja. Gospod Potrč je potrdil, da takšno delo, takšno
               pohabljanje resolucije Evropskega parlamenta ni v skladu s poslovnikom. Jaz moram
               reči, da tako prostodušnega priznanja nisem pričakoval, sem mu pa hvaležen. Vse kar
               se tokrat dogaja, je kršitev Poslovnika, sem trdno prepričan, ampak, ker je hkrati
               povedal, da se zelo redko spoštuje poslovnik v tem državnem zboru, predlagam, da se
               sestane poslovniška komisija, da ugotovi, da to, kar je bilo storjeno, ni v skladu s
               Poslovnikom in da tudi ukrene vse potrebne korake, da se kršitve Poslovnika tudi pri
               drugih točkah ne bodo dogajale. Ob tem, da tako izkušen politik tu prostodušno
               prizna, da se zelo redko spoštuje poslovnik, morate kot predsedujoči reagirati. Hvala
               lepa.</p>
            </sp>
            <sp xml:id="SDZ5-Redna-10-2009-10-20.sp197">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Če je to replika, izvolite, gospod Potrč.</p>
            </sp>
            <sp xml:id="SDZ5-Redna-10-2009-10-20.sp198">

               <speaker>MIRAN POTRČ:</speaker>

               <p>Ne, to je samo pojasnilo. Gospod Jerovšek ni poslušal dobesedno in jasno moje
               razprave. Jaz sem rekel, da se v razpravah in pri spoštovanju poslovnika in
               predsedujočega vedno manjkrat dogaja spoštovanje in sem mislil konkretno na vas in na
               vse druge danes, ki so o tem govorili.</p>
               <p>Kar pa zadeva sprejemanja resolucije, sem rekel, kakšen je moj odnos do nje. Gospod
               Jerovšek je to preslišal in je govoril samo o polovici moje trditve, kar je tudi
               običajna praksa v tem parlamentu in lahko zahteva, da to ugotavlja poslovniška
               komisija. Hvala.</p>
            </sp>
            <sp xml:id="SDZ5-Redna-10-2009-10-20.sp199">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Anderlič, izvolite.</p>
            </sp>
            <sp xml:id="SDZ5-Redna-10-2009-10-20.sp200">

               <speaker>ANTON ANDERLIČ:</speaker>

               <p>Tega amandmaja danes ne bi obravnavali, če se stranka, ki je zahtevala obravnavo te
               točke na dnevnem redu, ne bi obnašala nekorektno v odnosu na poslovnik in v odnosu do
               Državnega zbora. Konec koncev smo uskladitveni amandma že imeli, ki so ga
               predlagatelji predlagali, ampak je šel daleč od tistega, kar je bil namen uskladitve,
               in zato ni mogel biti sprejet. Po proceduri je edino normalno, da je matično delovno
               telo pripravilo uskladitveni amandma. Seveda ga bom podprl. Neobičajno je, da
               obravnavamo resolucije na tak način, ampak, ker je vse skupaj bilo tako narejeno, se
               strinjam, da lahko na poslovniški komisiji, in mogoče bi bilo celo nujno,
               obravnavamo, na kakšen način lahko prihajajo te stvari na dnevni red. Kajti, tako s
               potjo, tako z načinom in potem s celo proceduro obravnave te resolucije smo
               pravzaprav naredili resen odmik od demokratične prakse v Evropi. Dobili smo za to
               točko tudi primerjavo, kako je to v ostalih parlamentih v Evropi. Ne glede na to,
               kako kdo jemlje ta uskladitveni amandma, ali to resolucijo, je resolucija, ki jo je
               Evropski parlament jo sprejel veljavna tudi za državljane in državljanke Slovenije in
               vse druge v Evropi; kako je kdo dojema, je njegova stvar.</p>
               <p>Sam, kot povedano, podpiram ta amandma, ker s tem bomo zaokrožili postopek o tej
               resoluciji. Ali je mogoče na ta način zaključiti, kot bomo danes zaključili, je
               odgovor: da. Kajti, tako kot ni obveznost, da obravnavamo resolucijo, je obveznost,
               da sprejmemo amandma in zaključimo proceduro ali pa ne sprejmemo amandmaja in jo prav
               tako zaključimo. To bi bilo še slabše kot to, da tega amandmaja ne sprejmemo, zato ga
               bom podprl.</p>
               <p>Na koncu se samo zahvalim še gospe Cizelj Jordan, gospa Romana Jordan Cizelj, ki to
               že po Evropi o tem, kako nekateri mislimo, da je le prav, da je slovenski parlament
               samostojen, da odloča o svoji usodi in seveda, da vsak poslanec ima lahko svoje
               prepričanje in svoje mnenje, jaz v Canosso ne bom šel in tudi gospa Romana Jordan
               Cizelj me s pomočjo gospoda Buska tja ne bo poslala. In to je ena od tistih stvari,
               ki se vam vrača ob takih stvareh kot bumerang. Podprl bom ta uskladitveni amandma.
            </p>
            </sp>
            <sp xml:id="SDZ5-Redna-10-2009-10-20.sp201">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospa Irgl.</p>
            </sp>
            <sp xml:id="SDZ5-Redna-10-2009-10-20.sp202">

               <speaker>EVA IRGL:</speaker>

               <p>Najlepša hvala za besedo. Spoštovani predsedujoči. Jaz se z vami absolutno strinjam,
               da je treba govoriti o točki dnevnega reda, se pravi, o uskladitvenem amandmaju,
               ampak gospoda Anderliča pa niste nič opozorili, ko je govoril o gospe Romani Jordan
               Cizelj, ki absolutno ni točka dnevnega reda.</p>
               <p>Jaz se bom tega držala. Gre za redakcijski popravek, ker je bil predlog akta med
               postopkom spremenjen iz resolucijo v deklaracijo, zato imamo danes torej pred seboj
               uskladitveni amandma. Jaz moram povedati, da takšen amandma smo mi predlagali že na
               Odboru za notranjo politiko, javno upravo in pravosodje in takrat je koalicija
               preprosto preslišala to dejstvo, verjetno zaradi tega, ker se je namesto s tem
               ukvarjala s tem, kako bo izničila resolucijo oziroma jo naredila nično, kar so na
               koncu s preambulo tudi dosegli. Danes se torej ne pogovarjamo o evropski resoluciji,
               ampak se pogovarjamo in sprejemamo resolucijo oziroma nek uskladitveni amandma k
               resoluciji, ki je pravzaprav ni. In to je tisto, kar je najbolj grozljivo, in tukaj
               se strinjam, absolutno z gospodom Battellijem in tudi z gospodom Bogovičem. Oba sta
               enako dejala, da bi se mi morali pogovarjati o osnovni resoluciji, ampak ta koalicija
               je preprosto osnovno resolucijo povozila, ne glede na to, da je 89% evropskih
               poslancev glasovalo zanjo v Evropskem parlamentu. In takrat sem jaz dejansko tudi
               sama mislila, da bo to enotno glasovanje vseh evropskih poslancev dajalo upanje, da
               Slovenija vendarle lahko preseže te delitve in zna vzpostaviti takšen način
               delovanja, tudi političnega, da obsodi vse totalitarizme: fašizem, nacizem in
               komunizem. Ampak tisto, kar je najhuje pri vsem tem, je pa to, da nekateri evropski
               poslanci, ki prihajajo iz koalicijskih vrst oziroma iz njihovih strank, so na tujih
               tleh zelo demokratični, zelo odprti, so podprli resolucijo, ko pa so doma, v varnem
               zavetju, ko jim nihče nič ne more, jo pa preprosto izničijo. In to je glavni problem
               in zato bi se morali danes o tem pogovarjati ne pa o uskladitvenem amandmaju. Kajti
               resolucije ni. Najlepša hvala.</p>
            </sp>
            <sp xml:id="SDZ5-Redna-10-2009-10-20.sp203">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Tudi vas nisem prekinil, gospa Irgl, ko ste govorili o drugih stvareh, ne
               pa o uskladitvenem amandmaju. Hoče še kdo razpravljati o uskladitvenem amandmaju?
               Ugotavljam, da ne.</p>
               <p>Zato zaključujem razpravo.</p>
               <p>Odločanje o uskladitvenem amandmaju bomo v skladu s časovnim potekom seje Državnega
               zbora opravili čez pol ure, to se pravi ob 14.50. Ob 14.50 bomo začeli z
               glasovanjem.</p>
               <p>S tem prekinjam to točko dnevnega reda.</p>
               <p>Prekinjam 10. sejo Državnega zbora, ki jo bomo z glasovanji nadaljevali ob 14.50.</p>
               <stage type="time">(Seja je bila prekinjena ob 14.23 in se je nadaljevala ob 14.50.)</stage>
            </sp>
            <sp xml:id="SDZ5-Redna-10-2009-10-20.sp204">

               <speaker>PREDSEDNIK DR. PAVEL GANTAR:</speaker>

               <p>Spoštovane kolegice in kolegi, poslanke in poslanci!</p>
               <p>Prehajamo na glasovanje Državnega zbora o predlogih odločitev. Poslanke in poslance
               prosim, da preverite delovanje svoje glasovalne naprave, in sicer mora na desni
               strani vložene kartice goreti oranžna lučka.</p>
               <p>Nadaljujemo <title>prekinjeno 8. točko dnevnega reda - drugo obravnavo Predloga zakona o
                  pogrebni dejavnosti in upravljanju s pokopališči v okviru rednega postopka.</title> Prehajamo na odločanje o naslednjem predlogu sklepa: Predlog zakona o pogrebni
               dejavnosti in upravljanju s pokopališči ni primeren za nadaljnjo obravnavo.
               Glasujemo. Navzočih je 66 poslank in poslancev, za je glasovalo 39, proti 26.</p>
               <p><stage>(Za je glasovalo 39.)</stage> <stage>(Proti 26.)</stage></p>
               <p>Ugotavljam, da je sklep sprejet.</p>
               <p>Zato je zakonodajni postopek o predlogu zakona končan.</p>
               <p>S tem zaključujem to točko dnevnega reda.</p>
               <p>Nadaljujemo <title>prekinjeno 9. točko dnevnega reda - to je obravnavo Predloga zakona o
                  spremembah in dopolnitvah Zakona o varstvu potrošnikov v okviru skrajšanega
                  postopka.</title> Ker v drugi obravnavi amandmaji k dopolnjenemu predlogu zakona niso
               bili vloženi, prehajamo na odločanje o predlogu zakona. Obveščam vas, da me
               Zakonodajno-pravna služba oziroma Vlada nista opozorili, da bi bil zaradi amandmajev,
               sprejetih na matičnem delovnem telesu, predlog zakona neusklajen. Glasujemo. Navzočih
               je 68 poslank in poslancev, za je glasovalo 66, proti 2.</p>
               <p><stage>(Za je glasovalo 66.)</stage> <stage>(Proti 2.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Nadaljujemo <title>prekinjeno 10. točko dnevnega reda - to je obravnava Predloga zakona
                  o spremembah in dopolnitvah Zakona o blagovnih rezervah v okviru skrajšanega
                  postopka.</title> Ker v drugi obravnavi amandmaji k dopolnjenemu predlogu zakona niso
               bili vloženi, prehajamo na odločanje o predlogu zakona. Obveščam vas, da me
               Zakonodajno-pravna služba oziroma Vlada nista opozorili, da bi bil zaradi amandmajev
               sprejetih na matičnem delovnem telesu, predlog zakona neusklajen. Glasujemo.
               Glasovanje teče.</p>
               <p>Navzočih je 68 poslank in poslancev, za je glasovalo 68, proti nihče.</p>
               <p><stage>(Za je glasovalo 68.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>V zvezi s to točko dnevnega reda Vlada predlaga Državnemu zboru, da na podlagi 153.
               člena Poslovnika Državnega zbora sprejme naslednji sklep: Zakonodajno-pravna služba
               pripravi uradno prečiščeno besedilo Zakona o blagovnih rezervah. Glasujemo.
               Glasovanje teče. Navzočih je 67 poslank in poslancev, za je glasovalo 66, proti
               nihče.</p>
               <p><stage>(Za je glasovalo 66.)</stage> <stage>(Proti nihče.)</stage></p>
               <p>Ugotavljam, da je sklep sprejet.</p>
               <p>S tem zaključujem to točko dnevnega reda.</p>
               <p>Nadaljujemo s <title>prekinjeno 13. točko dnevnega reda,</title> to je <title>obravnava
                  Predloga zakona o spremembah in dopolnitvah Zakona o organizaciji in financiranju
                  vzgoje in izobraževanja v okviru skrajšanega postopka.</title>
               </p>
               <p>Prehajamo na odločanje o naslednjem predlogu sklepa: Predlog zakona o spremembah in
               dopolnitvah Zakona o organizaciji in financiranju vzgoje in izobraževanja ni primeren
               za nadaljnjo obravnavo.</p>
               <p>Obrazložitev glasu v imenu poslanske skupine.</p>
               <p>V imenu Poslanske skupine Slovenske ljudske stranke Franc Pukšič, prosim.</p>
            </sp>
            <sp xml:id="SDZ5-Redna-10-2009-10-20.sp205">

               <speaker>FRANC PUKŠIČ:</speaker>

               <p>Hvala lepa. Kolegice in kolegi.</p>
               <p>Predlagam, da glasujemo proti takšnemu sklepu, ki ga je prebral predsednik. Torej, da
               zakon ni primeren za nadaljnjo obravnavo.</p>
               <p>Razlog, zakaj predlagam, da glasujemo proti takšnemu sklepu, je naslednji. Preko 6
               tisoč učiteljic in učiteljev, ki imajo končano šesto stopnjo in so v službah
               približno 25, 28 do 30 let ali še kakšno leto več, so v neenakopravnem položaju
               napram učiteljicam in učiteljem s končano sedmo stopnjo, čeprav so se izobraževali
               vseskozi. Prav te učiteljice in učitelji so v veliki meri učili tudi nas, ki sedimo
               tukaj v parlamentu, danes pa jim z zavrnitvijo tega zakona kratimo njihovo strokovno
               in človeško dostojanstvo.</p>
               <p>Dejstvo je, če bo katerikoli od teh učiteljev ali učiteljic imel prekinitev delovne
               dobe, delovnega mesta za 3 mesece, torej 90 dni plus 1 dan, po zakonu, veljavnem
               zakonu več ne bo izpolnjeval pogojev za nadaljnje delo v šoli. To je diskriminatorno.
               Sprememba zakona leta 1996 je dala možnost tem, ki so izpolnjevali do takrat
               predpisane v zakonodaji vse zahteve in seveda tudi ostalo, kar je bilo pač potrebno,
               pedagoško, andragoško itd., so lahko opravljali to delo, dokler niso imeli
               prekinjenega delovnega razmerja. Celo več, bilo je celo tako kruto, da niso mogli
               preiti z enega javnega zavoda, torej z ene šole na drugo šolo. Sedaj lahko, vendar v
               obdobju samo treh mesecev. Če v teh treh mesecih tega ne naredijo, je danes vladajoča
               koalicija govorila, da potem pač več niso sposobni opravljati tega dela, ker seveda
               so postopki izobraževanja, šolanja, vsesplošnega izpopolnjevanja bili prekinjeni.
               Sprašujem vas, kateri poklic v tej državi ima na tri mesece izpopolnjevanje in če v
               treh mesecih prekine, ne bi mogel več opravljati svojega dela. Ne naredimo tega in ne
               podprimo tega sklepa.</p>
            </sp>
            <sp xml:id="SDZ5-Redna-10-2009-10-20.sp206">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Glasujemo. Navzočih je 68 poslank in poslancev, za 39, proti 28.</p>
               <p><stage>(Za je glasovalo 39.)</stage> <stage>(Proti 28.)</stage></p>
               <p>Ugotavljam, da je Državni zbor sklep sprejel. Zato je zakonodajni postopek o predlogu
               zakona končan. S tem zaključujem to točko dnevnega reda.</p>
               <p>Nadaljujemo <title>prekinjeno 23. točko dnevnega reda - obravnavo Predloga sklepov o
                  soglasju k Spremembam in dopolnitev Pravil Fundacije za financiranje športnih
                  organizacij v Republiki Sloveniji.</title> Prehajamo na odločanje o naslednjem
               predlogu sklepa. Državni zbor daje soglasje k Spremembam in dopolnitvam pravil
               Fundacije za financiranje športnih organizacij v Republiki Sloveniji z dne 8.9 2009.
               Glasujemo. Torej, še enkrat ponavljamo glasovanje. Bodite pozorni. Gre za pomembno
               točko dnevnega reda. Glasujemo. Dovolite mi, da preberem izide glasovanja. Navzočih
               je 46 poslank in poslancev, za je glasovalo 45, proti nihče.</p>
               <p><stage>(Za je glasovalo 45.)</stage> <stage>(Proti nihče.)</stage></p>
               <p>Ugotavljam, da je Državni zbor dal soglasje in s tem zaključujem to točko dnevnega
               reda.</p>
               <p>Proceduralno, gospod Levanič.</p>
            </sp>
            <sp xml:id="SDZ5-Redna-10-2009-10-20.sp207">

               <speaker>DEJAN LEVANIČ:</speaker>

               <p>Hvala lepa, gospod predsednik. Glede na to, da poslanke in poslanci opozicije ali
               kdorkoli že ni glasoval pri prejšnji točki, predlagam, da se jim odtrga od plače.
               Hvala lepa.</p>
            </sp>
            <sp xml:id="SDZ5-Redna-10-2009-10-20.sp208">

               <speaker>PREDSEDNIK DR. PAVEL GANTAR:</speaker>

               <p>Gospod Levanič, predlog je bil proceduralno formalno pravilno oblikovan, ampak vam
               vseeno predlagam, da preberete Poslovnik Državnega zbora. Mir v dvorani!</p>
               <p>Nadaljujemo prekinjeno <title>16. točko dnevnega reda,</title> to je <title>tretja obravnava
                  Predloga zakona o spremembah in dopolnitvah Zakona o visokem šolstvu.</title> Mir v
               dvorani! Smo v procesu glasovanja, zato pričakujem določeno mero pozornosti in
               zbranosti. Prehajamo na odločanje o vloženem amandmaju. Prehajamo na odločanje o
               amandmaju poslanskih skupin SD, Zares, DeSUS in LDS k 15. členu. Glasujemo. Nimamo
               sklepčnosti. Ponovno ponavljam glasovanje. Glasujemo drugič. Navzočih je 46 poslank
               in poslancev, za je glasovalo 41, proti 4.</p>
               <p><stage>(Za je glasovalo 41.)</stage><stage>(Proti 4.)</stage></p>
               <p>Ugotavljam, da je amandma sprejet.</p>
               <p>Končali smo glasovanje o amandmajih.</p>
               <p>Prehajamo na odločanje o predlogu zakona v celoti. Obveščam vas, da me
               Zakonodajno-pravna služba oziroma Vlada nista opozorili, da bi bil zakon neusklajen.
               Glasujemo. Navzočih je 69 poslank in poslancev, za je glasovalo 40, proti 29.</p>
               <p><stage>(Za je glasovalo 40.)</stage> <stage>(Proti 29.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Nadaljujemo prekinjeno <title>14. točko dnevnega reda - obravnavo Predloga zakona o
                  spremembah in dopolnitvah Zakona o obveznem izvodu publikacij, skrajšani postopek.</title>
               </p>
               <p>Ker v drugi obravnavi amandmaji k dopolnjenemu predlogu zakona niso bili vloženi,
               prehajamo na odločanje o predlogu zakona. Obveščam vas, da me Zakonodajno-pravna
               služba oziroma Vlada nista opozorili, da bi bil zaradi amandmajev, sprejetih na
               matičnem delovnem telesu, predlog zakona neusklajen.</p>
               <p>Glasujemo. Navzočih je 68 poslank in poslancev, za je glasovalo 67, proti nihče.</p>
               <p><stage>(Za je glasovalo 67.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Nadaljujemo prekinjeno <title>22. točko dnevnega reda - obravnavo Predloga deklaracije o
                  seznanitvi z Resolucijo Evropskega parlamenta o evropski zavesti in totalitarizmu
                  z dne 2. aprila 2009.</title>
               </p>
               <p>Prehajamo na odločanje o uskladitvenem amandmaju. Obrazložitev glasu v imenu
               poslanske skupine. France Cukjati, prosim.</p>
            </sp>
            <sp xml:id="SDZ5-Redna-10-2009-10-20.sp209">

               <speaker>FRANCE CUKJATI:</speaker>

               <p>Hvala za besedo. Poslanska skupina o tem amandmaju ne bo glasovala zaradi tega, ker
               je celoten dokument izmaličen in je popolnoma preobrnil namen Resolucije Evropskega
               parlamenta o evropski zavesti in totalitarizmu. Namreč, mi smo vložili deklaracijo o
               tej resoluciji zato, da bi oblikovali vrednostni odnos do te resolucije, vrednostni
               odnos do totalitarnih režimov prejšnjega stoletja, in to vrednostni odnos, ki ga daje
               celotna Evropa v smislu, da je z vidika žrtev vseeno, kateri režim jih je iz
               kakršnegakoli razloga prikrajšal za svobodo, jih mučil ali ubijal. Namesto tega
               vrednostnega odnosa, za katerega smo pričakovali, da bo vendarle neko izhodišče
               slovenskega parlamenta za razpravo o teh vprašanjih, pa smo dobili neko deklaracijo o
               tem, da smo se s to resolucijo samo seznanili in da naš komunizem ni bil tako hud,
               predvsem v zadnjih letih je bil zelo človeški. Daleč od tega, da bi mi priznavali to,
               kajti pri nas je bilo v povojnem obdobju 15.000 političnih zapornikov uradno
               priznanih, njihov status je potrjen, in številne druge zadeve. To je odnos, da smo se
               samo seznanili s temi problemi, tako kot če bi razpravo o zločinih v Srebrenici
               končali z ugotovitvijo, da smo se pač seznanili - pa kaj. Ali s problematiko
               koncentracijskih nacističnih taborišč ali italijanskih fašističnih taborišč - smo se
               pač seznanili, pa kaj!</p>
               <p>Tak odnos do teh problemov je ponižujoč za vse žrtve, ki še živijo, žaljiv in
               ponižujoč. Zaradi tega mi tudi tega amandmaja ne bomo podprli, o njem ne bomo
               glasovali, ker ni vreden, da tak dokument, kakršnega boste izglasovali, kakršnekoli
               pozornosti in je v sramoto Sloveniji in vsem tistim poslancem, ki čutijo z žrtvami
               kateregakoli totalitarizma, ki je tako krvavo zaznamoval prejšnje stoletje Evropo.
            </p>
            </sp>
            <sp xml:id="SDZ5-Redna-10-2009-10-20.sp210">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Obrazložitev glasu v imenu Poslanske skupine SLS Jakob Presečnik,
               prosim.</p>
            </sp>
            <sp xml:id="SDZ5-Redna-10-2009-10-20.sp211">

               <speaker>JAKOB PRESEČNIK:</speaker>

               <p>Torej glede na to, kar se je dogajalo s to resolucijo in da smo pristali pri neki
               deklaraciji, napovedujem vnaprej, da pri tem odločanju Poslanska skupina Slovenske
               ljudske stranke ne bo sodelovala. Prepričani smo seveda, da bi morali vstopiti v
               korak z Evropo in z obsodbo vseh totalitarizmov, zato kot rečeno, iz resolucije je
               nastala neka deklaracija, je nastala neka zmešnjava in pri tej zmešnjavi poslanska
               skupina, kot rečeno, ne bo sodelovala. Hvala lepa.</p>
            </sp>
            <sp xml:id="SDZ5-Redna-10-2009-10-20.sp212">

               <speaker>PREDSEDNIK DR. PAVEL GANTAR:</speaker>

               <p>Spoštovani kolega Presečnik, torej ste samo povedali stališče, da pri tem glasovanju
               ne boste sodelovali ali ste napovedali obstrukcijo pri točki? Obstrukcijo pri tej
               točki. Hvala lepa.</p>
               <p>Želi še katera poslanska skupina obrazložitev glasu? Obrazložitev glasu v svojem
               imenu, dr. Vinko Gorenak. Prosim.</p>
               <p>Podpredsednika Franceta Cukjatija sem razumel, da pri tem glasovanju ne bodo
               sodelovali. Ali želite... Ne, sem napovedal obstrukcijo. Tako. Sem pravilno vas
               razumel, torej ima dr. Vinko Gorenak vso možnost in pravico, da obrazloži svoj glas.
               Izvolite.</p>
            </sp>
            <sp xml:id="SDZ5-Redna-10-2009-10-20.sp213">

               <speaker>DR. VINKO GORENAK:</speaker>

               <p>Hvala lepa. Torej, govorimo o amandmaju. Amandma pravzaprav pomeni - kaj? Ko kupimo
               nekomu darilo in ga zavijemo v lep papir, damo običajno zraven <q>"mašnico"</q> ali rožico.
               To je pravzaprav tudi ta amandma. Ampak, poglejte, ta amandma smo pripravili mi, v
               Poslanski skupini SDS, na seji Odbora za notranjo politiko, javno upravo in
               pravosodje, ki ga vodim. Toda kaj se je zgodilo? Glasovanje po avtomatizmu. Popolno
               glasovanje po avtomatizmu: ker piše: predlagatelj SDS, mi prst uide na <q>"proti"</q>. To je
               logika koalicije. In zato ta dokument in ta amandma sprejemamo danes, se danes o tem
               pogovarjamo, namesto da bi se na septembrski seji, ko te debate sploh ne bi bilo,
               ampak tako ste hoteli. Ampak, pri vsem tem je še nekaj problem - da mi danes govorimo
               o tem amandmaju, ki predstavlja pentljico, darilo, ki je bilo namenjeno Slovencem, ki
               bi moralo biti tu za to resolucijo, ste pa ukradli. To pomeni, da Slovencem ponujate
               darilo v lepi škatli, dragoceno darilo, vsebino pa ste ukradli. Ta vsebina pa je
               resolucija obsodb vseh totalitarizmov. Zakaj ste jo ukradli - verjetno veste
               sami.</p>
               <p>Ampak mi zdaj glasujemo o pentljici na darilu Slovencem. Pa še tisto pentljico smo mi
               kupili, pa je na seji odbora niste hoteli dati gor. In to je problematično.</p>
               <p>Seveda ne nameravam glasovati ...<stage>/Opozorilni znak za konec razprave./</stage>...</p>
            </sp>
            <sp xml:id="SDZ5-Redna-10-2009-10-20.sp214">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Gospod Tanko, ste želeli obrazložitev glasu? Ne.</p>
               <p>Ne ni treba, prej ste dvignili roko. Želite ali ne želite?!</p>
               <p>Prosim.</p>
            </sp>
            <sp xml:id="SDZ5-Redna-10-2009-10-20.sp215">

               <speaker>JOŽE TANKO:</speaker>

               <p>Hvala, spoštovani predsednik.</p>
               <p>Ker ste me tako milo pogledali, pa bom.</p>
            </sp>
            <sp xml:id="SDZ5-Redna-10-2009-10-20.sp216">

               <speaker>PREDSEDNIK DR. PAVEL GANTAR:</speaker>

               <p>Ne ni vam treba, ampak...</p>
            </sp>
            <sp xml:id="SDZ5-Redna-10-2009-10-20.sp217">

               <speaker>JOŽE TANKO:</speaker>

               <p>Bom, bom...</p>
            </sp>
            <sp xml:id="SDZ5-Redna-10-2009-10-20.sp218">

               <speaker>PREDSEDNIK DR. PAVEL GANTAR:</speaker>

               <p>...vas lahko tudi prekinem, če... Znam gledati tudi grdo.</p>
            </sp>
            <sp xml:id="SDZ5-Redna-10-2009-10-20.sp219">

               <speaker>JOŽE TANKO:</speaker>

               <p>Tako prijazni pa menda spet niste, danes ste, zgleda, nekoliko boljše volje.</p>
               <p>Spoštovani predsednik.</p>
               <p>Težko je glasovati tretjič o isti vsebini v Državnem zboru. Moram reči, da smo v
               poslanski skupini že za delovno telo pripravili korekten amandma, ki bi saniral vse
               te nedoslednosti, ki so se pojavile v proceduri, v postopku obravnave te resolucije v
               Državnem zboru, vendar koalicija je tako močna, tako arogantna, tako polna sama sebe,
               da te zadeve pred mesecem in pol ni želela podpreti. Tudi za prejšnjo sejo Državnega
               zbora smo pripravili uskladitveni amandma, ki bi odpravil točno isti problem in tudi
               uskladil vsebino naslova z vsebino tistega, kar ste sprejeli. Tudi temu niste
               pritegnili in najmanj, kar je, je, da pri takšnem načinu dela, kot ste ga zdaj
               zastavili v Državnem zboru, da na tak način rešujete probleme, popravljate napake,
               aroganco in silite Državni zbor v neke odločitve, z vsem tem ste me prisilili, da o
               tem amandmaju ne bom niti glasoval, ker ste stvar tako nerodno zapeljali in
               zastavili.</p>
               <p>Predlagal bi, da v Državnem zboru vzpostavite neko kulturo dialoga, tudi kulturo
               odločanja. Žal, v zadnjem času smo prišli do pomanjkanja vsega tega. Vse se dela
               nekako na silo, mimo poslovnika, mimo pravil, ki jih ima Državni zbor, vse tako, kot
               si je zamislil predsedujoči, ponavadi je to predsednik, ali pa koalicija v Državnem
               zboru. Hvala lepa.</p>
            </sp>
            <sp xml:id="SDZ5-Redna-10-2009-10-20.sp220">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Obrazložitev glasu Eva Irgl.</p>
            </sp>
            <sp xml:id="SDZ5-Redna-10-2009-10-20.sp221">

               <speaker>EVA IRGL:</speaker>

               <p>Najlepša hvala za besedo. Že v razpravi sem povedala, kaj menim o tem uskladitvenem
               amandmaju. Pa vendar želim obrazložiti še svoj glas. Ne bom glasovala o tem
               uskladitvenem amandmaju, pa ne zato, ker bi menila, da je slab, konec koncev gre samo
               za neko redakcijo, nepomembnost, ampak ne bom glasovala o njem zato, ker preprosto ne
               priznavam načina, ki ga uprizarja in ga je uporabila koalicija pri sprejemanju te
               resolucije. Ne strinjam se s tem načinom, kajti s preambulo je koalicija dosegla to,
               da je popolnoma izmaličila resolucijo Evropskega parlamenta in jo na koncu tudi
               popolnoma izbrisala. Danes torej usklajujemo nekaj, česar ni, glasujemo oziroma boste
               glasovali o nečem, česar ni, kar ne obstaja. Po mojem mnenju bi danes morali delovati
               drugače, podpreti bi morali resolucijo Evropskega parlamenta, takšno, kot je bila v
               Evropskem parlamentu napisana, in takšno, kot jo je podprlo 89% poslancev Evropskega
               parlamenta in z njimi tudi vsi slovenski evropski poslanci, vključno s poslanci, ki
               izhajajo iz vrst koalicijskih strank. In tu se kaže neka velika dvoličnost - ko smo v
               tujini, takrat kažemo svojo odprtost, demokratičnost, vemo, kaj so storili
               totalitarizmi, ko pa smo doma, smo na varnem, ko nam nihče nič ne more, ko nihče o
               nas ne bo nič takega napisal, pa preprosto to resolucijo izbrišemo. In to je glavni
               problem, zato o tem seveda ne morem glasovati. Najlepša hvala.</p>
            </sp>
            <sp xml:id="SDZ5-Redna-10-2009-10-20.sp222">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Ker je očitno še interes za obrazložitev glasu, prosim za prijave.
               Obrazložitev glasu, Miro Petek.</p>
            </sp>
            <sp xml:id="SDZ5-Redna-10-2009-10-20.sp223">

               <speaker>MIRO PETEK:</speaker>

               <p>Hvala lepa. Glasoval bom proti temu amandmaju in proti načinu, kako je koalicija to
               resolucijo pohabila. Stvari moramo poimenovati s pravim imenom in več politologov se
               je v zgodovini ukvarjalo s fenomenom totalitarizma, bilo je več različnih modelov,
               toda vsi ti modeli imajo nekaj skupnega in za totalitarizem mora biti najmanj 6
               značilnosti. Prva je ta pravna ideologija - uradna ideologija v bivši Jugoslaviji je
               obstojala. Druga značilnost je ena in edina stranka - komunistična partija je bila
               ena in edina stranka. Tretja značilnost je policijski teror - v Jugoslaviji je bil
               policijski teror. Četrta značilnost totalitarizma je monopol nad oboroženimi silami -
               komunistična partija je imela monopol nad oboroženimi silami. Peta značilnost je
               monopol nad mediji - tudi ena sama in edina stranka je imela ta monopol nad mediji.
               In šesta značilnost pa je centralno upravljanje in kontrola celotnega gospodarstva,
               kar je v bivši državi tudi bilo. In vse to smo v času komunizma imeli in zaradi tega
               sistema tega tudi ni mogoče imenovati kot pa totalitarizem. Hvala.</p>
            </sp>
            <sp xml:id="SDZ5-Redna-10-2009-10-20.sp224">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Obrazložitev glasu Franci Kek. Prosim.</p>
            </sp>
            <sp xml:id="SDZ5-Redna-10-2009-10-20.sp225">

               <speaker>FRANCI KEK:</speaker>

               <p>Hvala za besedo. Glasoval bom za deklaracijo o resoluciji. Namreč, tako kot...</p>
            </sp>
            <sp xml:id="SDZ5-Redna-10-2009-10-20.sp226">

               <speaker>PREDSEDNIK DR. PAVEL GANTAR:</speaker>

               <p>Kek, najprej amandma.</p>
            </sp>
            <sp xml:id="SDZ5-Redna-10-2009-10-20.sp227">

               <speaker>FRANCI KEK:</speaker>

               <p>...za amandma. Se zahvaljujem za opombo. Tako kot vsi evropski parlamenti je tudi naš
               dobil v vednost, v seznanitev omenjeno resolucijo in prav v nobenem parlamentu o njen
               niso razpravljali na plenarni seji ali o njej glasovali. Pri nas želi opozicija, da
               to storimo. Nikjer drugje niso. In na ta način zbuja vtis, kot da smo mi proti tej
               resoluciji. Ni res. In ta deklaracija ne postavlja te resolucije na glavo, ta
               deklaracija obsoja vse totalitarizme s komunizmom vred, brez skrbi!</p>
            </sp>
            <sp xml:id="SDZ5-Redna-10-2009-10-20.sp228">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Obrazložitev glasu mag. Branko Grims. Prosim.</p>
            </sp>
            <sp xml:id="SDZ5-Redna-10-2009-10-20.sp229">

               <speaker>MAG. BRANKO GRIMS:</speaker>

               <p>Vsem prav lep pozdrav! S tem uskladitvenim amandmajem ste se očitno odločili, da
               boste stvari pripeljali do absurda. V redu, takšna je pač vaša odločitev, pozabili pa
               ste na nekaj. V Sloveniji, ko se enkrat stvari pripeljejo do absurda, ljudje začnejo
               razmišljati. In v tem primeru bo situacija jasna. Vprašanje bo samo, kaj je evropski
               vrednostni prostor in zdaj se izkaže vsa resnica: da vrednostno vi v ta evropski
               soprostor po svoji miselnosti ne sodite, to ste se odločili. To razgaljate s tem
               svojim uskladitvenim amandmajem in o tem priča včerajšnja ali predvčerajšnja izjava,
               ki smo jo gledali na televiziji enega ključnih ideologov tranzicijske levice, ki je
               grmel in se bril norca. Pazite, norčeval se je iz pojmov Evropa, evropska zavest in
               kričal, kakšna evropska zavest, kaj pa je to. To je to! Imamo deklaracijo o evropski
               zavesti, ki je bila sprejeta z zelo visoko večino v Evropskem parlamentu.</p>
               <p>In da ne gre za naključje, priča tudi izjava enega od ključnih ljudi dolgoletnega
               vodje poslanske skupine SD-ja, ki je na seji odbora celo grmel o tem, da nam
               prepoveduje, da ne dopusti, da bi mi govorili o tem, kaj je evropsko...</p>
            </sp>
            <sp xml:id="SDZ5-Redna-10-2009-10-20.sp230">

               <speaker>PREDSEDNIK DR. PAVEL GANTAR:</speaker>

               <p>Kolega Grims, vi polemizirate...</p>
            </sp>
            <sp xml:id="SDZ5-Redna-10-2009-10-20.sp231">

               <speaker>MAG. BRANKO GRIMS:</speaker>

               <p>Samo govorim o tem, gospod Gantar, kot priča...</p>
            </sp>
            <sp xml:id="SDZ5-Redna-10-2009-10-20.sp232">

               <speaker>PREDSEDNIK DR. PAVEL GANTAR:</speaker>

               <p>Polemizirate...</p>
            </sp>
            <sp xml:id="SDZ5-Redna-10-2009-10-20.sp233">

               <speaker>MAG. BRANKO GRIMS:</speaker>

               <p>... o čisto nekem drugem obdobju.</p>
            </sp>
            <sp xml:id="SDZ5-Redna-10-2009-10-20.sp234">

               <speaker>PREDSEDNIK DR. PAVEL GANTAR:</speaker>

               <p>... in sem vas dolžan opozoriti in prekiniti, če je potrebno. Prosim.</p>
            </sp>
            <sp xml:id="SDZ5-Redna-10-2009-10-20.sp235">

               <speaker>MAG. BRANKO GRIMS:</speaker>

               <p>V glavnem, gospod Gantar, če ste mi vzeli dragocen čas, dobro veste, zakaj - ker to
               stvari razgalja. Pa je situacija taka. Ko sem spomladi predlagal, da se to obravnava
               v parlamentu in me je Poslanska skupina SDS pri tem podprla, smo želeli storiti nekaj
               dobrega, da bi zaključili neke polemike z evropskega nivoja, ...<stage>/Opozorilni znak za
               konec razprave./</stage>... ki bi bilo koristno za vse. Zdaj ste storili ravno nasprotno in
               ste se pač razgalili, kot neevropski. In naj vam odkrito povem svoje mnenje. S tem,
               ko ste se razgalili ste začrtali...<stage>/Izklop mikrofona./</stage>...</p>
            </sp>
            <sp xml:id="SDZ5-Redna-10-2009-10-20.sp236">

               <speaker>PREDSEDNIK DR. PAVEL GANTAR:</speaker>

               <p>Hvala lepa, gospod Grims. Proceduralno - Miran Potrč. Prosim.</p>
            </sp>
            <sp xml:id="SDZ5-Redna-10-2009-10-20.sp237">

               <speaker>MIRAN POTRČ:</speaker>

               <p>Gospod predsednik, hvala lepa za vašo intervencijo, pa ne zaradi mene. Jaz sem
               navajen, da govorijo laži in neresnice. Ampak za nekaj drugega gre. Ko sem gospodu
               Jerovšku pred tem pojasnjeval, da se vedno manj spoštuje poslovnik, sem mislil točno
               na to, da, recimo, poskušajo poslanke in poslanci govoriti o tem, kaj naj bo moje ali
               mnenje nasprotnega pola, ko obrazlagajo glas. Jaz bi prosil, da bi se vsi skupaj
               navadili, da ko obrazlagam glas povem svoj odnos, zakaj bom za ali proti ali vzdržan
               ob neki rešitvi, ne pa, da ali na kolenih prosim ali pa grozim komu drugemu, kako
               mora glasovati. Hvala.</p>
            </sp>
            <sp xml:id="SDZ5-Redna-10-2009-10-20.sp238">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Ni razprave o tem, ni proceduralno... Proceduralno, gospod Grims. Prosim.
               Samo, če daste proceduralni predlog.</p>
            </sp>
            <sp xml:id="SDZ5-Redna-10-2009-10-20.sp239">

               <speaker>MAG. BRANKO GRIMS:</speaker>

               <p>Proceduralno predlagam, da se magnetogram tiste seje odbora, na kateri smo
               obravnavali tako imenovani uskladitveni amandma, ki vsebuje tudi točno izjavo gospoda
               Potrča, natisne in razdeli vsem na mizo v pisni obliki, da se bodo lahko sami
               prepričali...</p>
            </sp>
            <sp xml:id="SDZ5-Redna-10-2009-10-20.sp240">

               <speaker>PREDSEDNIK DR. PAVEL GANTAR:</speaker>

               <p>To ni proceduralni predlog, gospod Grims. Konec je s polemikami obrazložitvi glasu.
               Reči moram, da se strinjam s tem, kar je rekel gospod Potrč in podpredsednik
               Državnega zbora, jaz se pri obrazložitvi glasu trudim, kolikor se le morem, vendar,
               žal, očitno bi nekateri radi še nadaljevali s polemikami vseh vrst.</p>
               <p>Obrazložitev glasu Jožef Jerovšek.</p>
            </sp>
            <sp xml:id="SDZ5-Redna-10-2009-10-20.sp241">

               <speaker>JOŽEF JEROVŠEK:</speaker>

               <p>Hvala lepa. Spoštovani! Resolucija Evropskega parlamenta bi morala biti v tem
               parlamentu sprejeta in potrjena z aklamacijo. S tem bi....</p>
            </sp>
            <sp xml:id="SDZ5-Redna-10-2009-10-20.sp242">

               <speaker>PREDSEDNIK DR. PAVEL GANTAR:</speaker>

               <p>Gospod Jerovšek, podobno kot pri kolegu Keku - obrazložitev glasu o amandmaju,
               uskladitveni amandma. Prosim.</p>
            </sp>
            <sp xml:id="SDZ5-Redna-10-2009-10-20.sp243">

               <speaker>JOŽEF JEROVŠEK:</speaker>

               <p>Jaz o amandmau ne bom glasoval, ker resolucijo izničuje. In ravno o tem izničevanju
               govorim. Če bi želeli poslati iz tega parlamenta sporočilo, da se je Slovenija za
               večno odpovedala totalitarizmov, potem o tem ne bi bilo dileme. Sedaj pa s tem, da o
               resoluciji nismo glasovali, ampak smo izglasovali, ste izglasovali, da resolucija v
               Sloveniji ne velja, s tem pa pošiljate sporočilo, da je tu pravi prostor, da se
               kršitve človekovih pravic in najhujši zločini, ki so jih povzročali totalitarizmi,
               lahko v prihodnosti tudi ponovijo na teh tleh.</p>
               <p>Evropska poslanka Mojca Drčar Murko je tako kot večina, pa vsi slovenski poslanci, v
               Evropskem parlamentu glasovala za resolucijo. Ko pa so jo doma, očitno, poklicali
               nekateri še živeči komunistični trinogi, pa je izjavila, da je to skropucalo. To je
               sramotno ravnanje, takšna dvoličnost....</p>
            </sp>
            <sp xml:id="SDZ5-Redna-10-2009-10-20.sp244">

               <speaker>PREDSEDNIK DR. PAVEL GANTAR:</speaker>

               <p>Spoštovani kolega Jerovšek, prosim, da ne ocenjujete na tak način....</p>
            </sp>
            <sp xml:id="SDZ5-Redna-10-2009-10-20.sp245">

               <speaker>JOŽEF JEROVŠEK:</speaker>

               <p>... ne samo, da s tem...</p>
            </sp>
            <sp xml:id="SDZ5-Redna-10-2009-10-20.sp246">

               <speaker>PREDSEDNIK DR. PAVEL GANTAR:</speaker>

               <p>....zato, ker se ne morejo braniti. To je popolnoma...</p>
            </sp>
            <sp xml:id="SDZ5-Redna-10-2009-10-20.sp247">

               <speaker>JOŽEF JEROVŠEK:</speaker>

               <p>...čas mi kradete, gospod predsednik.</p>
            </sp>
            <sp xml:id="SDZ5-Redna-10-2009-10-20.sp248">

               <speaker>PREDSEDNIK DR. PAVEL GANTAR:</speaker>

               <p>Gospod Jerovšek, prosim vas, da se omejite na obrazložitev glasu...</p>
            </sp>
            <sp xml:id="SDZ5-Redna-10-2009-10-20.sp249">

               <speaker>JOŽEF JEROVŠEK:</speaker>

               <p>Ustavite čas.</p>
            </sp>
            <sp xml:id="SDZ5-Redna-10-2009-10-20.sp250">

               <speaker>PREDSEDNIK DR. PAVEL GANTAR:</speaker>

               <p>...ne pa na polemike z ljudmi, ki jih celo ni tu notri v tem Državnem zboru. Hvala.
            </p>
            </sp>
            <sp xml:id="SDZ5-Redna-10-2009-10-20.sp251">

               <speaker>JOŽEF JEROVŠEK:</speaker>

               <p>...s tem se odpovedujete tudi nagradi Saharov, ki je dvojček te resolucije. Evropski
               parlament jo je izglasoval in je v prid človekovih pravic. Vi se temu odpovedujete in
               izničujete in sramotite tudi nagrado Saharov. Hvala lepa.</p>
            </sp>
            <sp xml:id="SDZ5-Redna-10-2009-10-20.sp252">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Glasujemo o amandmaju. Navzočih je 44 poslancev. Torej, glasovanje je
               bilo nesklepčno. Ponovno prehajamo na glasovanje. Glasujemo. Mir v dvorani! Navzočih
               je 42 poslancev. Glasovanje ni bilo sklepčno, zato prekinjam glasovanje za 10 minut,
               ko bomo opravili še tretje glasovanje. Sejo nadaljujemo ob 15.35.</p>
               <stage type="time">(Seja je bila prekinjena ob 15.25 se je nadaljevala ob 15.35.)</stage>
            </sp>
            <sp xml:id="SDZ5-Redna-10-2009-10-20.sp253">

               <speaker>PREDSEDNIK DR. PAVEL GANTAR:</speaker>

               <p>Spoštovane kolegice in kolegi poslanci! Prosim, da zasedete svoja mesta. Smo pred
               tretjim glasovanjem o uskladitvenem amandmaju. Prosim, da zasedete svoja mesta!</p>
               <p>Torej, začenjamo s tretjim glasovanje. Glasujemo. Navzočih je 64 poslank in
               poslancev, za 42, proti nihče.</p>
               <p><stage>(Za je glasovalo 42.)</stage> <stage>(Proti nihče.)</stage></p>
               <p>Ugotavljam, da je uskladitveni amandma sprejet.</p>
               <p>Prehajamo na odločanje o predlogu deklaracije. Obrazložitev glasu v imenu poslanske
               skupine; Jože Tanko, v imenu Poslanske skupine Slovenske demokratske stranke. Prosim.
            </p>
            </sp>
            <sp xml:id="SDZ5-Redna-10-2009-10-20.sp254">

               <speaker>JOŽE TANKO:</speaker>

               <p>Hvala lepa za besedo. Moram reči, da nas je koalicija pripeljala pravzaprav v zelo
               nerodno situacijo, vso slovensko državo. Nekaj mesecev pred to resolucijo je Evropski
               parlament sprejel resolucijo o Srebrenici in takrat je predsednik Državnega zbora na
               tisti spominski dan obeležil ta spomin z minuto molka. Tri mesece potem je bila spet
               ta resolucija Evropskega parlamenta o obsodbi totalitarizmov. Mi smo pisno
               predlagali, da na podoben način obeležimo tudi to praznovanje oziroma ta spomin z
               minuto molka, vendar je predsednik Državnega zbora to povsem mirno ignoriral. Moram
               reči, da smo pravzaprav v neki zelo nerodni situaciji. Več, skoraj 100 tisoč ljudi
               ima status žrtve vojnih in povojnih dogodkov, vojnega nasilja, prejemajo rente in
               odškodnine. Čez kakšen mestec boste izglasovali zakon, ker bomo tem žrtvam postavili
               tudi spomenik v tej državi in predsednik republike, če sem prav razumel predsednika
               Vlade bo prišel svečano odpret to spominsko obeležje žrtvam vojne, povojnega nasilja
               in revolucije, to se pravi, nekega totalitarnega režima. Ko pa smo obravnavali to
               resolucijo, pa ste storili vse, da ste izničili tako vsebino resolucije, ki je
               pravzaprav v tem besedilu ni, in Državni zbor, povedano zelo odprto, se z resolucijo
               Evropskega parlamenta ni seznanil, ker ste jo črtali. Sprejemamo danes nekaj, česar
               ni. In kar je še hujše, za vse te številne žrtve, ki so upravičene, še sedaj po
               toliko letih jih je skoraj 100 tisoč, ne bomo imeli spominskega dneva, postavili bomo
               spomenik, naredili veliko državno proslavo, spominskega dneva na te žrtve
               totalitarnih režimov, ki so zadeli tudi Slovenijo, pa ne bo. Da je zadeva še hujša so
               med temi poslanci, ki so podprli resolucijo Evropskega parlamenta, v Evropskem
               parlamentu tudi trije, ki pripadajo tistim političnim strankam v tem Državnem zboru,
               ki predstavljajo koalicijo in ki v Državnem zboru nasprotujejo sprejemtju resolucije
               v izvornem besedilu Evropskega parlamenta. Najbrž se gospod Kacin, gospa Drčar Murko
               in gospod Juri niso zmotili ali pa morda tudi niso bili zavedeni, so glasovali
               zavestno - ali pač morda tudi zavedeni. In sedaj smo prišli v situacijo, ko se je
               koalicije odločila, da je treba resolucijo Evropskega parlamenta, ki so jo podprli
               vsi poslanci iz Slovenije, na tak način ignorirati in obiti. Zaradi take deformacije
               v tem postopku in obravnavi napovedujem obstrukcijo poslanske skupine. Hvala lepa.
            </p>
            </sp>
            <sp xml:id="SDZ5-Redna-10-2009-10-20.sp255">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Ugotavljam, da je bila napovedana obstrukcija. Hkrati pa moram povedati
               tudi, da na tem mestu ne morem in ne smem polemizirati z določenimi stališči, ki se
               nanašajo tudi name. Lahko samo rečem, da so v celoti in popolnoma neresnična.</p>
               <p>Prehajamo na odločanje o predlogu deklaracije. Obrazložitev glasu v imenu Poslanske
               skupine Slovenske nacionalne stranke Zmago Jelinčič Plemeniti.</p>
            </sp>
            <sp xml:id="SDZ5-Redna-10-2009-10-20.sp256">

               <speaker>ZMAGO JELINČIČ PLEMENITI:</speaker>

               <p>Hvala, gospod predsednik. Konec koncev je vprašanje, o čem sploh glasovati in
               sklepati, ko pa se o zadevi zgolj seznanjamo. Zadeva ni relevantna in ni treba, da o
               njej glasujemo, ampak, če ste se tako odločili, ste se pač tako odločili. Jaz mislim
               in v naši stranki mislimo, da je ta deklaracija neustrezna; neustrezna predvsem
               zaradi tega, ker pripoveduje o vsem drugem, niti besede pa ne o uničujočih masakrih
               nad Slovenci. Niti z besedo niso omenjeni fašistični zločini nad Slovenci,
               nacistični, to se pravi s strani Italijanov, nacistični zločini s strani Nemcev in še
               posebej s strani Avstrijcev, nacistični zločini s strani madžarskih milošev
               nacistični oziroma ustaški zločini s strani Hrvatov in tudi nikjer ni navedenega nič
               zaradi zločinov po II. svetovni vojni, ki so jih nad Slovenci, nad tistimi, ki so se
               bili pripravljeni boriti za slovensko zemljo in ki niso dovolili tega, da bi
               slovensko zemljo ukradli, kakor so jo in jo priključevali Hrvatom, o tem ni niti
               besede. Zaradi tega sodim, da v bistvu ta resolucija oziroma deklaracija ni vredna
               nič. Mi ne bomo napovedali obstrukcije, vendar ne bomo glasovali <q>"za"</q>. Pritisnili
               bomo <q>"kvorum"</q> in mislim, da je to dovolj. Evropski parlament zelo čudno gleda na vse
               skupaj in mislim, da je rdeče-rjavi masaker po Evropi v primerjavi s črno-rdečim
               masakrom nad Slovenci bistveno manjši. In, če primerjamo pakt Ribbentrop-Molotov ni
               ta pakt nič v primerjavi s paktom Chamberlain-Daladier-Hitler, ki je sprožil to
               morijo v drugi svetovni vojni. Zato pri takih deklaracijah mislim, da moramo imeti
               eno zgodovinsko distanco. Predvsem pa moramo vedno gledati na našo domovino, na naše
               ljudi in pa na naše žrtve, to se pa vse prerado pozablja. Naši evropski poslanci ne
               naredijo popolnoma ničesar za to, da bi te zadeve, da bi ta dejstva prišla pred
               evropsko javnost in da bi evropska javnost se začela zavedati še česa drugega, kot
               zgolj lastnih koristi. Hvala.</p>
            </sp>
            <sp xml:id="SDZ5-Redna-10-2009-10-20.sp257">

               <speaker>PREDSEDNIK DR. PAVEL GANTAR:</speaker>

               <p>Obrazložitev glasu, Roberto Battelli. Prosim.</p>
            </sp>
            <sp xml:id="SDZ5-Redna-10-2009-10-20.sp258">

               <speaker>ROBERTO BATTELLI:</speaker>

               <p>Gospod predsednik, tudi sam najavljam obstrukcijo pri tem glasovanju in mi ni treba
               kaj dosti razlagati, zakaj. Javnost dobro ve, zakaj. Lahko dodam tudi to, da zdaj naj
               bi se sprejela deklaracija o seznanjanju z resolucijo, ki pa ni sestavni del teksta,
               ampak se državljane napotuje na spletno stran Evropskega parlamenta. Mislim, da je to
               več kot poniglavo. Hvala lepa.</p>
            </sp>
            <sp xml:id="SDZ5-Redna-10-2009-10-20.sp259">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Gospod Battelli, vi ste napovedal obstrukcijo. To razumem. Ker
               obstrukcija individualnega poslanca ni mogoča, samo poslanske skupine, razumem, da
               ste napovedal obstrukcijo Poslanske skupine narodnosti. Drugače tega ne morem
               razumeti po poslovniku. Tudi to lahko storite, nobenega problema. Želite
               proceduralno? Proceduralno, prosim.</p>
            </sp>
            <sp xml:id="SDZ5-Redna-10-2009-10-20.sp260">

               <speaker>ROBERTO BATTELLI:</speaker>

               <p>Proceduralno bi želel obrazložiti. Vedel sem, da me boste na to lovili. Nisem od
               včeraj. Ampak veste, tudi ta parlament ima dvojna merila, ker nekoč velja in je
               veljalo, da v bistvu smo formalno ena poslanska skupina, dejansko sta pa dve. Kadar
               pa odgovarja nekomu, je pa samo ena poslanska skupina. Odločite sami, lahko mi
               odtrgate od plače, veste, ni ...<stage>/Nerazumljivo./</stage>...</p>
            </sp>
            <sp xml:id="SDZ5-Redna-10-2009-10-20.sp261">

               <speaker>PREDSEDNIK DR. PAVEL GANTAR:</speaker>

               <p>Ne, gospod Battelli. Poslovnik poznava tako dobro jaz kot tudi vi, in pač o tem ne
               bom več razpravljal.</p>
               <p>Dobro. Prehajamo na glasovanje. Glasujemo. Glasovanje ni bilo sklepčno. Ponavljamo
               glasovanje. Glasujemo. Glasovanje ni teklo. Glasovanje teče. Navzočih je 43 poslank
               in poslancev. Se pravi, nismo sklepčni.</p>
               <p>Tretje glasovanje bomo ponovili čez 10 minut. Ob 15.55 bo tretje glasovanje.</p>
               <stage type="time">(Seja je bila prekinjena ob 15.45 in se je nadaljevala ob 15.55 uri.)</stage>
            </sp>
            <sp xml:id="SDZ5-Redna-10-2009-10-20.sp262">

               <speaker>PREDSEDNIK DR. PAVEL GANTAR:</speaker>

               <p>Spoštovane kolegice in kolegi poslanci, nadaljujemo prekinjeno sejo Državnega zbora
               in glasovanje ob 22. točki. Prehajamo na odločanje o predlogu deklaracije. Imamo
               tretje glasovanje. Glasujemo. Glasovanje teče. Ugotavljam, da Državni zbor ni
               sklepčen. Zaradi tega prekinjam tudi 10. sejo Državnega zbora, ki jo bomo nadaljevali
               jutri ob deseti uri. Glasovanje o 22. točki bomo opravili v četrtek v okviru
               glasovanj. Hvala lepa. Nasvidenje. <stage type="time">(SEJA JE BILA PREKINJENA 20. OKTOBRA 2009 OB
                  15.55 URI.)</stage>
               </p>
            </sp>
         </div>
      </body>
   </text>
</TEI>