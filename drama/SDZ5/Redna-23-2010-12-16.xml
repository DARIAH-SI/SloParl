<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ5-Redna-23-2010-12-16">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|9C4FDEC1B0A0DB3DC125786B003F0DDC</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=V&amp;type=sz&amp;uid=9C4FDEC1B0A0DB3DC125786B003F0DDC</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ5-Redna-23-2010-12-16.DZ" n="23">
               <name>Redna</name>
               <date when="2010-12-16"/>
            </setting>
         </settingDesc>
         <particDesc>
            <listOrg>
               <org xml:id="SDZ5-Redna-23-2010-12-16.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="5" notBefore="2008-10-15" notAfter="2011-12-15">
                        <label>5. mandat (2008-2011)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">Nadaljevanje 23. seje</stage>
            <stage type="chairman">Sejo so vodili predsednik Državnega zbora dr. Pavel Gantar in podpredsednika
            France Cukjati ter Miran Potrč. </stage>
            <stage type="time">Seja se je začela ob 10.uri.</stage>


            <sp xml:id="SDZ5-Redna-23-2010-12-16.sp1">

               <speaker>PODPREDSEDNIK FRANCE CUKJATI:</speaker>

               <p>Spoštovane poslanke in spoštovani poslanci, kolegice in kolegi, lep pozdrav!</p>
               <p>Začenjamo nadaljevanje 23. seje Državnega zbora.</p>
               <p>Obveščen sem, da se današnjega nadaljevanja seje ne morejo udeležiti naslednji
               poslanci in poslanka: gospa Breda Pečan od 12.15 do 18.30, Jožef Jerovšek, Laszlo
               Göncz od 16. do 19. ure in Miran Jerič. Vse prisotne lepo pozdravljam!</p>
               <p>Prehajamo na <title xml:id="SDZ5-Redna-23-2010-12-16.title1">10. TOČKO DNEVNEGA REDA – DRUGA OBRAVNAVA PREDLOGA ZAKONA O CESTAH.</title>
               </p>
               <p>Predlog zakona je v obravnavo Državnemu zboru predložila Vlada.</p>
               <p>Za dopolnilno obrazložitev predloga zakona dajem besedo predstavniku Vlade, državnemu
               sekretarju na Ministrstvu za promet.</p>
               <p>Izvolite, imate besedo!</p>
            </sp>
            <sp xml:id="SDZ5-Redna-23-2010-12-16.sp2">

               <speaker>DR. IGOR JAKOMIN:</speaker>

               <p>Hvala lepa. Spoštovani predsedujoči, spoštovane poslanke in poslanci!</p>
               <p>Zakon o javnih cestah je bil v 13 letih svoje veljave večkrat noveliran, kljub temu
               pa so številne določbe v veljavnem Zakonu o javnih cestah zastarele in neučinkovite,
               zato jih je treba posodobiti, modernizirati in prilagoditi sedanjim razmeram. Po
               uveljavitvi zakona so bili namreč sprejeti novi sistemski in področni zakoni ali
               njihove novele, katerih posamezne rešitve so neskladne z rešitvami v sedaj veljavnem
               zakonu. Novi predlog zakona ta neskladja odpravlja in usklajuje nove določbe Zakona o
               cestah z veljavnimi sistemskimi in področnimi zakoni, ki vplivajo na urejanje
               področja javnih cest v Republiki Sloveniji.</p>
               <p>Pomemben razlog za sprejetje Zakona o cestah je tudi implementacija Direktive
               Evropskega parlamenta in Sveta 2008/96/ES o izboljšanju varnosti cestne
               infrastrukture, ki določa minimalne varnostne zahteve cestne infrastrukture za
               državne ceste, ki so del vseevropskega cestnega omrežja.</p>
               <p>Nenazadnje pa ne smemo pozabiti prenosa vsebin iz veljavnega Zakona o varnosti
               cestnega prometa, ki se nanašajo na varnost cestne infrastrukture. Strinjamo se z
               amandmajem k 78. členu, s katerim se uvaja prepoved postavljanja elektronskih
               prikazovalnikov, vendar pa je treba zaradi ureditve v vmesnem času zadevo urediti
               tudi v prehodnih določbah, verjetno z uskladitvenim amandmajem. Hvala lepa.</p>
            </sp>
            <sp xml:id="SDZ5-Redna-23-2010-12-16.sp3">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Predlog zakona je obravnaval Odbor za promet kot matično delovno telo. Za
               predstavitev poročila odbora dajem besedo predsedniku odbora, gospodu Janku
               Vebru.</p>
            </sp>
            <sp xml:id="SDZ5-Redna-23-2010-12-16.sp4">

               <speaker>JANKO VEBER:</speaker>

               <p>Hvala za besedo. Lep pozdrav vsem!</p>
               <p>Odbor za promet je na svoji 14. seji, ki je bila 1. decembra 2010, opravil drugo
               obravnavo Predloga zakona o cestah.</p>
               <p>Moramo povedati, da je bila na predlog zakona vložena s strani skupine poslank in
               poslancev zahteva za splošno razpravo in to je Državni zbor tudi opravil. Glede na
               to, da je bila opravljena splošna razprava, tudi v uvodu minister za promet dr.
               Patrick Vlačič ni ponovno povzemal celotne vsebine zakona, ampak se je opredelil do
               amandmajev poslanskih skupin. Predvsem tudi tistih, ki upoštevajo pripombe
               Zakonodajno-pravne službe. Seveda jih je podprl in to je bilo tudi pomembno za
               nadaljnje delo odbora. Zakonodajno-pravna služba je sicer, če samo izpostavim eno
               vprašanje, izpostavila določbe o razveljavitvi Zakona o varnosti cestnega
               prometa.</p>
               <p>Namreč, sam zakon se deli na več zakonov. Vsak posamezni, ki ga obravnavamo v
               današnjem paketu, mora imeti določbo, s katero razveljavlja določbe v Zakonu o
               varnosti cestnega prometa, ki se nanaša na ceste, na voznike, na vozila in tako
               naprej. Tudi Državni svet je opravil obravnavo tega zakona in ga podpira. Je pa bilo
               v okviru druge obravnave vloženih kar nekaj amandmajev. S strani poslancev sta
               vložila amandmaje kolega Jakob Presečnik in Janez Ribič. Teh je bilo 15. Poslanske
               skupine koalicije so vložile 89 amandmajev. Tudi sicer je Odbor oblikoval na predlog
               Vlade še nekatere svoje amandmaje. Tako da je bila opravljena obsežna razprava pri
               posameznih členih. Pri nekaterih členih so predvsem opozarjali poslanci na to, da je
               odprto vprašanje odstranitve prometne signalizacije na avtocesti ali hitri cesti in
               da morajo organizatorji oziroma izvajalci izrednih prevozov vnaprej seznaniti vse
               pristojne službe za varnost v prometu. Iz razprave se je potem tudi zaključilo, da to
               vprašanje dodatno proučijo in ga poskušajo tudi v praksi izvajati, da ne bo prihajalo
               do težav brez posebnih sprememb v zakonu.</p>
               <p>Vprašanja so se nanašala tudi na ureditev križanja cest in železniških prog. Namreč,
               nekatere novosti ta zakon na to temo prinaša. Odpira se vprašanje financiranja in
               vloge občin in države pri tem. Pomembno vprašanje pa je bilo tudi glede postavljanja
               objektov za obveščanje in oglaševanje na območju 300 metrov od državne ceste,
               predvsem zunaj naselja.</p>
               <p>Tudi društvo Temno nebo Slovenije je bilo na tej seji in je tudi posebej razpravljalo
               pri tej točki. Odbor je po obravnavanih amandmajih o teh tudi glasoval. Na podlagi
               tako sprejetih členov, ki so bili preoblikovani z vsebino sprejetih amandmajev, je
               potem še glasoval o vseh členih predloga zakona skupaj in jih sprejel. In tako
               dopolnjen predlog zakona je tudi pripravljen za današnjo obravnavo na seji Državnega
               zbora. Hvala.</p>
            </sp>
            <sp xml:id="SDZ5-Redna-23-2010-12-16.sp5">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Ker je zbor na 21. seji opravil prvo obravnavo predloga zakona, predstavitev stališč
               poslanskih skupin ni možna. Zato prehajamo na razpravo o členih in vloženih
               amandmajih, ki jo bomo opravili na podlagi pregleda vloženih amandmajev z dne 15.
               decembra 2010.</p>
               <p>Najprej dajem v razpravo 9. člen ter amandma Poslanske skupine SLS in amandma
               poslanskih skupin SD, Zares, DeSUS in LDS. Je želja po razpravi? Odpiram prijavo.</p>
               <p>Gospod Marinič, izvolite!</p>
            </sp>
            <sp xml:id="SDZ5-Redna-23-2010-12-16.sp6">

               <speaker>BRANKO MARINIČ:</speaker>

               <p>Hvala lepa za besedo. Lep pozdrav vsem skupaj!</p>
               <p>V Poslanski skupini Slovenske demokratske stranke spremljamo pri dosedanji obravnavi
               tudi vse vsebine amandmajev, ki so jih posamezne poslanske skupine vložile. O vsebini
               amandmaja k 9. členu Poslanske skupine Slovenske ljudske stranke, ki smo jo
               obravnavali že na Odboru za promet, je vendarle treba razmisliti. V vsebini tega
               amandmaja gre za predlog za izboljšanje nekega stanja, zato bi veljalo vsebino
               vključiti tudi v sam zakon. Škoda, da se to do zdaj še ni zgodilo, še vedno pa je
               možnost, da bi vsebino tega amandmaja vključili v sam zakon, kajti velikokrat se
               zgodi, da vse, kar je povezano z raznoraznimi intervencijami, ko gre za kakršnekoli
               izredne dogodke na slovenskih cestah, se velikokrat zgodi, da je prav intervencijska
               pot tista, ki odloča o nujni pomoči. Največkrat tudi zagotovitev takšnih
               intervencijskih poti pomeni dobljeno bitko za življenje. In ko gledamo globlje v
               vsebino tega predloga, pridemo prav do teh vprašanj oziroma tukaj iščemo odgovore.
               Amandma bi veljalo vsekakor podpreti.</p>
            </sp>
            <sp xml:id="SDZ5-Redna-23-2010-12-16.sp7">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Ribič.</p>
            </sp>
            <sp xml:id="SDZ5-Redna-23-2010-12-16.sp8">

               <speaker>JANEZ RIBIČ:</speaker>

               <p>Hvala za besedo. Dober dan, spoštovani! Lepo pozdravljeni!</p>
               <p>V Slovenski ljudski stranki smo se odločili, da ponovno vložimo dva amandmaja k
               Predlogu zakona o cestah, in sicer spet pri tem 9. členu, in sicer tako, da se
               spremeni oziroma črta četrti odstavek in se glasi: "Za učinkovito izvajanje zaščite
               in reševanja ob prometnih in drugih nesrečah morajo imeti javne ceste zagotovljene
               intervencijske dostope do vozišč. Pogoje za vzpostavitev in način vzpostavitve ter
               namen in način uporabe intervencijskih poti predpiše minister, pristojen za
               promet."</p>
               <p>Z obrazložitvijo: Z amandmajem spreminjamo besedilo četrtega odstavka, tako da črtamo
               določbo, ki v predlogu prepoveduje uporabo intervencijskih poti kot javne poti, saj
               je nesmiselno to prepovedati. Neracionalno je, da bodo porabljena tako velika
               sredstva za umestitev teh poti, ki pa bodo nato neizkoriščene. Taka določba bi
               pomenila neracionalno in nerazumno porabo javnih sredstev, saj pomenijo odkupi
               zemljišč, ureditev potrebne dokumentacije, izdelava projektov in izvedba, kasneje pa
               vzdrževanje teh poti podobne postopke in podobno tako veliko vsoto sredstev, kot bi
               bila potrebna za javne poti, za javni promet.</p>
               <p>Z amandmajem predlagamo kompromis. V drugi obravnavi smo predlagali, da se pogoji in
               kriteriji za umestitev določijo v projektantskem pravilniku. S podzakonskim aktom
               minister lahko določi kdaj, zakaj in na kakšen način se lahko uporabljajo interventne
               poti za javni promet, da bodo še vedno služile svojemu osnovnemu namenu. Hvala.</p>
            </sp>
            <sp xml:id="SDZ5-Redna-23-2010-12-16.sp9">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Še kdo o 9. členu in dveh amandmajih k temu členu? Ne vidim interesa.</p>
               <p>Zaključujem razpravo.</p>
               <p>V razpravo dajem 55. člen in amandma Slovenske ljudske stranke k temu členu.</p>
               <p>Želi kdo razpravljati? Nihče. Ja. Vidim samo eno roko.</p>
               <p>Gospod Ribič, izvolite!</p>
            </sp>
            <sp xml:id="SDZ5-Redna-23-2010-12-16.sp10">

               <speaker>JANEZ RIBIČ:</speaker>

               <p>Hvala za besedo.</p>
               <p>Tudi k temu členu menimo, da se v prvem odstavku za enajsto alinejo doda nova
               dvanajsta alineja, ki se glasi: "pridobivanje podatkov o osnih obremenitvah
               vozil:"</p>
               <p>To obrazlagamo na naslednji način: Dodajamo k nalogam in pristojnostim direkcije tudi
               pridobivanje podatkov o osnih obremenitvah vozil, kar po našem mnenju manjka.
               Prekoračitev osne obremenitve je najnevarnejša napaka izrednega prevoza, saj povzroča
               največ škode na cestah. Zato je prav, da Družba Republike Slovenije za ceste
               pridobiva tudi te podatke, ker brez navedbe nima pristojnosti, da se lahko prepreči,
               da bi se po cestah vozila pretežka vozila, kar zelo radi izkoriščajo izvajalci
               izrednih prevozov, ki najbolj poškodujejo vozišča. V zakonu manjka to določilo, saj
               je samo določeno pridobivanje podatkov o prekoračitvah dimenzij, recimo višine,
               širine in dolžine in mase vozil. Prav bi bilo, da se doda pristojnost glede
               pridobivanja osnih obremenitev, saj so v zakonu sicer določbe navedene tudi v drugih
               členih ločeno glede omejitev in kazni glede mase vozil in ločeno glede osne
               obremenitve.</p>
            </sp>
            <sp xml:id="SDZ5-Redna-23-2010-12-16.sp11">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Še kdo o tem členu in amandmaju? Ne. Potem zaključujem razpravo in dajem v razpravo
               65. člen in amandma koalicijskih strank k temu členu. Želi kdo razpravljati? Vidim
               samo eno roko.</p>
               <p>Gospod Marinič, izvolite!</p>
            </sp>
            <sp xml:id="SDZ5-Redna-23-2010-12-16.sp12">

               <speaker>BRANKO MARINIČ:</speaker>

               <p>Hvala lepa za besedo.</p>
               <p>No, veste, tisto, kar vedno daje nek dvom in ostane za vedno nedorečeno, je sama
               vsebina tega predloga, kjer piše: minister pristojen za promet lahko na posameznih
               državnih cestah. Se pravi minister lahko, lahko ja, lahko pa tudi ne.</p>
               <p>Meni je zelo žal, ko pridemo do takšnih vsebin, kjer nismo bili dovolj natančni in
               precizni, s katerimi predlagatelj oziroma zakon, ki ga sprejmemo, sprejmemo brez
               kakršnekoli dileme, lahko ja, lahko pa ne. Meni se zdi, da je ta lahko povsem odveč
               in čim manj takšnih lahko sme ali pa kakorkoli že gledamo stvari. Moje mnenje je, da
               bi pri nastajanju nove zakonodaje pa tudi dopolnjenih predlogov posameznih zakonov
               nekako zaobšli ta, lahko ja, lahko pa ne. Hvala lepa.</p>
            </sp>
            <sp xml:id="SDZ5-Redna-23-2010-12-16.sp13">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Še kdo o 65. členu? Ja, vidim več rok. Odpiram prijavo.</p>
               <p>Gospa Pečan, izvolite! Imate besedo.</p>
            </sp>
            <sp xml:id="SDZ5-Redna-23-2010-12-16.sp14">

               <speaker>BREDA PEČAN:</speaker>

               <p>Hvala za besedo, gospod podpredsednik.</p>
               <p>Jaz moram reči, da tukaj se strinjam sicer s kolegom Mariničem. Menim, da bi bilo
               treba besedo "lahko" v tem primeru črtati iz amandmaja. Vendar glede na to, da upam,
               da bo amandma sprejet, in predlagam tudi kolegu Mariniču, da glasuje zanj, ker bomo
               potem v tretjem branju lahko to besedo "lahko" črtali. Jaz moram spomniti na obdobje,
               ko je bilo v smislu, mora biti prepoved prometa oziroma vožnje tovornih vozil,
               katerih največja dovoljena masa presega 7 ton in pol, in so bila vsa ta vozila
               preusmerjena na avtoceste in državne ceste, ki niso peljale skozi naselja. Mislim, da
               je bilo takrat za prebivalce teh naselij mimo katerih so sicer ali skozi katera so
               sicer tovorna vozila težja od 7 ton in pol zelo motila njihovo življenje, pa je potem
               na pritisk tako avtoprevoznikov kot tudi nekaterih, bom rekla kar po domače,
               gostincev, ki so zahtevali, da še vedno tovornjaki imajo pravico možnost voziti po
               teh cestah ne glede na to, da so imeli možnost voziti po mnogo boljših in hitrejših
               cestah, je bila takrat umaknjena ta obveza prepovedi. Temu primerno so sedaj znova
               razmere za nekatera naselja nevzdržne. Jaz mislim, da bi moralo biti besedilo, da
               minister, pristojen za promet, na posameznih državnih cestah, ki potekajo skozi ali
               mimo naselja itn., se pravi brez besede "lahko", kar pomeni, da to naredi brez
               kakršnihkoli odpustkov, ker pač je treba skrbeti tudi za življenje, zdravje in
               predvsem ljudi, pa tudi konec koncev za normalno uporabo cest v naseljih, ki so ta
               trenutek državne, ker vemo, da menda, če se ne motim, 42 % državnih cest gre skozi
               naselja.</p>
            </sp>
            <sp xml:id="SDZ5-Redna-23-2010-12-16.sp15">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Presečnik, izvolite!</p>
            </sp>
            <sp xml:id="SDZ5-Redna-23-2010-12-16.sp16">

               <speaker>JAKOB PRESEČNIK:</speaker>

               <p>Hvala lepa za besedo.</p>
               <p>Jaz sem se sicer prej javil zaradi enega drugega razloga. Namreč, želel bi si, da na
               amandmaje, ki so dani, predvsem tisti, ki niso od koalicije, predvidevam, da so
               koalicijski amandmaji nastali v sodelovanju s predstavniki Vlade oziroma ministrstva.
               Rad bi, da predstavnik Vlade oziroma državni sekretar podajo tudi mnenje. Že malo za
               nazaj, ker sem zastonj upal, da bo dal mnenje o amandmaju k 9. in 55. členu, tudi
               zato, da se bomo lažje odločali vsi skupaj pri glasovanju.</p>
               <p>Ampak, ker sem se pa ravno pri tem članu oglasil, moram reči, da se s svojima
               predhodnima razpravljavcema ne strinjam. Ker, v primeru, da črtamo besedo "lahko" ali
               pa damo celo "mora", je potem seveda pomen popolnoma drugačen. Mi ne moremo že kar
               vnaprej reči, da je promet skozi naselja za težja vozila kar v vsakem naselju in na
               vsaki relaciji itn. prepovedan, ker bi na ta način to nastalo iz tega člena. Tako da
               sem prepričan, da je ta koalicijski amandma, peti odstavek, nov peti odstavek
               korekten. Hvala lepa.</p>
            </sp>
            <sp xml:id="SDZ5-Redna-23-2010-12-16.sp17">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Dr. Jakomin, vi imate vedno možnost, da se prijavite k besedi.</p>
               <p>Gospod Barovič.</p>
            </sp>
            <sp xml:id="SDZ5-Redna-23-2010-12-16.sp18">

               <speaker>BOGDAN BAROVIČ:</speaker>

               <p>Hvala lepa.</p>
               <p>Prav je, da se nekaj več spregovori o tem amandmaju, ki pravzaprav nakazuje na
               bistven problem širše vsebine, torej tovornega prometa, ureditve tovornega prometa v
               povezavi s tem stanje cest, varnosti v cestnem prometu itn. Koliko je razvidno, je
               amandma koalicijskih poslanskih skupin drugačen v tistem delu, ko v originalu govori
               z enako vsebino, ampak v originalu pravi, da so to tisti tovornjaki, katerih začetek
               in konec prevoza je izven ozemlja Republike Slovenije. To je v izvirnem besedilu. Ta
               del se v amandmaju črta, kar ocenjujemo v Slovenski nacionalni stranki kot dobro. Je
               pa vsekakor res, da so kolegi poslanci, ki so govorili pred mano, postavili eno zelo
               upravičeno dilemo. Zakon naj bi bil obligatoren. Torej naj ne bi dajal neke opcije,
               ampak bi v načelu moral določati neko rešitev. Po drugi strani ima pa predhodni
               govornik, kolega tudi prav. Zato smo tukaj brez strokovnjakov, brez strokovnega
               mnenja ministrstva lahko v dilemi. V Slovenski nacionalni stranki podpiramo intenco
               amandmaja k 65. členu, saj ta rešuje ali pa bi reševala probleme, tudi tam, kjer so
               postavljene industrijske ceste, ki pa jih zaradi takšnih ali drugačnih razlogov
               avtoprevozniki, torej tovornjaki težji od 7 ton in pol, ne upoštevajo in raje uberejo
               pot skozi naselje ali mimo naselja, ker je krajša, ker je bolj ugodna itn.</p>
               <p>Kot že rečeno, jaz sicer mislim, da je predlagatelj želel tisti del, da sme oziroma
               lahko minister prepove promet po državni cesti skozi naselje ali zraven naselja, če
               je zraven boljša pot, tistim tovornjakom, katerih pot se je začela in začenja izven
               Slovenije ali konča izven Slovenije. To se je zdaj izločilo in velja za vse
               tovornjake. Tudi tu je seveda velika vprašljivost. Tako da menim, da bi bilo mogoče
               res dobro, če bi nam tudi spoštovani kolegi z Ministrstva za promet povedali svoje
               mnenje, svojo presojo in svojo oceno. Je pa to eden od načinov, s katerimi želimo in
               začenjamo reševati zares pereč problem tovornjakov, kajti slovenske avtoceste niso
               več avtoceste, kaj šele - primer danes obe avtocesti zaprti in ves tovorni promet, ki
               se mu ne reče več tovorni promet, ampak konvoj, se je preusmeril prav tako na edino
               obvoznico, ki jo uporablja tudi na tisoče osebnih vozil. Konkretno govorim o smeri
               Trojane-Ljubljana in Novo mesto-Ljubljana, kjer je migracija blazno velika. In tam so
               samo konvoji. Tam je en vozni pas samo za tovornjake, v bistvu sploh ni več
               avtoceste, prehitevalni je pa za osebna vozila - dokler se ne zgodi to, kar se je
               zgodilo danes. In tisti, ki to izkusimo, vemo, da je to mogoče ena majhna kapljica v
               morje problemov, ki jih imamo. Vesel bom, če bom slišal tudi mnenje Ministrstva za
               promet.</p>
            </sp>
            <sp xml:id="SDZ5-Redna-23-2010-12-16.sp19">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Želi še kdo razpravljati o 65. členu in amandmaju k temu členu? Vidim samo eno
               roko.</p>
               <p>Gospod Marinič, izvolite.</p>
            </sp>
            <sp xml:id="SDZ5-Redna-23-2010-12-16.sp20">

               <speaker>BRANKO MARINIČ:</speaker>

               <p>Hvala lepa za besedo.</p>
               <p>Jaz sem pač mnenja, da se velja oglasiti, ko nastaja nek nov zakon. Pravzaprav se
               Zakon o varnosti cestnega prometa, ki zdaj velja, razdeli na štiri nove zakone. O
               Zakonu o cestah in vsebini amandmajev velja spregovoriti ne glede na to, ali so
               koalicijski ali opozicijski. Gre za zelo pomembno vsebino. Z njo se srečujejo
               predvsem na nivoju nekih ožjih lokalnih skupnosti takrat, ko pride do kakršnekoli
               prometne nesreče ali kakršnihkoli drugih zastojev zaradi nekih drugih ovir na cestah
               višje kategorije. Potem pač nastane dilema. Tisti, ki so prvi poklicani in prihitijo
               na kraj nesreče, so policisti. To ima vse skupaj za posledico, da takšne obvozne poti
               postanejo praksa, ne samo za domače voznike, tudi za tuje voznike, ki se velikokrat
               vozijo po avtocestah. Vemo, kako je danes z izmikanjem plačevanju cestnin. Vse
               pogosteje se nam dogaja, da se tovorni promet, tudi težkih tovornjakov, seli na ceste
               nižje kategorije, da se s tem izognejo plačevanju cestnine. Zato sem začel pravzaprav
               svoje razmišljanje v tej smeri, da ne velja dopuščati komurkoli, bodisi ministru ali
               kateremu drugemu, da lahko v določenem primeru – lahko bi bila formulacija vsebine
               tega člena ali pa tega amandmaja nedvoumna. Primer: "Na predlog lokalne skupnosti
               minister, pristojen za promet, predpiše..." V vseh dosedanjih obravnavah vsebine smo
               se soočali s težavami, ker v predlogu zakona nismo imeli podzakonskih aktov in ne
               vemo, kakšna bo nadaljnja usoda podzakonskega akta, ki ga bo pristojno ministrstvo
               oziroma minister predpisal. Lahko bi tu nastalo kaj drugega in, recimo, s tem
               podzakonskim aktom naložilo ministru, da ob določenih potrebah, ki izhajajo iz
               vsebine tega amandmaja, avtomatsko predpiše nekaj, kar nekdo predlaga, kot sem dejal,
               denimo, lokalna skupnost ali Svet za preventivo in vzgojo v cestnem prometu ali novi
               organ nove agencije. Skratka, nekaj, kar bi moralo biti nedvoumno navedeno, ne z
               "lahko", "morda", "ali". Saj vemo, kako je potem s tem – nastanejo težave.</p>
            </sp>
            <sp xml:id="SDZ5-Redna-23-2010-12-16.sp21">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Še kdo? <stage xml:id="SDZ5-Redna-23-2010-12-16.stage4">(Ne.)</stage> Potem zaključujem razpravo in odpiram razpravo o 78. členu in amandmaju
               koalicijskih strank k temu členu. Želi kdo razpravljati? Vidim več rok. Odpiram
               prijavo.</p>
               <p>Gospa Pečan, izvolite, imate besedo.</p>
            </sp>
            <sp xml:id="SDZ5-Redna-23-2010-12-16.sp22">

               <speaker>BREDA PEČAN:</speaker>

               <p>Hvala za besedo.</p>
               <p>Mislim sicer, da ta amandma vsaj nekoliko omejuje postavljanje reklamnih panojev na
               splošno ob državnih cestah. Vendar pa mislim, da to, da se omejuje samo postavljanje
               svetlobnih vitrin, ni dovolj. Zaradi tega napovedujem, da ob tem, da bomo zagotovo ta
               amandma verjetno soglasno podprli, ker vsaj nekoliko omejuje te prikazovalnike, bom
               poskusila pridobiti soglasje poslanskih skupin, da bi te omejitve še nekoliko
               zaostrili. Dejstvo je, da je Slovenija prepolna – verjetno beseda "strahovito" ni
               odveč in ni pretirana – strahovito prepolna različnih reklamnih panojev, ki jim
               rečemo po eni strani jumbo, po drugi strani pa mega ali kako se že imenujejo plakati,
               ki so sicer postavljeni v večji oddaljenosti od cest, zlasti avtocest. Vendar prav
               zato, ker so precej oddaljeni, takoj pritegnejo pogled in dekoncentrirajo voznika med
               vožnjo po cesti.</p>
               <p>Druga plat medalje so elektronski prikazovalniki, ki poleg tega še onesnažujejo nebo
               in povzročajo v bistvu podoben učinek kot ga povzročajo žarometi, ko vozimo eden
               nasproti drugega, in je zaradi tega zaslepitev, ki jo povzroči tak elektronski
               prikazovalnik, še toliko bolj nevarna. Menim pa, da bi bilo treba razširiti prepoved
               postavljanja reklamnih panojev, zlasti teh velikih dimenzij, ki lahko pogosto
               povzročijo dekoncentracijo voznika, manjšo pozornost voznika in s tem tudi povečanje
               možnosti prometnih nesreč, ne samo ob avtocestah, ampak tudi ob državnih cestah. Če
               samo pogledamo, kaj se dogaja v zadnjem času pred vhodi v mesta, kolikšna množica
               jumbo plakatov se pojavlja, je že postavljenih. Še nekaj bom rekla, seveda pozornost
               voznika se osredotoči na posamezna obvestila, ki v bistvu zbujajo pri vozniku na tak
               ali drugačen način zanimanje, zlasti zato, ker so oblikovana kot uganke in ga
               zagotovo toliko bolj odtegnejo od pozornosti na vožnjo. Jaz mislim, da bi bilo treba
               bistveno bolj radikalno postavljati te prepovedi. S tem bomo dosegli dva učinka. En
               zelo pomemben učinek je večja varnost v cestnem prometu. Drugi, morda na videz manj
               pomemben, je pa zagotovo bistveno bolj lepo, nemoteče in urejeno okolje okoli naših
               glavnih prometnic. Mislim, da se ne bi smeli zgledovati po državah, kot so Slovaška,
               Češka, Madžarska, kjer imajo takšno preobilje teh jumbo plakatov, da to ni več za
               verjeti. Ko greste iz Dunaja proti Bratislavi in prestopitemejo je množica plakatov
               takšna, da enostavno ne prideš več k sebi, ker je to nekaj neverjetnega. Upam, da ne
               bomo mi kaj takšnega storili in da bomo šli v redukcijo, ne pa še naprej v omogočanje
               takih motečih objektov. Hvala.</p>
            </sp>
            <sp xml:id="SDZ5-Redna-23-2010-12-16.sp23">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Brulc.</p>
            </sp>
            <sp xml:id="SDZ5-Redna-23-2010-12-16.sp24">

               <speaker>MIRKO BRULC:</speaker>

               <p>Lep pozdrav!</p>
               <p>Kolegica mi je vzela idejo o tem, da bi razpravljal o enaki zadevi. Prepričan sem, da
               so elektronski prikazovalniki zelo moteči za voznike. Tak primer imamo v Novi Gorici,
               kjer blisne reklamna tabla, ne veš ali je radar ali neka druga ovita, in ti pozornost
               preusmeri nekam drugam. Rad bi tudi povedal, da tudi prometnih znakov imamo v
               nekaterih primerih na državnih cestah toliko, da je pravi gozd. Peljite se na Goriško
               po primorski avtocesti in se spustite iz Razdrtega proti Novi Gorici pa boste videli.
               Ko pridete v bližino tunela, je 28 prometnih znakov na obeh straneh cestišča. Ponoči,
               ko to osvetliš, žarijo. Tujci naglo zavirajo, ker ne morejo registrirati, kaj vse je,
               da je tunel, da je omejitev, da je burja in ne vem, kaj vse. To je treba spremeniti.
               S tem ne prispevamo k večji varnosti in je treba te stvari zmanjšati. Ne vem tudi,
               zakaj so omejitve skozi tunele na primorski avtocesti, ampak naj bo to razprava za
               drug zakon. Prepričan sem, da je teh tabel, jumbo plakatov preveč, da neka reklama z
               lepimi ženskimi nogami, ki opozarjajo na prodajo čevljev, šoferjem, vsaj moškega
               spola, preusmeri pozornost čisto nekam drugam. In to ni dobro. Ne verjamem, da je
               zato prodaja tega izdelka toliko večja. Bodimo tukaj trezni. Mislim, da sta ta 78.
               člen in četrti amandma pravilna. Hvala.</p>
            </sp>
            <sp xml:id="SDZ5-Redna-23-2010-12-16.sp25">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Marinič.</p>
            </sp>
            <sp xml:id="SDZ5-Redna-23-2010-12-16.sp26">

               <speaker>BRANKO MARINIČ:</speaker>

               <p>Hvala za besedo.</p>
               <p>Zagotovo je adventni čas tisti, ki pripomore k še večjemu blišču, da vse žari in
               kriči od različnih barv. Ampak veste, velik oglaševalski lobi je tukaj neizprosen in
               verjetno nas kdaj pa kdaj izsiljuje tudi zato, ker potrebujemo kakšno oglaševanje v
               predvolilnih tekmah. Tukaj je treba razmisliti o vsebini tega predloga amandmaja, ki
               je po mojem mnenju preskromen. Preskromen v tem smislu, da je ta oglaševalski lobi
               zaobšel tisti del stroke, ki bi morala skrbeti za zagotavljanje varnosti na
               slovenskih cestah. Ni malo primerov in ne vem, ali ministrstvo razpolaga tudi s temi
               podatki, koliko je bilo utemeljenih in dognanih vzrokov za prometne nesreče, ki so se
               zgodile ravno zato, ker je ta blišč na teh gromozanskih ekranih povzročil pri vozniku
               nek zmanjšani koncentracijski čas ali reakcijski čas, ko bi bilo treba začeti
               ustavljati ravno zaradi vsebine, ki se pojavlja ob cesti, tik ob cesti, dobesedno te
               zadane v glavo.</p>
               <p>V celotni dosedanji obravnavi smo menili, da je treba in smo želeli posebej od
               predlagateljev, da bi dobili podzakonski akt, ker mi sprejmemo tukaj vsebino nekega
               člena določenega zakona, s katerim nam pa lahko potem s podzakonskimi akti pač nekdo
               zaobide neko vsebino, ki smo jo tukaj sprejeli. In prav tukaj spet manjka ta
               podzakonski akt, pravilnik ali navodilo ali karkoli bo izdano. Na osnovi tega
               dostikrat ne vemo, kaj se bo zgodilo. Resnično bi si želel, da bi vsebino predloga
               tega amandmaja razširili tako, kot je bilo slišati od nekaterih dosedanjih
               razpravljavcev, prav na vsebino tega 78. člena oziroma amandmaja k 78. členu. Torej,
               vsebina tega predloga je preskromna z ozirom na nek razcvet te sodobne tehnike in
               tehnologije, ko govorimo o oglaševanjih. In ko oglaševalci seštevajo, kje je največ
               vpogledov, jasno, da je to ob cestah, ki so najbolj obremenjene, se pravi, kjer je
               gostota vozil največja. Prav tukaj se razhaja stroka na tem področju, ki ugotavlja,
               kje je najbolje postaviti nek oglas, ob tem pa zanemariti bistvo, ki bi moralo biti
               prednostno upoštevano, zagotavljanje večje varnosti na slovenskih cestah. In če bomo
               pri obravnavah novonastalih zakonov dopuščali, da tu zaobidemo stroko v tem smislu,
               da je na prvem mestu treba upoštevati stroko, ki ugotavlja in nam pomaga z nekimi
               konkretnimi raziskavami za preprečevanje in zmanjševanje nesreč na slovenskih cestah,
               potem bi veljalo tukaj pri tej vsebini upoštevati stroko s področja prometa ali še
               katero drugo stroko, ne pa tistih, ki se ukvarjajo zgolj in samo z oglaševalno
               vsebino, kajti ta prinaša kar zajeten denar in tu se velikokrat pozablja na
               zagotavljanje večje varnosti na slovenskih cestah.</p>
            </sp>
            <sp xml:id="SDZ5-Redna-23-2010-12-16.sp27">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Vidim še interes za razpravo. Odpiram prijavo.</p>
               <p>Gospod Bevk, izvolite!</p>
            </sp>
            <sp xml:id="SDZ5-Redna-23-2010-12-16.sp28">

               <speaker>SAMO BEVK:</speaker>

               <p>Hvala lepa, gospod podpredsednik. Spoštovani zbor!</p>
               <p>Veliko sem se ukvarjal s problematiko svetlobnega onesnaževanja in zato podpiram ta
               amandma, da je postavljanje elektronskih prikazovalnikov ob državnih cestah
               prepovedano. Mi smo že leta 1997 v Državnem zboru dali pobudo za sprejem uredbe o
               preprečevanju svetlobnega onesnaževanja, pa je zaradi številnih lobijev ta uredba
               zagledala luč sveta šele leta 2007. Pred pred kratkim so jo razvrednotili tudi zaradi
               potreb stožiškega stadiona in mislim, da bi bilo to uredbo treba ponovno
               prevetriti.</p>
               <p>Glede adventnega časa. To ni res, da je okolje bolj obremenjeno s svetlobo, lučjo.
               Celo nasprotno, da pride novoletna razsvetljava bolj do izraza, se izklopi javna
               razsvetljava. In tako je ta, bi rekel, adventna razsvetljava bolj prijazna do okolja
               in do svetlobnega onesnaževanja. Sicer pa bi lahko tudi lokalne skupnosti več
               naredile na tem mestu. Ko sem bil župan v občini Idrija, smo leta 1995 sprejeli
               odlok, ki prepoveduje jumboplakatna mesta. Po tem vzoru se je zgledovala še občina
               Cerkno in v teh dveh občinah sploh ni jumboplakatnih mest. Krajina je bistveno bolj
               lepa, kot če bi bila s tem obremenjena.</p>
               <p>In še nekaj. Politične stranke v teh dveh občinah imajo dosti manj stroškov, ker ni
               treba lepiti teh jumbo plakatov. Mislim, da bi se lahko tudi drugje zgledovali po
               temvzoru. Hvala lepa.</p>
            </sp>
            <sp xml:id="SDZ5-Redna-23-2010-12-16.sp29">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Ziherl.</p>
            </sp>
            <sp xml:id="SDZ5-Redna-23-2010-12-16.sp30">

               <speaker>MILENKO ZIHERL:</speaker>

               <p>Hvala za besedo.</p>
               <p>Tudi mene je zmotila ta gostota prometnih znakov, ki so na naših cestiščih. Ne samo
               zato, ker imajo nek svetlobni odsev, pač pa tudi zaradi drugih razlogov, ker so
               običajno konfuzni, zavajajoči oziroma so nekakšen alibi za tisto, kar se ni zgodilo.
               Kar nekaj primerov je. Recimo, če se peljemo iz Ljubljane proti Kranju, je konec vseh
               omejitev, čez 100 metrov pa je že naselje Medno. Ja, kakšen smisel pa ima tisti
               "konec vseh omejitev", saj vemo, kaj pomeni znak za naselje, kakšna je hitrost in
               kakšna mora biti vožnja. Naslednji zavajajoči razlog, ker se lahko na dva načina
               razlaga. Recimo, pred gostilno Jelen je enako, konec vseh omejitev, marsikateri
               voznik pa pozabi, da je še vedno znotraj "table" Ljubljana. In če moraš dlje časa
               razmišljati, katera stvar velja, potem je voznik zmeden in je kot naročeno za
               prekršek. Nadalje, ko bo prišla odjuga, bodo ceste zacvetele in seveda najlepša,
               najcenejša rešitev je postaviti znake "neurejena bankina", ki jih imamo še na zalogi
               iz prejšnjega stoletja, ker se je ena in ista napaka ponavljala iz leta v leto in se
               bodo te bankine urejale, kot začarano, ravno takrat, ko se bo začela turistična
               sezona, da bomo ustvarjali dodatne kolone, ker bodo stroji za asfaltiranje na
               cesti.</p>
               <p>Glede jumbo plakatov oziroma velikih panojev pa predvsem to – lokacija. V nekaterih
               primerih moraš skoraj s polovico avtomobila zapeljati v križišče, da sploh vidiš, ali
               je križišče prevozno ali ne. In s tem, ko greš "na blef", si že izsilil nekoga in
               povzročil nevarno situacijo. Torej, ne gre toliko za število, temveč tudi za lokacijo
               in vsebino tega velikega panoja. Če je na panoju besedila za nekaj minut, bo verjetno
               za daljši čas pritegnilo pozornost voznika, kot pa če je osnovna reklama, kaj vem,
               "pojdimo v volilno kampanjo", slika kandidata stranke, pa morda ime in priimek, pa
               nič drugega. In to lahko voznik z enim pogledom razbere in ga ne zmoti. Če gre pa,
               recimo, za neko prireditev, pa je deset nastopajočih, pa datum in kje se kupijo
               karte, pa voznik nehote posveti preveč pozornosti in spravi v nevarnost sebe in druge
               udeležence v prometu. Zato bi morda res kazalo peljati se po cesti in poskušati
               misijo nemogoče. Peljati se po tem, kar zapovedujejo prometni znaki, ki so nekje
               postavljeni tako na gosto, da so komaj berljivi, torej, eden dela senco drugemu.
               Morda bi res kazalo pogledati, kaj je odveč in kaj je bolj zavajajoče, kot pa da bi
               prispevalo k redu in boljši informiranosti oziroma napotilom voznikom za varno
               vožnjo.</p>
            </sp>
            <sp xml:id="SDZ5-Redna-23-2010-12-16.sp31">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Presečnik.</p>
            </sp>
            <sp xml:id="SDZ5-Redna-23-2010-12-16.sp32">

               <speaker>JAKOB PRESEČNIK:</speaker>

               <p>Hvala lepa za besedo.</p>
               <p>78. člen in amandma k temu členu govorita o obveščanju in oglaševanju na državni
               cesti. Tu se moram strinjati s tistimi, ki to zadevo problematizirajo, zagotovo.</p>
               <p>Že prejšnji mandat sem večkrat razpravljal in postavljal vprašanje, na kakšen način
               je možno sploh dobiti dovoljenje za postavljanje megalomanskih konstrukcij, ki
               stojijo sredi njive, nekje ob avtocesti. Imamo celo primere ob cesti, po kateri se
               sam dnevno vozim, da je ta jumbo, ali kako se mu reče, ki je še večji kot jumbo, kaj
               pa vem, kako veliko je to, ne vem, 15-krat večje, saj ne znam oceniti zdajle na
               pamet. To je ogromna jeklena konstrukcija – kot nekdanji statik in gradbinec vem, kaj
               to približno pomeni – ki stoji na nekem ogromnem temelju, na nekem ogromnem
               podstavkusredi njive. Takšnih je ob naših avtocestah, manjših sicer, in ob ostalih
               državnih cestah kar nekaj. Jaz sem že prejšnji mandat spraševal, na kakšen način
               sploh dobi nekdo neko dovoljenje za postavitev takšne megalomanske konstrukcije. Po
               moje bi bilo treba tudi razmišljati v tej smeri, da se neka prostorska zakonodaja
               spremeni v tej smeri in da se ti pasovi, kjer je treba dobiti dovoljenje, to, kar je
               kolegica Pečano prej rekla, da so ti objekti, jaz bom rekel objekti, ne reklamni
               panoji, že oddaljeni in zaradi tega, ker so oddaljeni že skoraj na stotine metrov, so
               nenormalnih velikosti, da jih vidimo, da nam udarijo v glavo. Tu se strinjam z vsem
               tem in mi bi morali urediti tudi prostorsko zakonodajo in pa pravilnik, ki določa te
               pasove, kam se lahko kakšna stvar postavi, kje se ne sme kaj postavljati, saj gredo
               postavljavci izven teh pasov. Tako da jaz mislim, da je treba celoten problem rešiti.
               Mislim, da je to novo določilo četrtega odstavka 78. člena premilo.</p>
               <p>Ker sem pa spet pri besedi, bom pa spet vprašal, zakaj predstavniki Vlade ne dajo -
               ker dobro vem, da obvladajo to zadevo – zakaj ne dajo kakšne obrazložitve, kaj Vlada
               oziroma ministrstvo misli o tem amandmaju, pa še tudi o prejšnjih, da dobimo tudi
               mogoče drugi zorni kot razmišljanja o tem problemu. Ampak očitno moledujem zastonj.
               Hvala lepa.</p>
            </sp>
            <sp xml:id="SDZ5-Redna-23-2010-12-16.sp33">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Je še kakšen interes? Eno roko vidim.</p>
               <p>Gospa Pečan, izvolite.</p>
            </sp>
            <sp xml:id="SDZ5-Redna-23-2010-12-16.sp34">

               <speaker>BREDA PEČAN:</speaker>

               <p>Saj ne bi rada bila tečna, ampak vendarle. Jaz bi rada vprašala predstavnike
               ministrstva, kaj pravzaprav pomeni ta četrti odstavek v amandmaju: "Postavljanje
               elektronskih prikazovalnikov ob državnih cestah je prepovedano." O. K., ampak
               "svetlobne vitrine se lahko ob državnih cestah v naselju postavljajo zunaj vozišča
               državne ceste". Jaz sem laik in zato ne vem, kaj pomeni zunaj vozišča? Ali to pomeni,
               da je vozišče cesta plus še nekaj metrov, ali je vozišče tisto, kar je 50 metrov
               oddaljeno, ker vemo, da ni vozišče? Namreč tu je ta problem. Videla sem, da je
               ministrstvo poslalo odgovor, s katerim so seznanili tudi nas poslance, na dopis
               društva Temno nebo, kjer je cela vrsta primerov, kako ne samo svetlobni
               prikazovalniki, ampak tudi druge vrste reklamnih panojev, recimo, v Prekmurju se je
               zgodila neka prometna nesreča, kjer so se mladi potniki smrtno ponesrečili, formalno
               je bil kriv vinjen voznik, vendar pa je smrt potnikov v končni fazi povzročil trk v
               reklamni pano. Če ne bi bilo fizične ovire, bi bili verjetno danes še živi. Ali torej
               pomeni, da je ta reklamni pano, s tem, da ta ni bil osvetljen, to ni bila svetlobna
               vitrina, ampak je bil naveden reklamni pano, je bil pa tik ob cesti. In zdaj, ali je
               to vozišče ali ni vozišče? In predvsem, ali se bomo izogibali zaletavanju samo v
               svetlobne vitrine ali bomo tudi reklamne panoje umaknili tako, da bodo v varni
               oddaljenosti od cestnega roba? Potem je, recimo, primer pred vasjo Arclin, ko v temi
               popolnoma zaslepi voznika. Ali recimo primer v Slovenskih Konjicah, kjer je najprej
               pano, ne jumbo, ampak nekoliko manjši, Naši otroci, naša sreča, naša skrb in naša
               sreča, takoj za njim pa je potem en svetlobni pano, ki voznika odtegne celo od tega
               prvotnega panoja, tega, ki je dobronameren. Potem cel kup reklam, vmes pa postavljeni
               prometni znaki, med drugim tudi semafor. Koliko je pozornost voznika potem usmerjena
               na tisto, na kar bi moral dejansko biti pozoren? Recimo, pri Brezovici je ob državni
               cesti serija jumbo plakatov, ki pa so osvetljeni, ne da so odsevni, ampak so
               osvetljeni. Se pravi, da delajo konec koncev dvojno škodo. In potem naprej, v
               precejšnji oddaljenosti od avtoceste je reklama za telefoniranje z mobilnim
               telefonom, istočasno pa Dars poskrbi za to, da opozarja: Kdo pa vozi avto? – če se
               spomnite tistega panoja. Jaz ga zelo odobravam. Je sendvič, drži telefon v roki,
               volan pa drži, ne vem, njegov pes mogoče. In recimo, v Ljubljani se je nek voznik
               golfa zaletel v reklamni pano na križišču Tržaške in Jadranske ceste na popolnoma
               suhi cesti ob normalnem času, vendar pa je bila ob cesti serija jumbo plakatov.
               Vprašanje, če niso ti voznika dekoncentrirali in je enostavno zapeljal v enega od teh
               panojev. Verjetno ne zaradi sovražnih namenov, čeprav je bil sosednji pano volilni
               plakat za enega od kandidatov za župana oziroma županjo Ljubljane.</p>
               <p>Mislim, da bi se bilo vendarle treba odločiti in biti nekoliko bolj radikalen.
               Odgovor na vprašanje o tem, kaj je vozišče oziroma kaj je izven vozišča, bi pa
               vendarle rada dobila od predstavnikov ministrstva. Hvala.</p>
            </sp>
            <sp xml:id="SDZ5-Redna-23-2010-12-16.sp35">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Želi še kdo razpravljati? Ne. Potem zaključujem razpravo.</p>
               <p>V pregledu imate tudi amandma za novi 132.a člen, ki pa ga predlagatelj umika.</p>
               <p>Končali smo z razpravo o vloženih amandmajih. O teh amandmajih bomo v skladu s
               časovnim potekom seje zbora odločali danes v okviru glasovanj, pol ure po prekinjeni
               15. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title xml:id="SDZ5-Redna-23-2010-12-16.title2">11. TOČKO DNEVNEGA REDA, TO JE NA DRUGO OBRAVNAVO PREDLOGA ZAKONA O
                  PRAVILIH CESTNEGA PROMETA.</title>
               </p>
               <p>Predlog zakona je v obravnavo zboru predložila Vlada. Za dopolnilno obrazložitev
               predloga zakona dajem besedo predstavniku Vlade dr. Igorju Jakominu, državnemu
               sekretarju Ministrstva za promet.</p>
            </sp>
            <sp xml:id="SDZ5-Redna-23-2010-12-16.sp36">

               <speaker>DR. IGOR JAKOMIN:</speaker>

               <p>Hvala lepa.</p>
               <p>Področje varnosti cestnega prometa sta od leta 1968 urejala dva zakona: Zakon o
               varnosti cestnega prometa iz leta 1998 in Zakon o varnosti cestnega prometa iz leta
               2004, ki še vedno velja.</p>
               <p>Oba zakona sta v teh letih doživela nemalo sprememb. Zakon o varnosti cestnega
               prometa je bil v štirih letih noveliran trikrat. V fazi spreminjanja pete novele
               Zakona o varnosti v cestnem prometu 1 je bila skupaj z Ministrstvom za notranje
               zadeve sprejeta odločitev o delitvi zakona o varnosti cestnega prometa na štiri
               vsebinsko ločene zakone, in sicer Zakon o voznikih, Zakon o motornih vozilih, Zakon o
               cestah ter Zakon o pravilih cestnega prometa. Slednji določa prometna pravila
               ravnanja v cestnem prometu ter pooblastila in sankcije, ki jih pri izvajanju zakona
               izrekajo pristojni organi. Bistvene spremembe na področju pravil cestnega prometa so
               predvsem uravnoteženje vseh sankcij za kršitev pravil cestnega prometa, znižanje glob
               za prekrške, ki bistveno ne vplivajo na varnost cestnega prometa ter strožje
               sankcioniranje voznikov, ki so zaloteni pri storitvi prekrškov, ki so neposredno
               povezani z najhujšimi posledicami prometnih nesreč, milejši pogoj za pridrževanje
               voznikov, natančna opredelitev pristojnosti občinskega redarstva, uvedba novega
               instituta, in sicer odložitev izvršitve prenehanja veljavnosti vozniškega dovoljenja,
               ter razširitev inštituta začasnega zasega motornega vozila na druge hujše kršitve
               cestnega prometa. Hvala.</p>
            </sp>
            <sp xml:id="SDZ5-Redna-23-2010-12-16.sp37">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Predlog zakona je obravnaval Odbor za promet kot matično delovno telo. Za
               predstavitev poročila odbora dajem besedo predsedniku odbora, gospodu Janku Vebru.
            </p>
            </sp>
            <sp xml:id="SDZ5-Redna-23-2010-12-16.sp38">

               <speaker>JANKO VEBER:</speaker>

               <p>Hvala za besedo.</p>
               <p>Tudi ta zakon je odbor obravnaval na 14. seji 1. decembra letošnjega leta in tudi o
               tem zakonu je bila na zahtevo skupine poslank in poslancev zahtevana splošna razprava
               in to je tudi Državni zbor opravil in sklenil, da je predlog zakona primeren za
               nadaljnjo obravnavo. V uvodni predstavitvi zakona je sekretar v Ministrstvu za promet
               dr. Igor Jakomin povedal, da se s predloženim zakonom zasleduje temeljni cilj, to je
               povečanje varnosti vseh udeležencev cestnega prometa. Bistvene spremembe na področju
               pravil cestnega prometa so predvsem uravnoteženje vseh sankcij za kršitev pravil
               cestnega prometa. Tako se znižujejo globe za prekrške, ki bistveno ne vplivajo na
               varnost cestnega prometa, ter določa strožje sankcije voznikov, ki so zaloteni pri
               storitvi prekrškov, ki so neposredno povezani z najhujšimi posledicami prometnih
               nesreč. Nadalje se v predloženem zakonskem besedilu določa milejše pogoje za
               pridržanje voznikov, natančno opredeljuje pristojnosti občinskega redarstva, uvaja
               nov institut – to je odložitev izvršitve prenehanja veljavnosti vozniškega
               dovoljenja, določa razširitev instituta začasnega zasega motornega vozila na druge
               hujše kršitve cestnega prometa ter še druge ureditve za povečanje varnosti cestnega
               prometa.</p>
               <p>Zakonodajno-pravna služba je podala mnenje in tudi pripombe. Večina pripomb je bila
               potem tudi upoštevanih pri oblikovanju amandmajev. Glede pripomb, ki z amandmaji niso
               bile upoštevane, pa je Ministrstvo za promet na podlagi obsežnih pojasnil pojasnilo
               Zakonodajno-pravni službi in tudi ta je pozneje to sprejela kot razlago, ki jo je
               treba razumeti zlasti kot dopolnitev obrazložitve določb posameznih predlaganih
               členov. Tudi Državni svet je zakon obravnaval in ga podpira.</p>
               <p>V poslovniškem roku so bili vloženi amandmaji, in sicer s strani poslancev Janeza
               Ribiča in Jakoba Presečnika 5 amandmajev, Poslanska skupina SDS 4 amandmaje,
               poslanske skupine SD, Zares, DeSUS in LDS so vložile 57 amandmajev.</p>
               <p>Pri posameznih členih, pri obravnavi zakonov je mogoče izpostaviti nekatere dileme,
               predvsem pri 93. členu zakona je predstavnica Kolesarske zveze Slovenije odprla
               razpravo o tem, da je smotrneje omogočiti, da dva kolesarja lahko peljeta drug ob
               drugem, saj menijo, da so vozniki avtomobilov v takšnih primerih bolj previdni. No,
               odbor je o tem razpravljal, vendar rešitve, ki je bila predlagana, pozneje ni
               sprejel.</p>
               <p>Je pa bilo tudi veliko razprave s strani predstavnice Višjega sodišča v Ljubljani, ki
               je povedala, da so oddelki za prekrške višjih sodišč v Sloveniji dali predlog, da bi
               odbor sprejel amandma za nov člen, s katerim bi se v obravnavani predlog zakona
               ponovno vnesla določba glede povzročitve prometne nesreče kot kvalificirane oblike
               prekrška. Predlagatelj je pri tem navedel, da je prišlo do črtanja te določbe iz
               razloga, ker se s predloženim novim predlogom zakona poudarja teža samega prekrška in
               so zato zvišane določene sankcije, ne pa tudi posledice, ki nastanejo zaradi kršitve
               prometnega pravila, na primer prometna nesreča. Poleg tega je tudi predstavnica
               Ministrstva za promet poudarila, da je bila določba o povzročitvi prometne nesreče
               kot kvalificirane oblike prekrška črtana v okviru medresorskega usklajevanja in na
               podlagi mnenja Službe Vlade Republike Slovenije za zakonodajo.</p>
               <p>Odbor je predlagal tudi štiri svoje amandmaje in po obravnavi členov in sprejetju
               amandmajev je glasoval še o vseh členih predloga zakona skupaj in jih tudi
               sprejel.</p>
               <p>Dopolnjeni predlog zakona je danes tudi na obravnavi Državnega zbora. Hvala.</p>
            </sp>
            <sp xml:id="SDZ5-Redna-23-2010-12-16.sp39">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Ker je Državni zbor na 21. seji opravil prvo obravnavo predloga zakona, predstavitev
               stališč poslanskih skupin ni možna.</p>
               <p>Prehajamo na razpravo o členih in vloženih amandmajih, ki jo bomo opravili na podlagi
               pregleda vloženih amandmajev z dne 15. decembra 2010.</p>
               <p>Najprej dajem v razpravo 28. člen ter amandma poslanskih skupin koalicije k temu
               členu.</p>
               <p>Želi kdo razpravljati? <stage xml:id="SDZ5-Redna-23-2010-12-16.stage5">(Ne.)</stage> Potem zaključujem razpravo.</p>
               <p>V razpravo dajem 93. člen in amandma Poslanske skupine Slovenske demokratske stranke
               k temu členu.</p>
               <p>Želi kdo razpravljati? <stage xml:id="SDZ5-Redna-23-2010-12-16.stage6">(Ja.)</stage> Vidim več rok in odpiram prijavo.</p>
               <p>Gospod Presečnik, izvolite, imate besedo.</p>
            </sp>
            <sp xml:id="SDZ5-Redna-23-2010-12-16.sp40">

               <speaker>JAKOB PRESEČNIK:</speaker>

               <p>Hvala lepa za besedo.</p>
               <p>Ta člen govori o kolesarjih in kolesarskih stezah in kolesarskem prometu. Poslanska
               skupina SDS je vložila amandma za novi prvi in drugi odstavek, pa osebno mislim, res
               je, da sem ga sedaj na hitro prebral, ampak predvsem drugi, mislim, da je original
               tekst, ki ga je odbor sprejel, bistveno boljši, pa tudi ne vidim nobenega razloga, da
               bi morali tako zakomplicirati pri prvemu odstavku. Osebno mislim, da je rešitev, ki
               je v predlogu odbora, boljša, bolj enostavna, tako da ne vidim razloga, zakaj bi
               sploh ta drugi odstavek, se mi zdi, brez potrebe in je bistveno boljša rešitev v tem
               poročilu odbora. Hvala lepa.</p>
               <p>Bi pa želel spet, to že tretjič, da predstavniki Vlade pojasnijo, kaj mislijo o tem,
               razen če so se odločili, da ne bodo komentirali amandmajev. Glede na to, da sem
               včasih tudi sam sedel na tistih stolih, sem prepričan, če me spomin ne vara, da sem
               na razna vprašanja tudi odgovarjal. Hvala lepa.</p>
            </sp>
            <sp xml:id="SDZ5-Redna-23-2010-12-16.sp41">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Lah, izvolite!</p>
            </sp>
            <sp xml:id="SDZ5-Redna-23-2010-12-16.sp42">

               <speaker>ZVONKO LAH:</speaker>

               <p>Hvala lepa.</p>
               <p>V prvem odstavku želimo malo bolj obširneje opisati določene situacije, ki se
               zgodijo, ker v predlogu piše, da morajo voziti po kolesarskem pasu, po kolesarski
               stezi ali kolesarski poti. Tam pa, kjer niso označene in niso prevozne, pa sme po
               desnem robu smernega vozišča v smeri vožnje. Tam, kjer pa je odstavni pas za
               zavijanje levo, zavijanje desno, pa ni določeno. Z amandmajem želimo bolj natančno
               določiti, kje se lahko kolesarji v takem primeru vozijo.</p>
               <p>Drugi odstavek se nanaša na 94. člen, ki govori o voznikih oziroma kolesarjih z
               licenco. Na odboru je bila razprava o tem, da je kolesarjev, ki nimajo licence, ampak
               se vozijo s kolesi, ki so skoraj kot tekmovalna kolesa, na slovenskih cestah
               približno okrog 30 tisoč, kolesarjev z licenco pa bistveno manj. To so kolesarji, ki
               so aktivni kolesarji v klubih. Ta 94. člen se nanaša na treninge. Takih kolesarjev,
               ki vozijo po 40, 50 kilometrov na uro po naših cestah, je zelo veliko. In v tem
               zakonu oziroma v teh členih ni poskrbljeno za njih. Ko govorimo, da se morajo voziti
               samo po kolesarskih stezah, mislimo predvsem na kolesarje, ki se vozijo 10
               kilometrov, 15 kilometrov na uro. Tisti, ki se vozijo 40, 50 kilometrov na uro, pa so
               bolj varni na sami cesti, bolj opazni kot pa na kolesarskih stezah. Če vzamemo primer
               zavijanja osebnega avtomobila desno ko je vzporedno kolesarska steza in so neke
               ovire. Kako bo ta opazil kolesarja? Če se kolesar vozi pred njim po cesti, bo
               počakal, da pelje mimo. Če pa bo v mrtvem kotu in se bo kolesar pripeljal s 30, 40
               kilometri na uro po kolesarski stezi, je velika verjetnost, da ga ne bo opazil in bo
               prišlo do prometne nesreče. Tudi sami verjetno opažate po Ljubljani ali kjerkoli se
               vozite, po mestih, kako je pri zavijanju na desno treba paziti na kolesarje. Pešca
               opaziš, ker gre počasi, na tri, štiri metre, kolesarja, ki vozi s hitrostjo, recimo,
               30, 40 kilometrov na uro – saj redkokdaj vozijo tako hitro, lahko pa tudi –, moraš pa
               opaziti 10, 15 metrov pred zavijanjem. To je pa težko, ker je ponavadi veliko ovir,
               raznih tabel, smernih tabel ali reklam. Zato menimo, da je bistveno bolj primerno, da
               taki kolesarji vozijo po desnem robu vozišča.</p>
               <p>Dobili ste tudi predloge oziroma razmišljanja iz drugih zahodnih držav, kar je zelo
               pomembno tudi pri gradnji kolesarskih stez. Zakaj bi gradili drage kolesarske steze
               ločeno, širine meter in pol, dva metra, ko bi lahko za meter razširili to cesto ali
               pa označili kolesarski pas na cesti in bi bil promet bistveno bolj varen? Vemo,
               koliko moramo zgraditi v Sloveniji kolesarskih stez, bi jih morali zgraditi. Recimo,
               primer, kolesarske steze na Dolenjskem, kjer naj bi sedanjo hitro cesto zožili in
               naredili dvosmerno kolesarsko stezo. Zamislite si, da 9 metrov široko cesto zožimo za
               2 metra, naredimo dvometrsko kolesarsko stezo ali pa trimetrsko na cesti, po klancu,
               kjer se kolesar vozi 50 kilometrov ali pa več na uro v dolino in sreča kolesarja na
               stezi, ki je široka, recimo, 3 metre, ki komaj vozi v hrib. Ti kolesarji bi
               potrebovali še kaj drugega, ne le čelado na glavi, ker lahko pride do nesreče.
               Bistveno bolj varno je, da vozita kolesarja vsak po svoji strani ceste, eden v hrib,
               drugi v dolino. Poleg tega ni treba graditi ograje med cesto in ni treba nobenega
               večjega gradbenega posega. To bi bistveno pocenilo in povečalo varnost.</p>
               <p>Glede kolesarjev v 94. členu tudi piše, da se smeta v organiziranih skupinah voziti
               najmanj dva para, štirje ali več in da mora biti v spremstvu vozilo z rdečo lučjo.
               Kako naj gresta potem na trening na cesto dva, ki ne smeta vzporedno voziti? Pravi,
               takrat, ko se menjavata v tempu, morata voziti določen čas vzporedno, ko eden
               prehiteva drugega. In v tem primeru sta v prekršku. Če vozijo štirje ali pa trije, je
               enako.</p>
               <p>Imeli smo primer, ki je bil tudi v medijih, kako so policisti kaznovali kolesarje na
               "litijski rundi", kot pravijo, ki vozijo že 30 let vsako sredo ob štirih, pa ni bilo
               nobenega problema. Zdaj pa so jih 27 kaznovali zaradi oviranja prometa in to vsakega
               posebej, ne vseh skupaj z eno kaznijo. Menimo, da moramo v tem zakonu iti toliko
               naprej in tudi kolesarje, ki se vozijo v skupinah brez licence, ali so to bivši
               kolesarjiali so tisti, ki nimajo kluba, pa trenirajo praktično sami, da lahko vozijo
               po teh cestah in tudi trenirajo. Za te v tem zakonu ni poskrbljeno. S tem amandmajem
               drugega odstavka bi omogočili, da se tudi ti kolesarji vozijo po teh cestah in da
               lahko trenirajo tudi tisti, ki nimajo licenc. Mislimo pa tudi, da bi lahko
               zakonodajalec ali tisti, ki so zakon predlagali, tudi razmislili o tem, da bo zakon
               pripravljen tako, da se bodo te poti za kolesarje v bodoče lahko čim bolj varno in
               čim ceneje tudi omogočile. S tem zakonom, če bodo projektanti načrtovali kolesarske
               poti, pač, bodo tako kot do sedaj za tiste kolesarje, ki se vozijo praktično po
               mestih s hitrostjo 10 do 20 kilometrov na uro s košaro, ko gredo v trgovino ali v
               službo od doma. Za tiste kolesarje, ki se vozijo na dan po 50 kilometrov po cestah pa
               v tem zakonu ni poskrbljeno. In to želimo s tem amandmajem. Hvala.</p>
            </sp>
            <sp xml:id="SDZ5-Redna-23-2010-12-16.sp43">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Jakomin, izvolite!</p>
            </sp>
            <sp xml:id="SDZ5-Redna-23-2010-12-16.sp44">

               <speaker>DR. IGOR JAKOMIN:</speaker>

               <p>Hvala lepa.</p>
               <p>Predlog 93. člena zakona določa, da se vozniki koles morajo voziti po kolesarskem
               pasu, kolesarski stezi ali kolesarski poti. Ker navedenih površin oziroma so le-te
               neprevozne, pa kolesarji smejo voziti ob desnem robu smernega vozišča v smeri
               vožnje.</p>
               <p>V 47. členu navedenega pravilnika so opredeljeni tudi pogoji in zahteve za gradnjo
               površin za kolesarje. Določeno je, da posebne površine za kolesarje niso potrebne na
               cestah, kjer je povprečni letni, dnevni promet do 1.500 vozil na dan. Na teh cestah
               se torej kolesarji lahko vozijo ob desnem robu samega vozišča v smeri vožnje. Pri
               povprečnem letno dnevnem prometu med 2.500 in 7.000 vozil na dan in pri kolesarskem
               prometu več kot 20 kolesarjev na uro je potrebno označen kolesarski pas, ki je
               zarisan na istem višinskem nivoju kot vozišče. Pri povprečnem letnem dnevnem prometu
               nad 7 tisoč 500 vozil na dan in pri kolesarskem prometu več kot 20 kolesarjev na uro
               pa je potrebno višinsko ločena kolesarska steza. Določeno je tudi, da je kolesarska
               pot površina najvišjega nivoja uslug in poteka neodvisno od ostale cestne mreže,
               namenjene izključno kolesarjem.</p>
               <p>Iz navedenih dveh razlogov, žal, predlaganega amandmaja ne moremo podpreti.</p>
               <p>Bi pa še dodal eno stvar, in sicer da v letu 2011 bomo varnost kolesarjev uvrstili
               med prioritete skupaj s hitrostjo, alkoholom, varnostjo motoristov in ostalimi. Poleg
               tega bomo pa v naslednjem letu tudi posodobili tehnične specifikacije za
               projektiranje kolesarskih poti in kolesarskih stez. Hvala.</p>
            </sp>
            <sp xml:id="SDZ5-Redna-23-2010-12-16.sp45">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Želi še kdo razpravljati o tem členu? Odpiram prijavo.</p>
               <p>Gospa Pečan, izvolite.</p>
            </sp>
            <sp xml:id="SDZ5-Redna-23-2010-12-16.sp46">

               <speaker>BREDA PEČAN:</speaker>

               <p>Hvala za besedo, gospod podpredsednik.</p>
               <p>Ne vem, kako to, da sem zmeraj jaz prva izmed nas <stage xml:id="SDZ5-Redna-23-2010-12-16.stage7">/ smeh/</stage>, ampak dobro. Moram reči,
               da se mi zdi in morda ministrstvo meni, da so razlogi, da ne bi tako podrobno
               naštevali teh možnosti kolesarjev za vožnjo po cesti in kolesarskem pasu in tako
               naprej. Meni se zdi ta amandma dober. Mislim, da ne bo nič narobe, če ga bom podprla.
               Naj jasno povem, da se ne odločamo o amandmajih zaradi predlagateljev, ampak zaradi
               vsebine. In drugo, kar je, pa razmišljam o tem, kar sem posebej vprašala, namreč tu
               lepo piše v tem členu, da mora imeti kolesar med vožnjo v temi, v večernih in nočnih
               urah, svetilko spredaj in rdečo luč zadaj, opozorilno. Vendar, ko se vozim s kolesom
               ali pa ko se vozim z avtomobilom, pogosto srečujem kolesarje, ki nosijo odsevne
               telovnike, tiste telovnike, kot jih moramo imeti v avtomobilu vozniki za primer, da
               se nam karkoli zgodi na cesti in potem hodimo okoli avtomobila ob cesti in smo zaradi
               tega bolj varni, če nadenemo telovnik kot pa če v kakšni temni obleki hodimo po robu
               ceste. Isto velja za kolesarja. Vedno več in več kolesarjev samoiniciativno oblači te
               telovnike, zlasti kolesarji, ki vozijo rekreativno. To je zanimivo. Kljub temu da je
               kolesar, ki vozi rekreativno, ker je bolj sklonjen nad krmilom kolesa, morda manj
               viden, vendar pa je kljub temu precejšnja površina vseeno odseva. Jaz mislim, da ne
               bi bilo slabo, če bi v tretjem branju v tem členu, če bo amandma sprejet, vendarle
               vključili tudi obvezo kolesarjev, da ne glede na to, ali vozijo v mestu ali vozijo v
               primestju, ali vozijo zaradi vožnje na delo in z dela ali zato, ker se rekreirajo, da
               imajo ali oblečen odsevni telovnik ali kakršnokoli drugo oblačilo, ki odseva v
               svetlobi, da zagotovijo svojo lastno varnost. Jaz mislim, da to določilo ne bi
               zbudilo odpora zlasti rekreativnih kolesarjev, ker se tako ali tako se že sami
               odločajo za to. Strošek za nakup odsevnega telovnika je zelo majhen. Tisti, ki pa
               imajo kolesarsko športno opremo, obleko, tisti pa kupijo opremo, ki ima odsevnike,
               jaz vsaj imam takšno opremo. Tako da že zdaj lahko rečem, da sem v temi ne samo
               zaradi utripajoče lučke na zadnjem kolesu, ampak tudi zaradi odsevnih trakov na
               majici dovolj vidna ob siceršnjih mojih dimenzijah. In mislim, da bi bilo koristno
               amandma sprejeti in ga potem še dopolniti s tem določilom, če se bodo kolegi in
               kolegice s tem strinjali. Hvala.</p>
            </sp>
            <sp xml:id="SDZ5-Redna-23-2010-12-16.sp47">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Presečnik.</p>
            </sp>
            <sp xml:id="SDZ5-Redna-23-2010-12-16.sp48">

               <speaker>JAKOB PRESEČNIK:</speaker>

               <p>Ja, saj sem že prej razpravljal o tem amandmaju, ampak najprej se zahvaljujem
               državnemu sekretarju za pojasnilo oziroma za mnenje. Moram reči, da se strinjam z
               njim. To je zagotovo pravi način dela, ta diskusija v eno in v drugo smer.</p>
               <p>Kar se tiče amandmaja jaz mislim, da je prvi del oziroma prvi odstavek nepotreben.
               Sploh se pa ne strinjam, z vsem spoštovanjem, s kolegom Lahom, z njegovo
               obrazložitvijo tega prvega odstavka. S tem se pa sploh ne strinjam, če sem ga prav
               razumel, kar je govoril.</p>
               <p>Glede drugega odstavka pa moram reči, da ga ne razumem. Če ga prav razumem, če je
               napisano tako, kot ga jaz razumem, potem jaz ne vem, kaj zdaj to pomeni, "vozniki
               kolesi morajo voziti drug za drugim in če širina poti to omogoča". Kaj? Ali v
               nasprotnem primeru pa ne smejo voziti? Jaz ne vem točno, kaj se s tem misli. Jaz
               razumem, da tudi marsičesa ne razumem pa da rečem tudi marsikatero neumnost, ampak v
               tem primeru tega enostavno ne razumem, ker se mi zdi dikcija "vozniki koles morajo
               voziti drug za drugim, razen na kolesarski poti, kjer smeta voziti dva vzporedno, če
               širina poti to omogoča". Ali je to problem? Ta drugi odstavek je pa zame sploh
               nerazumljiv in ga kot takega ne morem podpreti. Hvala lepa.</p>
            </sp>
            <sp xml:id="SDZ5-Redna-23-2010-12-16.sp49">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Je še želja za razpravo?</p>
               <p>Gospod Lah, izvolite.</p>
            </sp>
            <sp xml:id="SDZ5-Redna-23-2010-12-16.sp50">

               <speaker>ZVONKO LAH:</speaker>

               <p>Ne vem, kako ne razumete tega drugega odstavka. Gre za to, da se kolesarji lahko
               vozijo tudi po cestah, kjer ni kolesarske steze, dva vzporedno, če cesta to omogoča.
               Če je cesta tako ozka, da tudi nasproti vozeče vozilo ne more iti varno mimo, potem
               se ne bosta vozila. Če je široka, kot je rekel državni sekretar, tam, kjer ni veliko
               motornih vozil, kjer jih je pod 2 tisoč na dan in je cesta dovolj široka, zakaj bi se
               morala tam kolesarja voziti drug za drugim, ker ta zakon ne omogoča, da bi se dva
               vozila vzporedno?</p>
               <p>Problem je, da ne rešujemo tega problema s 94. členom, kjer je možno, da se vozijo v
               skupinah ali vzporedno dva, samo tisti, ki imajo licenco. Teh kolesarjev z licenco je
               zelo malo v Sloveniji. To so seveda tisti, ki so aktivni v naših klubih, in tisti, ki
               so v tujih klubih in trenirajo doma. Imamo pa na cestah 30 tisoč kolesarjev, ki se
               vozijo ne ravno samo rekreativno, ne vem, 20, 30 kilometrov na uro, ampak praktično
               trenirajo. Ti kolesarji se ne smejo voziti po dva vzporedno, razen če imajo v
               skupinah več kot dva para in imajo spremstvo spredaj ali zadaj z rdečo lučjo. Dva
               kolesarja, ki nimata licence, ne smeta iti na cesto in se voziti vzporedno, ker
               morajo biti več kot štirje. Se pravi, dva ne smeta iti na trening, gre lahko samo
               eden oziroma niti trije, morata biti dva para, več kot štirje. Zato tega ne rešujemo.
               Teh kolesarjev je čedalje več. V 94. členu piše samo, "kolesarji z licenco, ki se
               pripravljajo, trenirajo za tekmovanja". Mislim, da ni treba, da to piše. "Kolesarska
               zveza Slovenije in ustrezne druge mednarodne kolesarske organizacije, za nastope na
               organiziranih kolesarskih tekmovanjih, pri izvedbi treninga." Mislim, da ni treba, da
               to piše. Ker ni pomembno, ali je kolesar član kluba ali se pripravlja za neke
               kolesarske dirke. Bistvo je kolesar, ki se vozi toliko in toliko na uro, mora imeti
               možnost, da tudi trenira, čeprav nima licence. S tem zakonom tega ne omogočamo. Imamo
               vrhunske kolesarje, ki so v tujih klubih, pa nimajo več pogodbe, nimajo več licence
               eno leto, naslednje leto bodo pa zopet imeli licenco in bodo tekmovali v tujih
               klubih. Kako naj ta kolesar trenira v tistem času? Dobiti mora še tri in spremstvo,
               da lahko trenira. Kako naj kolesarji trenirajo po kolesarskih stezah, povejte mi, ki
               so v glavnem po mestih? Ne morejo. Na maratonu Franja jih imamo, koliko? Tisoč
               kolesarjev, ki niso tisti, ki gredo v trgovino ali v službo s sponko na hlačah. Za te
               ni poskrbljeno.</p>
               <p>Kar se tiče programov izgradnje teh kolesarskih poti, da morajo biti ločene nivojsko.
               Poglejmo načrt razvojnih programov in denar – kdaj bomo zgradili za te kolesarje.
               Kolesarjev imamo na cesti na tisoče vsak dan. Nikoli ne bomo naredili tega, ampak
               treba je poskrbeti za njih tudi do takrat, da se bodo varno vozili in vozili tako, da
               bodo zakonito vozili. Razen če nočemo vseh te kaznovati. Tudi 40 ali 30 let se je
               vozilo vsako sredo po 30, 40 kolesarjev brez problema, vozili so 30, 50, 60
               kilometrov. Morali so paziti čez naselje, da ne bi vozili prehitro, da ne bodo
               ovirali prometa. In potem so naredili racijo, kot da lovijo mamilarsko navezo. In
               vsakega kaznovali, mislim, da s 170 evri globe. V tujini se smejejo našim predpisom
               in takšnim pogojem. Tisti, ki se v tujini vozijo s kolesom, pravijo, da so prišli do
               določenih novih spoznanj, ker je kolesarjev čedalje več in hočejo za te kolesarje
               narediti čim bolj varne ceste in tako sprejete predpise, da se bodo lahko varno in
               nemoteno vozili.</p>
               <p>Zato je ta amandma, mogoče je ta odstavek prekratek, ampak to omogoča.Hvala.</p>
            </sp>
            <sp xml:id="SDZ5-Redna-23-2010-12-16.sp51">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Vidim še eno roko.</p>
               <p>Gospod Anderlič izvolite.</p>
            </sp>
            <sp xml:id="SDZ5-Redna-23-2010-12-16.sp52">

               <speaker>ANTON ANDERLIČ:</speaker>

               <p>Moram reči, da ne gre podpreti tega amandmaja, predvsem ne druge točke. Tukaj gre
               vendarle zato, da govorimo o kolesarskih poteh. Ne govorimo o cestah, ne govorimo o
               poligonih za treninge, ne govorimo o cestah, kjer kdo trenira. In tako, kot je
               zapisano, je povsem jasno, "vozniki koles morajo voziti drug za drugim, razen na
               kolesarski poti," – to pa ni cesta kar tako, ampak je kolesarska pot, ki je označena,
               ki je urejena in tako naprej – "kjer smeta voziti dva vzporedno, če širina poti to
               omogoča". To je povsem jasno. v primerjavi s tem, kar piše v amandmaju: "Vozniki
               koles morajo voziti drug za drugim, razen če ne ovirajo ostalega prometa in če širina
               poti to omogoča." Saj po poteh ne vozijo drugi, ne gre drug promet. Po kolesarskih
               poteh ne gre drug promet kot promet s kolesi. Kateri drug pa naj bi oviral? Trdno sem
               prepričan, da je potem v 94. členu poskrbljeno za tiste, ki trenirajo, ki imajo
               licence in tako naprej. In tisti tuji kolesarji – oba poznava te stvari –, ti ljudje
               ne trenirajo v skupinah, ampak trenirajo posamezno in se vozijo, resda se vozijo
               hitreje kot običajni kolesarji in se vozijo vsepovsod, od kolesarskih poti do cest,
               kjer je to dovoljeno, stranskih poti in tako naprej. Jaz bi vendarle tukaj rad
               razumel to ureditev na način, da velja tako za kolesarje kot ostale udeležence v
               prometu nek red, ki je predpisan posebej za tiste, ki so udeleženci, enkrat smo pešci
               udeleženci, drugič kolesarji, tretjič motoristi, četrtič avtomobilisti in tako
               naprej. In v tem primeru gre za to, da je prav, mi smo konec koncev imeli sredi
               Ljubljane pred enim letom ali manj primer smrtne žrtve kolesarja za Bežigradom pri
               bencinski črpalki, ne vem, katera je tista od AMZS proti obvoznici, kjer je prišlo na
               kolesarski stezi do očitnega prehitevanja, prerivanja in tako naprej, in je eden, ne
               vem, kakšen je bil vzrok, kdo je koga zrinil ali kakorkoli, ampak kolesar, mislim, da
               je bil celo novinar, je tam umrl sredi belega dne, med, bom rekel, množico ljudi. In
               to tukaj ravno predpisuje, da se mora tudi po teh poteh voziti en za drugim in tako
               naprej, ne pa da se prehiteva. Ker, seveda, kako pa boste kontrolirali to, "razen, če
               ne ovirajo ostalega prometa". Kako se to določi? Kdo bo to presojal? Šele potem, ko
               bodo ugotavljali posledice kakšnih nesreč, bodo ugotavljali, kdo je oviral in tako
               naprej. Vnaprej predpisati, kako se peljati, da ne bo oviral, je najbrž edino mogoče
               na način, da se morajo voziti drug za drugim. Če pa je, recimo, kolesarska pot široka
               več metrov, takrat se seveda lahko peljeta tudi vzporedno. O tem ni nobenega dvoma.
               In jaz res ne bi v tem primeru mešal cest in daljinskih poti s kolesarskimi potmi,
               kot jih naj bi ta 2. točka v 93. členu regulirala.</p>
               <p>Program izgradnje kolesarskih stez v Sloveniji. Mislim, da ga ima Ministrstvo za
               promet. tudi ko gre za črpanje evropskih sredstev in podobne zadeve, je pri
               Ministrstvu za regionalni razvoj in lokalno samoupravo velik program, velik poudarek.
               Tudi če greste po Sloveniji, je veliko območij, kjer se kolesarske steze že dobro
               uveljavljajo, so zgrajene in tudi uporabljajo se. Pa tudi drugod so načrti, vsaj jaz
               jih poznam kar nekaj, predvsem okrog turističnih krajev. Na primer, včeraj sem bil na
               območju okoli Rogaške, kjer so turistični centri in kjer se ljudje več vozijo. Vendar
               zopet, eno je tisto, kar smo mi kot kolesarji, kot rekreativci, kot tisti, ki se
               vozimo v službo ali za rekreacijo, kakorkoli že, drugo pa so ti, ki imajo licence, in
               zanje je, se mi zdi, urejeno v 94. členu. Posamezniki, ki pa nimajo licence in so
               profesionalci, se pa običajno ne vozijo v skupinah, se ne vozijo na način, kot je
               bilo tu razloženo. In mislim, če je 1. točka nekako bolje razložena, da 2. točka v
               tem amandmaju pravzaprav dela predpis bolj nejasen in manj učinkovit za eventualno
               kontrolo.</p>
            </sp>
            <sp xml:id="SDZ5-Redna-23-2010-12-16.sp53">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Lah, izvolite.</p>
            </sp>
            <sp xml:id="SDZ5-Redna-23-2010-12-16.sp54">

               <speaker>ZVONKO LAH:</speaker>

               <p>Gospod Anderlič, tukaj ni napisano "kolesarska pot", ker daljinske kolesarske poti
               potekajo tudi po regionalnih državnih cestah, pa se reče "daljinska kolesarska pot",
               pa ni zgrajena. Ti kolesarji se vozijo po državnih cestah, drugega ali tretjega reda.
               Gre za pot. Ali pa razumemo kot "poljsko" pot, lahko je tudi poljska pot. Vozijo se
               kolesarji. Hočem pa reči, da je to v povezavi s 94. členom, kjer je v prvem odstavku
               napisano, da je točno za določene kolesarje, ki jih je zelo malo. Na cesti je pa
               veliko kolesarjev, ki mogoče z ravno tako hitrostjo vozijo v skupinah, ali pa tako
               dobri kolesarji kot ti, ki so napisani v tem prvem odstavku. V prvem odstavku tudi
               piše, da ne smejo voziti vzporedno ponoči. Ti kolesarji se nikoli ne vozijo ponoči,
               vsak vožnjo konča, preden pade mrak. Nisem še videl kolesarja z licenco z lučjo
               spredaj in zadaj. Vsi pa nosijo čelade. Ti dobro vedo, kdaj je treba trening
               končati.</p>
               <p>Mislim, da je treba ta 94. člen do tretje obravnave bistveno spremeniti ali pa dodati
               še kaj temu našemu drugemu odstavku 93. člena, da bodo stvari bolj jasne. Govorim o
               tem, da je treba tem kolesarjem omogočiti, da se lahko vozijo na tak ali drugačen
               način. Ali v 94. členu popraviti prvi odstavek ali pa dopolniti ta amandma. Mislim,
               da bi v tem drugem branju lahko ta amandma podprli, do tretjega branja pa bi
               predlagatelj zakona poskušal to zadevo rešiti, ker smo dobili ravno od takih
               kolesarjev pripombo, da v tem zakonu njihova vožnja ni rešena. Hvala.</p>
            </sp>
            <sp xml:id="SDZ5-Redna-23-2010-12-16.sp55">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>K besedi se je javil gospod Anderlič.</p>
            </sp>
            <sp xml:id="SDZ5-Redna-23-2010-12-16.sp56">

               <speaker>ANTON ANDERLIČ:</speaker>

               <p>Jaz res ne bi rad videl, da bi kdo mislil, da se te profesionalne ali te voznike s
               kolesi z licencami tretira drugače, kot se jih je do zdaj. Mislim, da je to prav. To,
               da se pa rekreativci tretirajo na enak način, kot se ti z licencami in profesionalci,
               se mi pa zdi, da bi bilo pretirano. In zato morajo biti za vse te stvari urejeni
               splošni predpisi, kajti danes sem jaz kolesar, jutri ste vi, pojutrišnjem je nek
               tretji in tako naprej, tako kot se tudi sicer s temi stvarmi dogaja v življenju. 94.
               člena sploh ne moremo popravljati v tretji obravnavi, ker je zaprt, če prav razumem
               iz tega pregleda oziroma iz poročila, ki smo ga dobili. Zato ne vem, jaz ne morem
               tega amandmaja podpreti, čeprav 1. točko najbrž bi brez 2., če bi bila popravljena.
               Kajti tako kot je zapisan osnovni tekst, se mi zdi, da je zadel tisto, kar je bistven
               problem. Oni morajo voziti drug za drugim. Kot sem že prej primer povedal, ne vem,
               ali se je tisti primer zgodil, ker sta po tej stezi peljala dva. In veste v čem je
               največji problem? To, da se vozijo vzporedno, pa se pogovarjajo, pa se kibicajo, pa
               podobno in spregledajo marsikaj. To je problem pri kolesarjih. Tudi ko greste čez
               prehod za pešce, boste videli, kako so zanimive situacije, ko pridejo kolesarji
               skupaj s pešci ali pa z avtomobilom v križiščih in podobno, tam kjer te steze so
               urejene in tako naprej. Za to mora, po mojem trdnem prepričanju, mora biti to urejeno
               na način, da morajo voziti drug za drugim – ker ne vem, kako se naj presoja to –,
               razen če ne ovirajo drugega, saj ga ne smejo ovirati. V nobenem primeru ne sme do
               tega priti, da drugega ovirajo.</p>
               <p>Če razumem 1. točko kot tisto, ki jo je mogoče podpreti, mi 2. ni blizu in je ne bom
               podprl.</p>
            </sp>
            <sp xml:id="SDZ5-Redna-23-2010-12-16.sp57">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Še kdo o tem členu?</p>
               <p>Gospa Pečan, izvolite.</p>
            </sp>
            <sp xml:id="SDZ5-Redna-23-2010-12-16.sp58">

               <speaker>BREDA PEČAN:</speaker>

               <p>Jaz moram reči, da se načeloma s kolegom Anderličem strinjam. Vendar pa, če želimo ta
               člen, ki govori o splošnih kolesarjih in ne od tistih, ki so specialisti, potem bi
               bilo prav, da amandma sprejmemo, da ga v tretjem branju popravimo tako, da črtamo to
               spremembo drugega odstavka tega člena, da pa deveti odstavek dopolnimo z mojim
               predlogom, če se bo dalo. Mislim, da bi se lahko dogovorili, da enkrat za spremembo
               skupaj vložimo tak amandma v tretjem branju, da bi v devetem odstavku dodali, da
               morajo kolesarji ponoči razen odsevne luči – tukaj moram mimogrede reči to, da
               kolesarji, ki imajo kolesarske čevlje in pedale na zaklep, kolikor jaz vem, nimajo
               odsevnikov na pedalih. Tukaj je pa obveznost imeti odsevnik na pedalih, kar je
               vprašljivo. Jaz moram sicer prav pogledati, ali so na kolesu mojega sina odsevniki na
               teh pedalih ali ne. Se pravi, tukaj smo spet naredili eno napako ali pa mora
               proizvajalec nekaj narediti. Jaz mislim, da je bistveno bolj pomembno, da je telo
               kolesarja dobro vidno in da je tista rdeča luč, svetleča luč, in odsevna luč in luč
               spredaj, čeprav, tako med nami iskreno povedano, te sprednje luči niso žarometi in
               prav eno figo boljše vidiš zaradi tega, se pravi, kadar voziš po zelo temni poti
               sredi noči, ti tista luč ne pokaže kaj dosti in je zato bolje stopiti s kolesa in iti
               peš. Ampak, dobro, to je samo mimogrede. Tako, da jaz ne zaradi tega, ker menim, da
               je to idealen amandma, ampak zaradi tega, da si odpremo pot in da v tretjem branju
               dopolnimo tudi s predlogom, če se boste strinjali, da bi zavezali kolesarje, da se
               bolj varno prevažajo tudi z odsevnimi telovniki ali odsevniki na oblačilu, ki ga
               imajo. S to varianto ni nič narobe, oboje je možno in s tem zagotovimo večjo varnost
               kolesarjem.</p>
               <p>Mimogrede pa to, ko se kolesar vozi po Ljubljani, je sicer res, da imamo kup norcev
               med kolesarji, ampak imamo tudi norce med vozniki. Osebno sem doživela, da me je
               podrl voznik, ki je imel sicer odprto desno zavijanje s Celovške na Tivolsko, jaz sem
               pa imela zeleno luč za kolesarje in takrat še za pešce preko Celovške. In me je
               gladko na tem podrl in izginil. Torej, take voznike imamo v Ljubljani, tako da se da
               marsikaj reči okoli tega.</p>
            </sp>
            <sp xml:id="SDZ5-Redna-23-2010-12-16.sp59">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>Želi še kdo razpravljati? <stage xml:id="SDZ5-Redna-23-2010-12-16.stage8">(Ne.)</stage> Potem prehajamo na razpravo o 103. členu in amandmaju
               poslanskih skupin koalicije k temu členu. Želi kdo razpravljati? Ne vidim rok.
               <stage xml:id="SDZ5-Redna-23-2010-12-16.stage9">(Nihče.)</stage> Zaključujem razpravo in prehajamo na razpravo...</p>
               <p>Gospod Brulc, dobro je, izvolite, gremo nazaj na 103. člen.</p>
            </sp>
            <sp xml:id="SDZ5-Redna-23-2010-12-16.sp60">

               <speaker>MIRKO BRULC:</speaker>

               <p>Res se opravičujem, ampak samo eno opozorilo bi rad, če velja to opozorilo. 27. člen
               in 98. člen sta v neskladju oziroma vmes je 6-mesečna praznina, ki bi avtošolam
               povzročala veliko težav. Gre za to, da 97. člen pravi, da se podzakonski akti,
               določeni s tem zakonom, izdajo najkasneje v 6 mesecih, 98. člen, pa pravi, da z dnem
               uveljavitve tega zakona, o katerem govorimo, preneha veljati Zakon o varnosti v
               cestnem prometu. Če je res, da je potem tukaj 6 mesecev praznega prostora, lahko to
               povzroč – boste pogledali za tretje branje.</p>
               <p>Še eno vprašanje imam. Gre za 36. člen, ki govori o veljavnosti dovoljenja učiteljem
               vožnje in tako dalje. Tam je 4. točka tega člena, ki govori, "če ima več kot 5
               kazenskih točk, se mu odvzame licenca" itd. To 4. točko predlagajo prav avtošole, da
               bi se črtala oziroma naj potem to velja tudi za člane izpitnih komisij, prometne
               inšpektorje in druge. To je zelo huda sankcija, se pravi 5 kazenskih točk in izgubi
               možnost poučevanja v avtošoli.</p>
               <p>Opravičujem se za ta zamik, ampak sedaj so me opozorili. Hvala, gospod
               podpredsednik.</p>
            </sp>
            <sp xml:id="SDZ5-Redna-23-2010-12-16.sp61">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Jakomin, želite besedo?</p>
               <p>Izvolite.</p>
            </sp>
            <sp xml:id="SDZ5-Redna-23-2010-12-16.sp62">

               <speaker>DR. IGOR JAKOMIN:</speaker>

               <p>Najlepša hvala, ampak to, kar ste sedaj omenili, se nanaša na naslednji zakon, Zakon
               o voznikih. To ni zakon, ki ga zdaj obravnavamo.</p>
            </sp>
            <sp xml:id="SDZ5-Redna-23-2010-12-16.sp63">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Odpiram razpravo o 114. členu in amandmaju Poslanske skupine SDS k temu členu.</p>
               <p>Gospod Lah, izvolite.</p>
            </sp>
            <sp xml:id="SDZ5-Redna-23-2010-12-16.sp64">

               <speaker>ZVONKO LAH:</speaker>

               <p>S tem amandmajem samo želimo, da se izloči kazen iz 32. člena, da se prične
               uporabljati šele 1. julija 2012, ker menimo, da so sedanje kazni dosti visoke.
               Počakajmo, da vidimo, kakšen bo učinek teh kazni in naj šele potem s 1. julijem 2013
               začne veljati določilo 32. člena.</p>
            </sp>
            <sp xml:id="SDZ5-Redna-23-2010-12-16.sp65">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Še kdo? Ja.</p>
               <p>Gospod  Györek ,
               izvolite.</p>
            </sp>
            <sp xml:id="SDZ5-Redna-23-2010-12-16.sp66">
               <speaker>MIRAN GYÖREK:</speaker>
               <p>Hvala za besedo, gospod podpredsednik.</p>
               <p>Tudi sam osebno podpiram ta amandma k 114. členu, da bi se naj besedilo dopolnilo,
               razen določb 32. člena, ki se uporabljajo do 1 julija 2013. V obrazložitvi so
               utemeljeno navedli zakaj. Bi pa jaz to obrazložitev tudi želel dopolniti s svojega
               stališča. Gre predvsem gledati zadevo v povezavi s členi 45., 46., 47., 48., ki
               govorijo o omejitvah hitrosti. Zakaj? V Sloveniji je zadnja leta praksa, da se pod,
               kaj jaz vem, željo po znižanju prometnih nezgod, po manjšem številu smrtnih žrtev,
               zatekamo edino k povišanju glob in takšnim sankcijam, ki pa so na nek način sicer
               najenostavnejši način, ampak ne razmišljamo o stranskih učinkih, o posledicah, ki bi
               jih ob tej priložnosti želel tudi omeniti. Poglejte, obstaja še vrsta drugih
               alternativnih ukrepov, kot navajajo v obrazložitvi, ki bi lahko dosegli morda iste
               učinke, iste rezultate z manj negativnimi posledicami, ki jih prinaša takšno
               drastično povečanje glob. Me zanima, če je predlagatelj morda razmišljal v tej smeri,
               da naredijo kakšne primerjalne študije, kakšne analize, ne samo alternativnih
               ukrepov, ampak tudi primerjalne analize s stanjem v tujini. Kajti ne morem verjeti,
               kakšne razlike so to. Primerjava, recimo, dohodkovne sposobnostjo povprečnega
               Slovenca z povprečnim tujcem, recimo, v Avstriji, Italiji ali Švici, ne zdrži takšnih
               višin glob, kot jih imamo v Sloveniji. Po nekih ocenah so te od tri do sedemkrat
               višje kot v tujini. Naj navedem praktičen primer, recimo, za prekoračitev hitrosti od
               deset do dvajset kilometrov v naselju. V Avstriji plačate 21 evrov. Pri nas se mi
               zdi, da 46. člen določa 100 evrov. Ampak to je samo en primer. So še bolj drastične
               razlike.</p>
               <p>In kaj je tisto, zakaj sploh želim izraziti svoje stališče k temu amandmaju? To so
               socialne posledice. Poglejte, predlagatelj, verjetno, predpostavljam, ni izdelal
               kakšnih analiz, kakšno je trenutno stanje po zadnjem povišanju glob za tovrstne
               prekrške. Bojim se, da bo v kratkem zopet nastalo ozko grlo pri sodnikih za prekrške,
               ko ne bodo mogli obdelati vseh teh postopkov, teh kazni in da se bo zgodilo tako, kot
               se je pri nastopu prejšnje vlade, ko se je moralo zateči k aboliciji pa reševanju
               tovrstnih zadev. Številne Socialne stiske v družinah so med drugim tudi zaradi
               previsokih glob. Si lahko predstavljate družino, ki prejema nekaj sto evrov na mesec,
               in se zgodi, da je član družine - šofer enkrat kaznovan s tisoč, tisoč 200 evri za
               prekršek, ki se lahko zgodi vsakemu smrtniku, da prekorači hitrost trideset
               kilometrov tam, kjer je z znaki dovoljeno, recimo, v naselju petdeset ali šestdeset.
               Mislim, kdo so v bistvu potem žrtve tega prekrška? V glavnem družine, to so otroci,
               ki nimajo denarja niti za malico v šoli, ki nimajo denarja za kakšne počitnice, niti
               za obleke in pač zaradi ene nespametne poteze očeta ali mame, ki se lahko zgodi
               vsakemu od nas. Zato bi jaz predlagal predlagatelju, da naj glede višin krepko
               premisli in naredi analize, kakšno je trenutno stanje, in predloži to v tretji
               obravnavi, da se bomo lahko potem racionalno odločali, je sploh smiselno v nedogled
               dvigovati globe, ne pa uporabiti morda tudi kakšne druge alternativne ukrepe za
               preprečitev tovrstnih prekrškov. Toliko pri tem členu. Hvala.</p>
            </sp>
            <sp xml:id="SDZ5-Redna-23-2010-12-16.sp67">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Želi še kdo besedo?</p>
               <p>Gospod Jakomin.</p>
            </sp>
            <sp xml:id="SDZ5-Redna-23-2010-12-16.sp68">

               <speaker>DR. IGOR JAKOMIN:</speaker>

               <p>Hvala lepa.</p>
               <p>Raziskava o varnosti cestnega prometa z naslovom Dejavniki varnosti cestnega prometa
               v Sloveniji, ki jo je opravil Inštitut za kriminologijo pri Pravni fakulteti v
               Ljubljani, je pokazala, da hitrost še vedno predstavlja največji delež glavnih
               vzrokov prometnih nesreč s smrtnim izidom.</p>
               <p>Podaljšana uporaba določbe 32. člena Zakona o varnosti cestnega prometa. Ker so
               določene globe za prekoračitev dovoljenih hitrosti, bi pomenile nekonsistentnost
               celotnega predlaganega sistema ter neuravnoteženost predlaganih glob o Predlogu
               zakona o pravilih cestnega prometa. Pri tem bi poudaril, da se moramo vsi zavedati,
               da je razmerje med preventivnimi in represivnimi ukrepi v Sloveniji v večjo korist
               preventivi kot represivnim ukrepom, kar si lahko ogledate tudi na spletnih straneh
               tako Agencije za varnost v prometu kot na spletnih straneh Ministrstva za promet.</p>
               <p>Iz teh navedenih razlogov pač tega amandmaja ne moremo podpreti. Hvala.</p>
            </sp>
            <sp xml:id="SDZ5-Redna-23-2010-12-16.sp69">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospa Pečan.</p>
            </sp>
            <sp xml:id="SDZ5-Redna-23-2010-12-16.sp70">

               <speaker>BREDA PEČAN:</speaker>

               <p>Moram reči, da se mi zdi tak amandma nenavaden. Pogledala sem, kaj pravzaprav 32.
               člen, ki naj bi se mu podaljšala veljavnost do 1. julija 2013 – tukaj je še tveganje,
               da tista določila 32. člena ZVCP-ja, ki se sploh ne nanašajo na področje Zakona o
               pravilih cestnega prometa, da je nenavadno, da bi podaljšali veljavnost v celoti za
               celoten 32. člen, ker s tem tudi podaljšujemo veljavnost v tem zakonu 32. člena
               ZVCP-ja v celoti, ker ne govori o tem, da posamezna določila 32. člena podaljšujemo,
               ampak podaljšujemo cel 32. člen, se pravi tudi tiste dele 32. člena ZVCP-ja, ki se
               nanašajo na preostale tri zakone, ker je dejstvo, da preostali trije zakoni, se
               pravi, da bo v bistvu prišlo do neusklajenosti med dvema ali tremi zakon, ker bomo mi
               v tem zakonu z amandmajem SDS-a podaljšali veljavnost celega 32. člena. Za konkreten
               primer pa povem, da, recimo, tretjega odstavka 32. člena pa ta zakon ne spreminja
               oziroma ga ne ukinja, ampak ga bo verjetno ukinjal nek drug od teh štirih zakonov.
               Zdi se mi, že to je tudi po zakonodajnih pravilih nekam čudno in po mojem tudi
               nepravilno, po drugi strani bi pa rada povedala tudi to, da recimo ta amandma
               podaljšuje tudi veljavnost 1., 2., 4., in prvega stavka 5. in 6. člena in tako
               naprej. Šele šesti odstavek začne govoriti o kaznih, šele šesti odstavek 32. člena
               ZVCP začne govoriti o kaznih. Se pravi, mi kar počez nekaj podaljšujemo, s tem, da
               sploh ne vemo, zakaj. Razlaga pa govori samo o kaznih. Bodimo toliko dosledni, da
               rečemo šesti, sedmi, osmi, deveti, deseti, enajsti odstavek, ki govorijo o kaznih,
               naj se podaljša do, če govorimo čisto tehnicistično, jaz ta trenutek ne govorim
               toliko o vsebini. Mislim, da je amandma slab. In zaradi tega jaz ne morem glasovati
               za tak amandma, ker tukaj boste morali popraviti tisto, kar ste pripravili. Hvala.
            </p>
            </sp>
            <sp xml:id="SDZ5-Redna-23-2010-12-16.sp71">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Še kdo? Ne, potem zaključujem razpravo.</p>
               <p>O amandmajih bomo v skladu s časovnim potekom seje odločali danes v okviru glasovanj,
               pol ure po prekinjeni 15. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title xml:id="SDZ5-Redna-23-2010-12-16.title3">12. TOČKO DNEVNEGA REDA, TO JE NA DRUGO OBRAVNAVO PREDLOGA ZAKONA O
                  VOZNIKIH.</title>
               </p>
               <p>Predlog zakona je v obravnavo Državnemu zboru predložila Vlada. Za dopolnilno
               obrazložitev predloga zakona dajem besedo predstavniku Vlade dr. Igorju Jakominu,
               državnemu sekretarju Ministrstva za promet.</p>
               <p>Izvolite, imate besedo.</p>
            </sp>
            <sp xml:id="SDZ5-Redna-23-2010-12-16.sp72">

               <speaker>DR. IGOR JAKOMIN:</speaker>

               <p>Hvala lepa.</p>
               <p>Pred nami je druga obravnava Predloga Zakona o voznikih, ki se vsebinsko osredotoča
               predvsem na vzgojo in usposabljanje udeležencev v prometu, kandidatov in voznikov,
               resocializacijo povratnikov prometnih kršitev in prenovo področnih kontrolnih
               zdravstvenih pregledov. Zakon o voznikih prinaša kar nekaj novosti, ki so za
               državljane prijaznejše. Teoretično usposabljanje v šolah vožnje se iz sedanjih 40 ur
               znižuje na 20 ur, znižujejo se pogoji pri usposabljanju za voznika po programu Vožnja
               s spremljevalcem. Daje se možnost izbrisa kazenskih točk osebam, ki se udeležujejo
               programa vadbe varne vožnje ali enega izmed rehabilitacijskih programov. Odpravljata
               se teoretični in praktični preizkus v šoli vožnje in znižujejo se kadrovski in
               materialni pogoji za ustanovitev šol vožnje. Omeniti je treba še zdravstvene preglede
               s svetovanjem pri osebnem zdravniku, ki so namenjeni voznikom, ki vozijo pod vplivom
               alkohola, in tako imenovani rehabilitacijski programi, ki so namenjeni imetnikom
               veljavnega vozniškega dovoljenja, ki so jim bile izrečene kazenske točke in jih v
               program napoti sodišče ter predstavljajo novost v našem prostoru. Hvala.</p>
            </sp>
            <sp xml:id="SDZ5-Redna-23-2010-12-16.sp73">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Predlog zakona je obravnaval Odbor za promet kot matično delovno telo. Za
               predstavitev poročila odbora dajem besedo predsedniku gospodu Janku Vebru.</p>
               <p>Izvolite.</p>
            </sp>
            <sp xml:id="SDZ5-Redna-23-2010-12-16.sp74">

               <speaker>JANKO VEBER:</speaker>

               <p>Hvala.</p>
               <p>Odbor za promet je ta zakon obravnaval 1. decembra letošnjega leta. Tudi k temu
               zakonu je bila podana zahteva, da se opravi splošna razprava. Po ugotoviti Državnega
               zbora oziroma sprejetju sklepa, da je primeren za nadaljnjo obravnavo, se je postopek
               nadaljeval, tako da smo drugo obravnavo opravili na odboru. In državni sekretar dr.
               Igor Jakomin je povedal, da s sedanjimi, čeprav s spodbudnimi, rezultati na področju
               varnosti cestnega prometa ne moremo biti povsem zadovoljni. Zato se predloženi
               predlog zakona osredotoča predvsem na vzgojo in usposabljanje udeležencev v prometu
               kandidatov in voznikov s poudarkom na medsebojnih odnosih udeležencev v prometu, na
               zavedanje tveganja v prometu in nevarnosti prometnih situacij. Zakonodajno-pravna
               služba je ravno tako podrobno pogledala samo besedilo zakona. Veliko njenih pripomb
               je upoštevanih v amandmajih. Sicer pa je tudi Državni svet obravnaval ta zakon in ga
               podpira. Se je pa povsod odpirala razprava o tem, da bi morala biti prometna vzgoja
               sistemsko vključena tako v osnovnošolske kot tudi srednješolske izobraževalne
               programe. In pri amandmajih, ki smo jih obravnavali, namreč vloženih je bilo s strani
               gospoda Janeza Ribiča in Jakoba Presečnika 8, s strani Poslanske skupine SDS 4, s
               strani koalicijskih poslanskih skupin 68, 10 pa jih je oblikoval še odbor na podlagi
               predloga Ministrstva za promet, je bilo dejansko veliko besed namenjenih temu, da bi
               nova zakonodaja na področju prometa namesto usmerjanja v večanje represije, s katero
               se naj bi zagotovila večja varnost, dala večjo pozornost vzgoji in izobraževanju za
               varno udeležbo v prometu, torej večji poudarek preventivnim ukrepom in manj večanju
               represije.</p>
               <p>Tudi v amandmajih, ki so bili vloženi, je bilo izpostavljeno vprašanje zagotavljanja
               predšolske vzgoje, torej zagotavljanja programov o vzgoji v cestnem prometu v
               predšolski vzgoji, v osnovnih šolah in v srednješolskem izobraževanju. Je pa na
               podlagi te razprave bilo tudi s strani predstavnikov Ministrstva za šolstvo in šport
               pojasnjeno, da je mogoče spremembe šolskih programov obravnavati in vključevati zgolj
               v zakone, ki so temu namenjeni, ne pa da bi to poskušali reševati konkretno v tem
               zakonu, torej v Predlogu zakona o voznikih. Zato do sprejetja amandmajev, ki bi
               nekako navedli tudi Ministrstvo za šolstvo in šport k temu, da vključi vzgojo v
               cestnem prometu v svoje programe, ni prišlo. Je pa odbor seveda potem tudi veliko
               amandmajev sprejel.</p>
               <p>Na podlagi sprejetih amandmajev je odbor oblikoval besedilo zakona, namreč glasoval
               je tudi o vseh členih predloga zakona in jih sprejel, tako da je tudi tako oblikovano
               besedilo danes predloženo Državnemu zboru v obravnavo. Hvala.</p>
            </sp>
            <sp xml:id="SDZ5-Redna-23-2010-12-16.sp75">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Ker je Državni zbor na 21. seji opravil prvo obravnavo predloga zakona, predstavitev
               stališč poslanskih skupin ni možna. Prehajamo na razpravo o členih in vloženih
               amandmajih, ki jo bomo opravili na podlagi pregleda vloženih amandmajev z dne 16.
               decembra letos. Prehajamo torej k 5. členu in amandmaju k 5. členu, ki ga je vložila
               Poslanska skupina Slovenske ljudske stranke.</p>
               <p>Gospod Ribič, izvolite.</p>
            </sp>
            <sp xml:id="SDZ5-Redna-23-2010-12-16.sp76">

               <speaker>JANEZ RIBIČ:</speaker>

               <p>Hvala za besedo. Spoštovani!</p>
               <p>Mi smo k Predlogu zakona o voznikih zopet vložili amandma k 5. členu, in sicer doda
               se nov prvi odstavek, ki se glasi: "Vzgoja in izobraževanje z varno udeležbo v
               cestnem prometu se zagotavlja v programih predšolske vzgoje ter programih
               osnovnošolskega in srednješolskega izobraževanja. Podrobnejša merila in način določi
               minister, pristojen za šolstvo in šport." Dosedanji prvi in drugi odstavek postaneta
               drugi in tretji odstavek. Morda v obrazložitev. Z amandmajev predlagamo, da se vzgoja
               in izobraževanje za varno udeležbo v cestnem prometu zagotavlja v programih
               predšolske vzgoje ter programih osnovnošolskega in srednješolskega izobraževanja. To
               počnejo že tudi danes! Učenje o varnem prometu se mora pričeti že v najmlajših
               otroških letih. Podrobnejša merila in način naj določi minister, pristojen za šolstvo
               in šport. Varnost v prometu in ozaveščenost ter usposobljenost o tem lahko ohrani
               marsikatero življenje, zato je določanje teh vsebin za vključitev v izobraževalni
               sistem dopustna tudi s tem zakonom. Nova zakonodaja na področju prometa je usmerjena
               v večanje depresije, s katero se skuša zagotoviti večja varnost v prometu, zato mora
               država nameniti večji pomen in pozornost tudi področju vzgoje in izobraževanja, torej
               preventivnim ukrepom in delovanjem.</p>
               <p>Amandma je vložen na pobudo skupnosti občin in mestne občine Celje, ker nasprotujejo
               načinu, ki je predlagan, da bi vzgojo in izobraževanje prepustili civilni družbi in
               organizacijam. S pravilnikom jih minister sicer lahko in jih mora vključiti v proces
               vzgoje in izobraževanja, odgovornost in sistemska vzgoja za varno udeležbo v cestnem
               prometu pa morata biti zagotovljeni na nivoju države za vse državljane enako.
               Ohranjamo tudi določbe v sedanjem prvem in drugem odstavku, ki postaneta drugi in
               tretji odstavek, tako da je možnost dana tudi javni agenciji, da lahko usposablja in
               izobražuje odrasle udeležence v prometu. Vedno znova je treba usposabljati in
               izobraževati vse udeležence v prometu in jih seznanjati z novimi predpisi in
               možnostmi za varno udeležbo v prometu tudi kasneje, ko izstopijo iz programov rednega
               izobraževanja. Hvala.</p>
            </sp>
            <sp xml:id="SDZ5-Redna-23-2010-12-16.sp77">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Mag. Majda Potrata, izvolite.</p>
            </sp>
            <sp xml:id="SDZ5-Redna-23-2010-12-16.sp78">

               <speaker>MAG. MAJDA POTRATA:</speaker>

               <p>Hvala za besedo, gospod podpredsednik. Spoštovani predstavniki Vlade, poslanke in
               poslanci!</p>
               <p>Opredelila se bom do predloga amandmaja k 5. členu. Uvodoma naj povem, da tega
               amandmaja ne podpiram.</p>
               <p>Zdaj pa bom razložila, zakaj tega ne podpiram. Zadnje čase doživljamo, da se okolje v
               kakršni koli obliki pogosto vključuje v pristojnosti urejanja šolskega polja, in to
               na način, da hočejo v drugih zakonih urejati stvari, ki so v pristojnosti Ministrstva
               za šolstvo in šport. Ne zanikam tega, da je preventiva za varno vožnjo, za odgovorno
               vedenje v cestnoprometnem režimu nujno potrebna. Ampak treba je vedeti, kako je
               mogoče to vključevati. Ni mogoče vključevati na način, da bi zakon, za katerega je po
               resorju pristojno Ministrstvo za promet, nalagal Ministrstvu za šolstvo, kako mora
               urejati stvari, za katere politika ni odgovorna. Oprostite. Predmetniki, šolski
               programi, učni načrti, izbirne vsebine so v domeni šolskega polja. Za to so posebni
               strokovni organi, ki presojajo, katere učne vsebine naj gredo v šolo, za to so tudi
               strokovni svet za splošno izobraževanje ali za strokovno izobraževanje, ki določajo,
               katere vsebine, kateri predmeti so predmet šolskega kurikuluma. Zato je nemogoče v
               tem zakonu slediti predlaganemu amandmaju na tak način, zaradi tega, ker so vsebine,
               ki so povezane z izobraževanjem za odgovorno in varno vedenje v cestnem prometu, že
               predmet šolskih vsebin, ne pa predmet posebnega predmeta. Izkušnje v šolstvu namreč
               govorijo, da so bili učinki, kadar je kakšna vsebina postala poseben predmet, slabši
               od tistega, če so posamezne vsebine del različnih predmetov in del različnih
               medpredmetnih povezovanj. Te stvari so vključene v šolske programe, tudi vsi drugi iz
               civilne družbe in javni zavodi se dejavno vključujejo v cestnoprometno vzgojo.
               Denimo, vem za mariborsko lutkovno gledališče, ki ima pripravljene posebne lutkovne
               igre za vzgojo v cestnem prometu. Govorim o številnih nevladnih organizacijah, ki se
               v okviru programskih vsebin, ki jih Zavod za šolstvo kot poseben katalog
               izobraževalnih vsebin ponuja, tudi pojavljajo. Saj smo pa navsezadnje sklenili, da
               bomo dali možnost nevladnim organizacijam, da pripravljajo na malo bolj
               nekonvencionalen način tiste reči, ki so za življenje naše družbe bistvenega pomena.
               Jaz mislim, da ne kaže pozabiti na to, da gre za trikotnik: šola–družba–starši, in v
               tem trikotniku mora biti interakcija med vsemi, ki so odgovorni za to, da bodo otroci
               varni in da se bodo razvili v odgovorne udeležence cestnoprometnega režima. Zato
               mislim, da je treba prisluhniti temu, da je šolsko polje, kar zadeva šolske programe,
               kar zadeva predmetnik, avtonomno in da ni mogoče posegati z enim zakonom v zakon, ki
               ureja na sistemski ravni šolske zadeve. Hvala lepa.</p>
            </sp>
            <sp xml:id="SDZ5-Redna-23-2010-12-16.sp79">

               <speaker>PREDSEDNIK MIRAN POTRČ:</speaker>

               <p>Hvala lepa.</p>
               <p>Več kandidatov sem še videl za razpravo, zato odpiram čas in prosim, da se kandidati
               prijavite. Besedo ima gospod Zmago Jelinčič Plemeniti.</p>
            </sp>
            <sp xml:id="SDZ5-Redna-23-2010-12-16.sp80">

               <speaker>ZMAGO JELINČIČ PLEMENITI:</speaker>

               <p>Hvala lepa.</p>
               <p>Jaz bom ta amandma podprl.</p>
               <p>Mislim, da je smiseln, konec koncev je šola tista, ki osnovno izobražuje otroke. Da
               bi otroke že v vrtcu učili prometno vzgojo in cestnoprometne predpise je malo smešno,
               kajti otroci so tam stari 6, v glavnem pa 5 let ali 4 leta. Mogoče bi začeli že pri 3
               in bi jim, recimo, pokazali, kaj pomeni palčka navzgor in palčka počez, in mogoče še
               s kakšno palčko po glavi, da bi bolje razumeli.</p>
               <p>Tudi to, ko je kolegica omenila lutkovne igre, kjer naj bi se učili prometne
               predpise, mislim, da je malo smešno. Lutkovne igre se gre Ministrstvo za notranje
               zadeve s tistimi svojimi preventivnimi akcijami, ki terjajo ogromna sredstva, ne
               prinesejo pa popolnoma nobene koristi, razen koristi za nekatere žepe, ki se seveda
               debelijo in polnijo. In se nekateri na ta račun debelo smejejo neumnosti Slovencev,
               ki to dopuščajo, obenem pa ploskajo vladajoči koaliciji, ki to zadevo vodi naprej in
               vedno bolj naprej.</p>
               <p>Mislim, da je smiselno, da se to uvede v šole. Včasih smo imeli v šolah in smo bolj
               poznali cestnoprometne predpise in jih tudi bolj upoštevali. Da se bodo zdaj s tem
               ukvarjale razne nevladne organizacije, morda je mišljeno s tem "določene" nevladne
               organizacije, ki jih tako ali tako financira Vlada in vladajoča koalicija. Zopet smo
               pri tem, da bo treba polniti neke lončke, posode z nekim denarjem, ki ga bodo
               gospodje veselo vlekli in tu porabili 100 tisoč, tam 200 tisoč, tam pol milijona
               evrov. Denar bo izginjal, denarja tako ali tako ni, kontroliral jih ne bo nihče. In
               če bodo dali prave procente določenim, tistim, ki so jim omogočili vse skupaj, bo
               zadeva šla še naprej. Otroci ne bodo izobraženi, ne bodo vedeli ničesar o prometnih
               predpisih, igrali se bodo, kakšne lutke bodo vlekli, pa risali bodo mogoče po tleh in
               podobno.</p>
               <p>Če hočemo resno zastaviti stvar, moramo to dati v šole. Šole imajo določen program,
               ki je sestavljen iz obveznega pouka in iz popoldanskih ur, ki jih lahko tako ali
               drugače imenujemo. Tam notri bi lahko naložili, ni potrebnih posebnih strokovnjakov,
               ker ne vem, kakšni blazni strokovnjaki morajo biti, da bodo otroku v prvem, drugem,
               tretjem in četrtem razredu razlagali o cestnoprometnih predpisih, saj to lahko naredi
               učiteljica. Če pogledamo zaposlenost učiteljev in učiteljic, se človek vpraša, kako
               je mogoče, da nekdo, ki že 20 let uči v četrtem razredu osnovne šole, potem porabi
               tri mesece na leto, da se pripravlja za naslednje leto, da bo spet učil iste zadeve v
               četrtem razredu osnovne šole. Zato se mirno lahko določi na vsaki šoli ali pa v
               vsakem oddelku, kakorkoli že, učitelja ali učiteljico, ki te zadeve prevzame oziroma
               se ji to naloži. Tako imajo, na primer, urejeno v Franciji, tako imajo v Nemčiji, res
               pa je, da tam ne kradejo državnega denarja tako kot pri nas.</p>
            </sp>
            <sp xml:id="SDZ5-Redna-23-2010-12-16.sp81">

               <speaker>PODPREDSEDNIK MIRAN POTRČ:</speaker>

               <p>Besedo ima gospod Anton Anderlič.</p>
            </sp>
            <sp xml:id="SDZ5-Redna-23-2010-12-16.sp82">

               <speaker>ANTON ANDERLIČ:</speaker>

               <p>Ta amandma je izrazito dobronameren in v skrbi za več znanja, za več izobraževanja in
               tako naprej, vendar verjamem, da šolski programi in programi predšolske vzgoje niso
               brez teh vsebin, prej nasprotno, in tudi v eni od razprav sem zdaj slišal, da je temu
               tako. Zato ne verjamem, da je treba to na ta način pisati. Ga bom pa podprl, zaradi
               tega, ker bi želel, da se ta spremenjeni člen na odboru vendarle spremeni bliže,
               nazaj, tistemu, ki je bil. Ne morem razumeti, da se vam je zapisalo, tistim, ki ste
               na odboru delali na tem členu, in če je to celo na predlog Vlade ali resornega
               ministrstva ali kakšnih služb, se mi zdi, da ni na mestu. Namreč, kaj ste tu
               zapisali. Tu ste zapisali, da javna agencija lahko izvaja tudi usposabljanje in
               izobraževanje s področja varnosti v cestnem prometu, prevozov v cestnem prometu,
               zavarovanja avtomobilske odgovornosti in cele vrste stvari. Pa saj vendar tega javna
               agencija ne sme početi. Že zaradi tega ne, kar ste zapisali v naslednjih členih, da
               boste s koncesijami in raznimi drugimi postopki izbirali organizacije, ki so za to
               usposobljene, in jim boste dali pooblastila, da bodo to izvajale. Torej, lahko se
               zgodi, da boste, namesto da boste podeljevali pooblastila organizacijam, ki so za to
               usposobljene, sami opravljali te stvari. To pa vendar ne gre. Mislim, da je to celo
               sporno, in bi bilo smiselno, da Zakonodajno-pravna služba preveri, kaj pravzaprav se
               je zapisalo. Kajti če pogledate originalni 5. člen, boste videli, da je ta vsebina
               povsem drugačna. In piše: "Vzgoja in izobraževanje za varno udeležbo v cestnem
               prometu. Vsebine prometne vzgoje za varno udeležbo v cestnem prometu izvajajo civilne
               družbe in organizacije, ki se ukvarjajo s preventivnimi dejavnostmi za področje
               varnosti cestnega prometa, zlasti v sodelovanju z javno-vzgojnimi zavodi." To je, po
               mojem, tekst, ki zajema vsebino, ki jo v podnaslovu 5. člena tudi želite opredeliti.
               To, da boste pa izvajali zavarovanja, avtomobilske odgovornosti, da boste izvajali
               zavarovanja vozil, voznikov in drugih stvari, to vendarle ne sodi v ta del. Razumel
               sem, da ustanavljamo javno agencijo in ta zakon spreminjamo ali ga sprejemamo zato,
               da bomo regulirali, kako celotno to stvar urediti na področju zakona o voznikih.
               Stvari bi bilo treba pojasniti. Verjamem, da ni bil namen, da sedaj agencija, tudi če
               ste zapisali "lahko", to je pa sploh vprašanje. Če piše, da lahko to izvaja, na drugi
               strani pa rečete, izvajal jo bo nekdo drug, in ste uredili, recimo v 8. členu, javna
               agencija, pač, na podlagi javnega pooblastila opravlja naslednje naloge: izdaja
               odločbe, izbira in pooblašča organizacije za opravljanje nalog s področja voznikov in
               vozil ter strokovni nadzor nad njihovim delom. Torej, če bodo to opravljali sami, je
               konflikt interesov, če lahko tudi agencija to dela, saj to vendarle ne gre. Res bi
               rad razlago, kako to, da je to pripeljano v ta člen, kajti izvorni člen, se mi zdi,
               da napotuje ... <stage xml:id="SDZ5-Redna-23-2010-12-16.stage10">/ oglašanje iz dvorane/</stage> Ja, tako je, ker je zelo jasno napisano, kaj
               naj bi bilo. Zato pravim, sem nagnjen k temu, da ta amandma podprem, da bi se lahko
               vsaj približali nazaj tistemu, ker je bil osnovni namen urejanja teh vprašanj v tem
               zakonu. Drugače jaz nisem pripravljen podpreti zakona, kjer bom s tako veliko
               negotovostjo, kaj pravzaprav želite tukaj urediti. Ali želite urediti, tako kot
               pravite, vse te vsebine, kjer bo ta javna agencija. In zato sem tudi razumel
               združevanje določenih služb Ministrstva za notranje zadeve, Ministrstva za promet, pa
               še iz kakšnega drugega ministrstva v to agencijo, da bodo na enem mestu opredeljene
               vsebine, način izvajanja nalog in tudi pooblastila za izdajanje pooblastil in tudi
               nadzor, ne pa za izvajanje teh dejavnosti na način, kot to pravijo sedaj. Konec
               koncev bi lahko že ta spremenjeni člen razumeli, da tudi skozi ta člen želite na
               agencijo prenesti del vsebin, o katerih je govorila kolegica Potrata. Torej, vi boste
               izobraževali, boste usposabljali, ampak izobražujejo v drugih institucijah in imajo
               zato najbrž tudi kakšne certifikate. Pa ni nujno in edino samo šolski sistem in tako
               naprej, ampak verjetno so te avtošole in razni drugi, ki imajo za to po nekih zakonih
               pooblastila in imajo tudi pravico te stvari delati v skladu s pridobljenimi
               dovoljenji.</p>
            </sp>
            <sp xml:id="SDZ5-Redna-23-2010-12-16.sp83">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospod Janko Veber.</p>
            </sp>
            <sp xml:id="SDZ5-Redna-23-2010-12-16.sp84">

               <speaker>JANKO VEBER:</speaker>

               <p>Hvala.</p>
               <p>Tudi po mojem mnenju je zdajšnja organiziranost v vrtcih in tudi v osnovnih šolah
               primerno urejena, ker se vključujejo skozi te aktivnosti, ki jih imajo otroci v
               najrazličnejše akcije, ki potekajo zato, da se jih nekako uvaja kot bodoče voznike v
               promet. In odstopanja od tega bi najbrž da res ne bilo zaželeno, če lahko tako
               rečemo, ampak bi se mogoče celo zgodilo, da bi prišlo do tega, da bi imeli celo
               manjši učinek, kot je že danes, kar pa zagotovo ne sme biti želja ali pa nekako
               predlog tega zakona. Glede ostalih vsebin, o katerih smo se tudi pogovarjali na
               odboru, ali to reševati skozi ta zakon ali ne, mislim, da resnično je bilo zelo jasno
               pojasnjeno, da tega ni mogoče reševati v tem zakonu o voznikih. Se pa se odpira to
               vprašanje, ki ga je kolega Anderlič izpostavil, ali ne bi vse skupaj resnično vrnili
               na tisti nivo, kot velja danes. Ta 5. člen pravzaprav daje javni agenciji, da izvaja
               to izobraževanje, seveda pa bo treba za to tudi zagotavljati sredstva. Udeleženci, ki
               se bodo udeleževali teh usposabljanj na javni agenciji, bodo morali ta sredstva tudi
               zagotoviti. In predvidevam, recimo, da če bo nekdo iz vrtca želel priti na
               usposabljanje ali na eno organizirano predstavitev varnosti v cestnem prometu, bo
               moral vrtec zato najbrž od staršev pobrati denar in to organizirati potem nekje v
               prostorih te agencije. Nekaj podobnega je potem tudi pri osnovni šoli. Tisto kar je
               mogoče danes premalo urejeno, je po mojem mnenju ravno to obdobje, ko nekdo konča
               osnovno šolo in preden pristopi k vozniškemu izpitu. To sta tam dve, tri leta,
               recimo, ko se najbrž res kaj posebnega ne ukvarjamo z otroki v srednji šoli predvsem
               na temo varnosti v cestnem prometu. Vsa odgovornost ali veliko večja odgovornost je v
               tistem trenutku na starših. Mislim, da bi se tukaj veljalo vprašati, ali bi se mogoče
               dalo skozi zdaj veljavni sistem nekatere aktivnosti vendarle nadaljevati, tudi do
               tistega trenutka, dokler nekdo ne pristopi ali ne sprejme odločitve, da bo delal
               vozniški izpit. In če bi prišlo do dogovora, da dejansko pustimo odprta vrata s
               sprejetjem tega amandmaja, potem bi bilo zelo modro, da izčistimo to besedilo do
               tretje obravnave, da ohranimo to, kar imamo. Če je mogoče dopolniti to, kar imamo za
               osnovne šole, tudi za še kakšno leto, dve izobraževanja v srednji šoli, bi bilo
               najbrž še toliko primerneje, zagotovo pa mislim, da je treba upoštevati dejstvo, da
               ni ravno primero, da povzročamo dodatne stroške staršem za to, ali se bo njihov otrok
               udeležil nekega tečaja za usposabljanje varne vožnje v prometu ali ne. Primerneje je,
               da se to obravnava v zdajšnji obliki v teh vzgojno-varstvenih ustanovah oziroma
               izobraževalnih ustanovah. Hvala.</p>
            </sp>
            <sp xml:id="SDZ5-Redna-23-2010-12-16.sp85">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospod Mirko Brulc.</p>
            </sp>
            <sp xml:id="SDZ5-Redna-23-2010-12-16.sp86">

               <speaker>MIRKO BRULC:</speaker>

               <p>Hvala lepa.</p>
               <p>Seveda gre pri vzgoji in izobraževanju za varno udeležbo v cestnem prometu. Gre za
               izjemno pomembno dejavnost, ki, moram povedati, da v osnovnih šolah dobro teče, in ne
               posegajmo tja, kjer stvari funkcionirajo, ne delajmo se norca s posameznih stopenj
               razvoja, tudi lutkovne igre so na neki razvojni stopnji nujno potrebne. Otroke na
               nižji stopnji razvoja se vzgaja z igrami, dramatizacijo in tako dalje, da ne bomo
               zdaj tukaj pametni. Veste, za področje zdravstva, šolstva in nogometa smo vsi izjemni
               strokovnjaki. V osnovnih šolah opravljajo kolesarske izpite, na razredni stopnji se
               učijo vstopati in izstopati z avtobusa in tako dalje. In to ostaja in niso potrebne
               kakšne dodatne obremenitve.</p>
               <p>Moram pa povedati, da ko govorimo o vzgoji in izobraževanju, je poseben in zelo
               odgovoren del tega zakona tudi v tistem delu, ki govori o avtošolah. In tukaj je
               treba narediti verjetno izjemen korak naprej, ker če ne privzgojimo tega, da je treba
               biti pameten in trezen, ko sedemo za volan, kajti vsako vozilo je pravzaprav bomba na
               cesti, če ni upravljano tako, kot je treba. Vendar so prav pri uveljavljanju, kdo
               lahko poučuje v avtošoli, določene neenakopravne zadeve. V četrtem odstavku 35. člena
               v četrti točki piše, da je to lahko samo tisti, ki nima več kot 5 kazenskih točk. 5
               kazenskih točk v privatni vožnji šofer avtošole ali učitelj v avtošoli lahko zelo
               hitro pridobi, in je to kruto. To pa na velja za inštruktorje, to ne velja za
               inšpektorje v cestnem prometu in tako dalje. Zato predlagam za tretje branje, da se
               črta ta četrta točka v 35. členu oziroma se v to obvezo vključi še kakšna druga
               služba, ki je vezana na varno vožnjo in poučevanje varne vožnje pa tudi pri pripravi
               izpitov in še česa.</p>
               <p>Jaz tega amandmaja, o katerem sedaj govorimo, k 5. členu ne bom podprl, ker mislim,
               da zadeve dobro tečejo in kot je že bilo omenjeno, so stvari takšne, da jih ni treba
               spreminjati. Hvala.</p>
            </sp>
            <sp xml:id="SDZ5-Redna-23-2010-12-16.sp87">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Želi še kdo razpravljati k 5. členu?</p>
               <p>Gospod Ribič, izvolite.</p>
            </sp>
            <sp xml:id="SDZ5-Redna-23-2010-12-16.sp88">

               <speaker>JANEZ RIBIČ:</speaker>

               <p>Hvala za besedo.</p>
               <p>Če smo slišali, da je predmet že v šolskem programu o vzgoji v cestnem prometu, potem
               ne vidim razloga, zakaj tega področja ne bi mogli vključiti tudi v ta predlog zakona.
               Tudi lokalne skupnosti, ki morajo organizirati svete za preventivo in vzgojo v
               cestnem prometu, vključujejo šole. In danes vsi ugotavljamo, kako dobro je to v
               osnovnih šolah organizirano in ne vem, če predlaga ta amandma nekdo iz opozicije, da
               ga samo zaradi tega ne bi sprejeli. Jaz mislim, da se je treba potruditi, kot je
               dejal gospod Anderlič, morda kaj spremeniti v tem amandmaju in ga tudi sprejmimo in
               naj to v tem predlogu zakona tudi ostane. Nič ne bo škodilo z več področij
               izobraževati mlade in vključevati, kajti na koncu vsako življenje šteje, če ga
               obvarujemo z dobro izobrazbo v šolah. Hvala lepa.</p>
            </sp>
            <sp xml:id="SDZ5-Redna-23-2010-12-16.sp89">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Vidim, da vas želi več razpravljati, zato bom dal čas za prijavo. Besedo ima gospod
               Janko Veber.</p>
               <p>Izvolite.</p>
            </sp>
            <sp xml:id="SDZ5-Redna-23-2010-12-16.sp90">

               <speaker>JANKO VEBER:</speaker>

               <p>Mogoče na to temo še informacija o predlogu, ki sem ga podal na Odboru za promet, ko
               smo se pogovarjali o tej problematiki. Predlog je bil takšen, da se dejansko
               sestanejo predstavniki Ministrstva za šolstvo in šport, Ministrstva za promet in
               predstavniki Skupnosti občin Slovenije, ki so nekako opozarjali tudi na ta problem,
               in da poskušajo na temu posvetu priti do rešitev, ki bi bile sprejemljive, da se
               predvsem ohrani zdajšnja kvaliteta usposabljanja za varno udeležbo v cestnem prometu
               in mogoče se potem tudi skristalizira neka nova ideja. Jaz seveda konkretno nimam
               informacij, kako je ta pogovor potekel, ali je bil dejansko dosežen kakšen dogovor,
               vendar se mi je zdelo smiselno, da ta proces ne zastane in da dejansko delamo tudi na
               tem področju, ko se ukvarjamo z mladimi, čim več na usposabljanju o varni vožnji v
               prometu in upam, da bo tudi ta dogovor pripeljal do še boljših rešitev, kot jih imam
               mogoče danes uzakonjene.</p>
               <p>Mislim, da bi veljalo resnično še enkrat razmisliti o tem, ali je ta določba, ki jo
               imamo v tem dopolnjenem predlogu zakona zapisano, res tista nova kvaliteta, ali pa
               mogoče celo zmanjšuje to varnost. Mislim, je to vprašanje trenutno odprto, vendar če
               bi imeli neko bolj konkretno rešitev, bi najbrž veljalo ta člen pustiti odprt. Seveda
               pa zaenkrat te informacije nimamo, ali je to dejansko bilo narejeno ali ne, kot sem
               povedal, na to pobudo na odboru za promet. Hvala.</p>
            </sp>
            <sp xml:id="SDZ5-Redna-23-2010-12-16.sp91">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Mag. Majda Potrata,izvolite.</p>
            </sp>
            <sp xml:id="SDZ5-Redna-23-2010-12-16.sp92">

               <speaker>MAG. MAJDA POTRATA:</speaker>

               <p>Hvala za besedo.</p>
               <p>Jaz razumem tiste, ki menijo, da bi bilo dobro zagotoviti odprtost člena, nismo pa
               slišali nobenega zagotovila, kakšna bo potem rešitev v tretjem branju in ali ne bo to
               vse skupaj opravljeno že na tej seji, glede na to, da je število vloženih amandmajev
               zelo majhno. Tako jaz svojega prvotnega stališča do tega ne spreminjam. Bi pa rada
               opozorila na to, da je vendarle zgodovina vključevanja prometne vzgoje v šolski
               sistem že dolga, da so bili časi, ko je bila prometna vzgoja v osnovni šoli poseben
               predmet, pa da učinki niso bili pričakovani in da so se zaradi tega začeli vpeljevati
               drugi načini. Če bo šel kdo pogledat zakon o osnovni šoli, če bo šel kdo pogledat
               druge določbe, bo videl, da so nekateri elementi vsega tega, o čemer govorimo, tako
               ali tako vključeni. Ampak zdaj zahtevati in v tem členu zakona o voznikih nekaj
               pisati in nalagati posebej Ministrstvu za šolstvo, je zame nesprejemljivo, ker sta
               tudi Ministrstvo za šolstvo in šport ter Ministrstvo za promet v pripravah zakona
               dosegli dogovor, da take rešitve, kot jih zagovarjajo lokalne skupnosti oziroma
               združenja lokalnih skupnosti, v tem zakonu niso sprejemljive. Največji učinek pa je
               vedno takrat, kadar so posamezne vsebine za odgovorno vedenje v družbi del vseh
               medpredmetnih povezav in resnega obravnavanja pri kateremkoli predmetu. Konkretno bi
               vam lahko povedala pri slovenskem jeziku in književnosti, koliko možnosti je govoriti
               o teh stvareh, kje se vse pojavljajo. Tako reči, da tega ni, je nemogoče. Da o tem, o
               čemer je govoril kolega Brulc, ki je omenjal kolesarski izpit po petem razredu
               osnovne šole, ne govorim. In on ima izkušnje s temi stvarmi. In jaz bi rada videla,
               da bi učiteljice bile deležne velikega zaupanja tudi ob kakšnih drugih priložnostih,
               da dobro opravljajo svoje delo. So se pa metode, načini, možnosti, kako vse to vstopa
               v naše življenje, že zelo spremenili in so odprte nove možnosti. Da ne omenjam tega,
               da je pa najboljša vzgoja vzgoja z zgledom. Tu pa imajo starši, šola in družba kot
               celota izredne, izredne možnosti in tudi odgovornosti. Hvala.</p>
            </sp>
            <sp xml:id="SDZ5-Redna-23-2010-12-16.sp93">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod Zmago Jelinčič Plemeniti.</p>
            </sp>
            <sp xml:id="SDZ5-Redna-23-2010-12-16.sp94">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsedujoči.</p>
               <p>Mislim, da je predlog, ki ga je dal kolega Veber, tisti pravi. Vendar se ga zaenkrat
               ne da vgraditi v ta zakon, ker pač ni bil pogodu ministrstvom, ki so se med seboj
               dogovorila in našla neko soglasje, dosegla soglasje, da je vse tako, kot so oni
               napisali, najboljše. V bistvu gre za zelo slabo rešitev in ta amandma jo vsaj v neki
               meri popravlja. Saj kasneje se lahko še morda kaj doda, recimo, v tretji obravnavi,
               če bo ta amandma sprejet, čeprav dvomim, glede na to, da koalicija orje po dolgem in
               počez in ne sprašuje ne levo ne desno.</p>
               <p>Včasih, ko smo se v šoli tega učili, so učinki bili. Saj smo znali, saj smo vedeli,
               kaj se sme in kaj se ne sme. Mislim, da je zdaj bistveno slabše. Res pa je, da takrat
               ni bilo zaslužkarstva pri učenju prometne vzgoje, ampak je bil nek zanos, želja po
               tem, da bodo otroci varni, želja po tem, da bo promet urejen, in podobne zadeve. Tega
               pa danes ni. Danes se vse gleda skozi denar in marsikdo bi se rad "priklopil" na te
               državne pipe. Konec koncev, saj smo slišali, saj vseskozi poslušamo, kaj vse se bo
               naredilo v tem našem prometu, da bo bolje, da bo bolj varno. Kaj je varnost? Nič ni
               od varnosti! Govori se, "ubija hitrost". Eno od najbolj neumnih gesel je "hitrost
               ubija". Ubija objestnost, ne pa hitrost! Če bi ubijala hitrost, bi morali vsi
               tekmovalci formule ena že zdavnaj biti mrtvi. Ubija objestnost. Objestnosti pa nihče
               ne bo preprečil z zakonom, pač pa jo bo preprečil s pravilnim izobraževanjem. In če
               bo izobraževanje v skladu s tem, da je to del šolanja, potem bo to v redu. Če bodo to
               počele razne privatne, polprivatne ali pa neke povezane druščine, to zagotovo ne bo
               ničesar rešilo. Tudi razni kolesarji z licencami ne bodo tega rešili in da v petem
               razredu mora nekdo narediti izpit za kolesarja. Lepo vas prosim! Kaj pa, če ne bo
               naredil izpita, ali bo potem padel v petem razredu osnovne šole, pa ga bo moral
               ponavljati, ali kako? To so neumnosti, če govorimo o hitrosti. V začetku, ko je gospa
               Katarina Kresal, danes ji sicer pravijo drugače, mislim, da ji pravijo "Kokaina
               Kresal", če bi se gospa ministrica držala besede, ki jo je dala, ko je rekla, da na
               določenih segmentih ne bo omejitev hitrosti na avtocestah, bi bilo to bistveno
               pametneje – določeni segmenti, ki so odprti za promet in varni. Ampak ne, tam ne bodo
               sprostili, ampak bodo rajši nastavili policaje, ki bodo polnilni državni proračun,
               ker bodo ravno tam čakali tiste, ki bodo šli 10 ali 20 kilometrov prehitro. Tam, kjer
               pa so nevarni odseki, na kakšnih ovinkih, tam jih pa ne boste našli. Ne vem, kaj se
               mi gremo! Tukaj se gremo nek larpurlartizem, da bi nekaj naredili, samo da bi se
               nekaj pokazali. V bistvu pa se vse na koncu obrne okoli nekih proklamacij na
               televiziji: do zdaj imamo že 50 % manj smrtnih žrtev. Kakšne neumnosti! Malo
               preštejte, pa naredite primerjavo, pa boste videli, da ni, ne vem, kakšne bistvene
               razlike. In še nekaj. To, da znižanje hitrosti na splošno manjša število smrtnih
               žrtev, je navadna neumnost. Že zdaj smo v prometu v nekaterih segmentnih na tistih
               omejitvah, ki jih je imela Anglija proti koncu 19. stoletja.</p>
            </sp>
            <sp xml:id="SDZ5-Redna-23-2010-12-16.sp95">

               <speaker>PODPREDSEDNIK MIRAN POTRČ:</speaker>

               <p>Gospod Jelinčič, opozoril bi vas, da ni povezano s 5. členom, res pa je povezano z
               zakonom in o njem se da govoriti vse. In to vi zdaj delate. Malo se omejite.</p>
            </sp>
            <sp xml:id="SDZ5-Redna-23-2010-12-16.sp96">

               <speaker>ZMAGO JELINČIČ PLEMENITI:</speaker>

               <p>Res je, gospod predsednik, malo me je zaneslo. Bom skrajšal. Še enkrat, jaz bom
               podprl ta amandma. Hvala.</p>
            </sp>
            <sp xml:id="SDZ5-Redna-23-2010-12-16.sp97">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Javil se je še gospod Tone Anderlič.</p>
            </sp>
            <sp xml:id="SDZ5-Redna-23-2010-12-16.sp98">

               <speaker>ANTON ANDERLIČ:</speaker>

               <p>Jaz moram reči, da bolj ko človek podrobno bere ta zakon in predvsem dopolnjeni, je
               bistveno manj sistematičen in manj pregleden, kot je bil izvorni tekst. Vi imate v 4.
               členu opredeljeno javno agencijo za varnost prometa, v 5. členu imate usposabljanje
               in izobraževanje in kar naenkrat vtaknete v ta člen javno agencijo, ki bo opravljala
               neke stvari, jo pa razdeljujete šele po 8. členu naprej. In če pogledate utemeljite,
               zakaj ste v predlogu zakona sploh šli pisati 5. člen, potem piše zelo jasno, da je
               empirična analiza pokazala na določene pomanjkljivosti v avtošolskem usposabljanju
               glede oblikovanja primernih stališč do prometne varnosti pri kandidatih in tako
               naprej. In ko pogledate, kaj ste želeli s 5. členom doseči, in to, kar je zdaj v
               spremenjenem predlogu, nima nobene zveze. Tukaj boste pa agenciji, ki ni ustanovljena
               za to po 5. členu, status in naloge te agencije pa itak razdeljujete potem šele v
               nadaljevanju, daste neko možnost, neko kvazi nalogo, ki ne sodi agenciji, ,ne sodi
               niti slučajno javni agenciji za varnost prometa, ne sodi, pa še pogojnik je, da
               "lahko izvajajo tudi usposabljanje in izobraževanje s področja varnosti v cestnem
               prometu, prevozov v cestnem prometu, zavarovanj avtomobilske odgovornosti, vozil,
               voznikov, varnosti cestne infrastrukture", zamislite si, varnost cestne
               infrastrukture pregledujejo cestni inšpektorji, pa še kakšni drugi, to ne bo delala
               ta agencija, ker imate te inšpekcije opredeljene drugje, kdo bo to delal, ter
               organizirajo izobraževanje, usposabljanje in tako naprej. V drugih členih pa imate
               pooblastila oziroma določeno, kdo bo to izvajal in kako bo do možnosti izvajanja
               prišel – skozi podelitev koncesij, če bo pogoje izpolnjeval, in tako naprej. In če
               pogledate izvorni člen, bi tukaj mogoče – če bi se približal amandma in bi naredili
               popravek amandmaja v smeri približevanja osnovne ureditve v 5. členu, kot je tukaj v
               zakonu – zadeli bistvo. Drugače ste zgrešili naslov člena. Vi ne govorite o
               usposabljanju, vi govorite tukaj o tem, kaj lahko javna agencija počne. To je čisto
               nekaj drugega. Zato jaz resnično verjamem, da bo, ne vem, gospod Veber, ki je
               predsednik tega odbora, se še enkrat usedel. Pričakujem tudi odgovor, kaj ste s tem
               mislili, če ste slučajno vi to predlagali odboru, da naj tako zapiše in naj spremeni
               vaš tekst, potem bi bil ne samo presenečen, ampak še celo razočaran nad tem, kaj se
               je pravzaprav sploh hotelo tu narediti. Če je v 5. členu, kot pravim, nekajkrat sem
               ga že prečital, in ko preberem tudi utemeljitev, zakaj ste to sploh podnaslovili.
               Agencijo imate razdeljeno v drugih členih. Podnaslovili ste usposabljanje in
               izobraževanje za varno udeležbo v cestnem prometu in lepo rekli, kdo to lahko počne,
               na kakšen način. In prav je, da se tam, kjer te vsebine šepajo, ampak očitno tukaj
               niste mislili, da ta določba pomeni prvi korak naprej in odpira vrata oziroma omogoča
               sodelovanje javnih izobraževalnih zavodov s področja predšolske, osnovnošolske, in ne
               vem kaj, z organizacijami, ki se ukvarjajo s preventivnimi dejavnostmi in tako
               naprej. To so najbrž avtošole, poligoni varne vožnje na Vranskem in še kje drugje in
               tako naprej. To si namreč jaz znam predstavljati pod tem, kar ste vi zapisali. Najbrž
               ste imeli v mislih usposabljanje za varnost v prometu, ne pa opredeljevati naloge
               agencije v tem členu. Razmišljal bi o tem, da mogoče predlagatelji amandmaja skupaj s
               predsednikom odbora že v tej fazi, da ne bi bilo bojazni, da sprejmemo nek amandma in
               da v tretjem branju ne bi mogli tega ustrezno urediti, da se pogleda in da se amandma
               popravi, ker se mi zdi, da imamo približno vsi enako voljo pri tem, kaj nam je
               storiti.</p>
            </sp>
            <sp xml:id="SDZ5-Redna-23-2010-12-16.sp99">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod Jakomin, izvolite.</p>
            </sp>
            <sp xml:id="SDZ5-Redna-23-2010-12-16.sp100">

               <speaker>DR. IGOR JAKOMIN:</speaker>

               <p>Hvala.</p>
               <p>Na podlagi strokovne raziskave in predstavljenih argumentov se strinjamo, da mora
               biti prometna vzgoja sistemsko vključena v osnovnošolske in srednješolske
               izobraževalne programe. Zato menimo, da je to vsebino treba urediti v sklopu šolske
               zakonodaje, ne pa v zakonu o voznikih.</p>
               <p>Hkrati menimo, da bi bilo treba natančno analizirati uspešnost vključitve vsebin
               prometne varnosti v kurikularne izobraževalne vsebine na osnovne oziroma srednje šole
               ter preventivne programe v šole in vrtce, saj je bilo med razpravo v Državnem svetu
               ugotovljeno, da so nekatere vsebine že vključene v kurikularne programe, postavlja pa
               se vprašanje, v kolikšni meri in na kakšen način. Ne glede na navedeno, pa je zelo
               pomembno, da vsebine prometne vzgoje izvajajo civilna družba in organizacije, ki se
               ukvarjajo s preventivnimi dejavnostmi za področje varnosti cestnega prometa, saj
               lahko le na tak način dolgoročno zagotovimo višjo stopnjo prometne varnosti in lahko,
               ne glede na besedilo 5. člena, še vedno izvajajo te vsebine skladno s svojimi akti in
               programi dela. Hvala.</p>
            </sp>
            <sp xml:id="SDZ5-Redna-23-2010-12-16.sp101">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod Anderlič, izvolite.</p>
            </sp>
            <sp xml:id="SDZ5-Redna-23-2010-12-16.sp102">

               <speaker>ANTON ANDERLIČ:</speaker>

               <p>Jaz ne vem, ali si boste vzeli eno uro časa po tej seji oziroma po tej točki dnevnega
               reda, da mi razložite, kaj ste sedaj prebrali. To, kar ste prebrali nima nobene zveze
               ne s tem, kar je v spremenjenem 5. členu. Preberite si spremenjeni 5. člen in boste
               videli, da se bo agencija ukvarjala z usposabljanjem za avtomobilska zavarovanja, s
               cestno infrastrukturo in podobne stvari. Lepo vas prosim! Vi podkrepljujete osnovni
               člen, gospod državni sekretar, kjer piše, v podnaslovu piše: Vzgoja in izobraževanje
               za varno udeležbo v cestnem prometu. Tega niste spremenili v dopolnjenem predlogu,
               kjer piše: Vsebine prometne vzgoje za varno udeležbo v cestnem prometu izvaja civilna
               družba in organizacije, ki se ukvarjajo s preventivnimi dejavnostmi za področje
               varnosti cestnega prometa, zlasti v sodelovanju z javnimi vzgojno-izobraževalnimi
               zavodi. Jaz to razumem tako, da so to avtošole, da so to tisti, ki usposabljajo,
               pripravljajo vse te programe. Vi jim dajete koncesijo, šolsko polje dela svoje, kar
               dela, pa usposablja najbrž tiste inštruktorje, ker oni morajo biti splošno inducirani
               in neka znanja morajo imeti verjetno tudi s področja prometa, ki jih pridobijo na
               raznih drugih usposabljanjih in tako naprej. Jaz se ne zavzemam za ta amandma, kot je
               bil napisan v stavku. Zavzemam se pa za to izvorno besedilo, ker se mi zdi, da
               utemeljuje vašo obrazložitev. In me res zanima, ali mi lahko odgovorite, zakaj
               mislite, da je ta določba boljša. Ker ne vem, kaj lahko ta agencija po novem počne.
               Novi agenciji smo dali pooblastila, in to je ključno. Oni imajo pooblastila
               načrtovati, podeljevati ustreznim organizacijam... Saj imate tu naprej v naslednjih
               členih, ki niso sicer amandmirani, ampak jih je treba v tej povezavi omeniti, kjer
               piše, da bodo vodili in upravljali zbirko podatkov in evidenc o homologacijah vozil,
               evidenc izdanih potrdil o skladnosti, izvajali strokovne naloge in tako naprej.
               Vendar ne pri poglavju usposabljanja.</p>
               <p>Kot rečeno, več kot to, da sugeriram predlagateljem, da poskušajo to narediti... In
               bom podprl amandma, ne zaradi tega, ker bi mislil, da je to res edina rešitev, ampak
               zato, ker to, kar je v spremenjenem predlogu, ne mislim, da je boljše. Prej
               zamegljuje stvari, kot pa jih naredi takšne, kot bi morale biti.</p>
            </sp>
            <sp xml:id="SDZ5-Redna-23-2010-12-16.sp103">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod Janko Veber.</p>
            </sp>
            <sp xml:id="SDZ5-Redna-23-2010-12-16.sp104">

               <speaker>JANKO VEBER:</speaker>

               <p>Mislim, da bi bilo res najprimerneje, da se pred odločanjem o tem amandmaju dobimo,
               tako koalicija kot predlagatelj tega amandmaja, proučimo to besedilo in oblikujemo
               besedilo, ki bi ga sprejeli potem v tretji obravnavi, kar je tudi nekako garant za
               to, da smo prišli do dogovora. Da ne bo odprto vprašanje, da bomo zdaj ta amandma
               sprejeli, pa bomo potem nekaj naložili Ministrstvu za šolstvo in šport, ker bo spet
               nastal velik problem. Interes je, da uskladimo besedilo, ki bi ga potem predlagali
               kot amandma v tretji obravnavi. In mislim, da bi se resnično po teh razpravah lahko
               usedli, da imamo vsaj pol ure odmora pred glasovanjem in naredimo usklajeno besedilo.
               Hvala.</p>
            </sp>
            <sp xml:id="SDZ5-Redna-23-2010-12-16.sp105">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Vse, ki imate namen sodelovati še naprej, ne samo v razpravi, tudi pri oblikovanju,
               bi opozoril, da moramo glede oblikovanja amandmajev upoštevati poslovnik. Ko je
               zaključena razprava o amandmaju, popravek in dopolnitev nista več možna. Možen je
               dogovor za tretjo obravnavo, ki, tako kaže, bo verjetno še v času te seje, najbrž ne
               jutri, pač pa v ponedeljek. Do takrat je amandma možno oblikovati. Ne pa pričakovati,
               da bomo zdaj delali pavze. Če že, potem morate zahtevati pavzo zdaj, se usesti in v
               15 minutah amandma napisati.</p>
               <p>Gospod Janko Veber, izvolite.</p>
            </sp>
            <sp xml:id="SDZ5-Redna-23-2010-12-16.sp106">

               <speaker>JANKO VEBER:</speaker>

               <p>Hvala za opozorilo. Moj namen je bil dejansko ta, da se razprava o tem členu zaključi
               in potem, preden se opravi glasovanje v drugi obravnavi o tem amandmaju, vendarle
               dosežemo soglasje o amandmaju, ki bi ga sprejemali v tretji obravnavi. Tako ne
               predlagam, da se zdaj vzame odmor in da prekinemo obravnavo tega člena.</p>
            </sp>
            <sp xml:id="SDZ5-Redna-23-2010-12-16.sp107">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod Marinič, izvolite.</p>
            </sp>
            <sp xml:id="SDZ5-Redna-23-2010-12-16.sp108">

               <speaker>BRANKO MARINIČ:</speaker>

               <p>Hvala lepa za besedo.</p>
               <p>Želel bi o vsebini tega predloga amandmaja k 5. členu nekaj dodati, kar se je
               vseskozi pojavljalo v dosedanji obravnavi.</p>
               <p>V predstavitvi stališča Poslanske skupine Slovenske demokratske stranke v prvi
               obravnavi smo v parlamentu opozorili ravno na to vsebino. In takrat je bil tudi eden
               izmed razlogov naše poslanske skupine, da predloga ne podpiramo, ker manjka to, o
               čemer sedaj govorimo. In me veseli, da smo se tu poenotili, skorajda vse poslanske
               skupine, da vendar ugotavljamo, da predlagatelj nečesa, kar bi bilo zelo dobro za
               izboljšanje varnosti v cestnem prometu, ni upošteval. Takšna vsebina izhaja tudi iz
               nekih drugih dokumentov. In nas je malce skrbelo, zakaj na Odboru za promet oziroma
               pri dosedanjih obravnavah pri tem ni sodelovalo Ministrstvo za šolstvo in šport, kar
               bi bilo zelo priporočljivo. In če potem menim, da je sedaj prav, da bi se poenotili v
               temu smislu, da bi v vsebino 5. člena vkomponirali to, kar je vsebina amandmaja k 5.
               členu, ki ga predlaga Slovenska ljudska stranka.</p>
            </sp>
            <sp xml:id="SDZ5-Redna-23-2010-12-16.sp109">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod Janko Veber.</p>
            </sp>
            <sp xml:id="SDZ5-Redna-23-2010-12-16.sp110">

               <speaker>JANKO VEBER:</speaker>

               <p>Samo pojasnilo hočem dati.</p>
               <p>Ministrstvo za šolstvo in šport je sodelovalo pri pripravi tega zakona. Bili so tudi
               predstavniki prisotni na odboru, ko smo obravnavali ta zakon, moramo pa vedeti, da je
               seja trajala izjemno dolgo, od devetih zjutraj do devetih zvečer, in da ni
               pričakovati, da bodo prav vsi udeleženci lahko cel dan spremljali naše razprave. Tako
               so se tudi na poziv, bi rekel, pozneje, ko je bilo to vprašanje odprto, vseeno vrnili
               na odbor, žal pa seveda ni bilo mogoče vračati razprave na člen, ki smo ga že
               obravnavali. Tako je ves čas bil interes Ministrstva za šolstvo in šport, da
               sodelujejo pri tem, in tudi ne dvomim, da bo sodelovalo, ko se bomo o tem
               pogovarjali, kako oblikovati neko najprimernejšo odločitev. Hvala.</p>
            </sp>
            <sp xml:id="SDZ5-Redna-23-2010-12-16.sp111">

               <speaker>PODPREDSEDNIK MIRAN POTRČ:</speaker>

               <p>Samo na nekaj bi vas opozoril, pa ne biti preveč hudi name... To, kar delamo danes,
               je zapoznela razprava z matičnega delovnega telesa, pri katerih najbrž tisti, ki
               danes razpravljate, niste bili pozorni. Zato dajmo malo tudi to upoštevati.</p>
               <p>Gospod Marinič, izvolite imate besedo.</p>
            </sp>
            <sp xml:id="SDZ5-Redna-23-2010-12-16.sp112">

               <speaker>BRANKO MARINIČ:</speaker>

               <p>Ne, replika je po poslovniku takrat, ko gre za očitno nerazumevanje. Želel sem
               opozoriti na to, da Ministrstvo za šolstvo in šport v obravnavi, takrat ko smo
               obravnavali to vsebino, ni sodelovalo. So se pa vrnili predstavniki Ministrstva za
               šolstvo in šport takrat, ko je odbor že izglasoval vsebino. Zdaj se pa vračamo
               ponovno k tistemu, kar je nekdo "zamočil", in to je treba pojasniti. Jaz sem bil
               pozoren pri dosedanjih razpravah, pri vseh razpravah, od prve do druge tako na
               plenarni seji kot tudi na odboru za promet, in sem dosleden tudi sedaj, ko
               obravnavamo to temo.</p>
            </sp>
            <sp xml:id="SDZ5-Redna-23-2010-12-16.sp113">

               <speaker>PODPREDSEDNIK MIRAN POTRČ:</speaker>

               <p>Havla lepa.</p>
               <p>Zaključujem razpravo k 5. členu in amandmaju k temu členu in prehajamo na 54. člen in
               amandma k temu členu, ki so ga vložile poslanske skupine SD, Zares in Poslanski klub
               LDS. Ni želje za razpravo, zato jo zaključujem.</p>
               <p>Obveščam vas, da je Poslanska skupina Socialnih demokratov amandma k 62. členu
               umaknila in prehajamo na razpravo k 96. členu in amandmaju, ki so ga vložile
               poslanske skupine SD, Zares in Poslanski klub LDS. Želi kdo razpravljati? Ne,
               zaključujem razpravo.</p>
               <p>In prehajamo k 98. členu in amandmaju, ki so ga h temu členu vložile poslanske
               skupine SD, Zares in Poslanski klub LDS. Želi kdo razpravljati? Ne. Zaključujem
               razpravo in s tem tudi razpravo k amandmajem k Zakonu o voznikih. Odločanje bomo
               opravili danes zvečer v okviru predvidenega programa dela Državnega zbora.</p>
               <p>S tem prekinjam to točko dnevnega reda.</p>
               <p>In prehajamo na <title xml:id="SDZ5-Redna-23-2010-12-16.title4">13. TOČKO DNEVNEGA REDA – TO JE PREDLOG ZAKONA O MOTORNIH
                  VOZILIH.</title>
               </p>
               <p>Predlog zakona je v obravnavo predložila Vlada in besedo dajem dr. Igorju Jakominu za
               dodatno obrazložitev.</p>
               <p>Izvolite.</p>
            </sp>
            <sp xml:id="SDZ5-Redna-23-2010-12-16.sp114">

               <speaker>DR. IGOR JAKOMIN:</speaker>

               <p>Hvala lepa.</p>
               <p>Pred nami je Predlog zakona o motornih vozilih, torej prvega krovnega zakona na
               področju motornih vozil v naši državi. To bo splošni zakon, ki bo nudil pravno
               podlago za podrobnejšo pravno ureditev vseh tehničnih zahtev za vozila v cestnem
               prometu kakor tudi za traktorje pri opravljanju kmetijskih in gozdarskih del.</p>
               <p>Kot smo že v prvi obravnavi poudarili, ta predlog zakona prinaša kar nekaj novosti,
               ki bodo pomenili prijaznejše rešitve za naše državljane, odpravile določene
               administrativne ovire, vsekakor pa s svojimi rešitvami pomeni korak naprej pri
               prizadevanjih za večjo varnost v cestnem prometu.</p>
               <p>Zakon je bil zasnovan s pomočjo tujih strokovnjakov in nato dokončno oblikovan s
               pomočjo sodelovanja široke strokovne javnosti in usklajen v medresorskem
               usklajevanju. V postopku prvega branja zakona v Državnem zboru so ga podprle vse
               poslanske skupine, razen ene. V nadaljevanju obravnave je na besedilo predloga podala
               svoje pripombe Zakonodajno-pravna služba Državnega zbora, vloženi pa so bili tudi
               številni amandmaji poslanskih skupin.</p>
               <p>Odbor za promet Državnega zbora je predloge popravkov besedil na podlagi pripomb
               Zakonodajno-pravne službe Državnega zbora potrdil in sprejel vse amandmaje, razen
               enega. Po našem mnenju je zato ta predlog zakona, ki ga imamo na mizi, dober
               kompromis, v katerem imamo odprtih samo še nekaj vprašanj, ki jih bomo po našem
               mnenju lahko danes ustrezno rešili. Hvala.</p>
            </sp>
            <sp xml:id="SDZ5-Redna-23-2010-12-16.sp115">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Predlog zakona je obravnaval Odbor za promet kot matično delovno telo. Za
               predstavitev poročila dajem besedo predsedniku odbora gospodu Janku Vebru.</p>
               <p>Izvolite.</p>
            </sp>
            <sp xml:id="SDZ5-Redna-23-2010-12-16.sp116">

               <speaker>JANKO VEBER:</speaker>

               <p>Hvala še enkrat za besedo.</p>
               <p>Tudi Predlog zakona o motornih vozilih smo obravnavali na 14. seji, ki je bila 1.
               decembra. In tudi za ta zakon je bila opravljena splošna razprava in na podlagi
               sklepa Državnega zbora, da je zakon primeren za nadaljnjo obravnavo, smo opravili
               drugo obravnavo na odboru. Dr. Igor Jakomin, državni sekretar, je povedal, da je bil
               zakon predstavljen tako na splošni razpravi kot v vseh postopkih, ki so potekali v
               času priprave tega zakona, tako da je povedal, da so pripombe na predlog zakona, ki
               jih je podala Zakonodajno-pravna služba, upoštevane in da dodatnih pojasnil
               pravzaprav niti ni bilo treba podati na tej seji odbora.</p>
               <p>Tudi predstavnica Zakonodajno-pravne službe je ravno tako ugotovila, da so vsa
               izpostavljena vprašanja z njihove strani ustrezno upoštevana v amandmajih
               koalicijskih poslanskih skupin.</p>
               <p>Tudi Državni svet podpira zakon, je pa opozoril, da je treba vrniti čas opravljanja
               tehničnega pregleda za nova vozila na tri leta in ne na štiri, kot je zdaj
               uzakonjeno. Tudi v okviru razprave je predsednik sekcije izvajalcev tehničnih
               pregledov motornih in priklopnih vozil, ki deluje v okviru Gospodarske zbornice
               Slovenije, opozoril na ta problem in nas tudi seznanil s tem, da je tudi študija, ki
               je bila izdelana v letu 2007 in jo je pripravila Mednarodna organizacija za
               spremljanje varnosti v cestnem prometu, priporočila, da se osebna vozila servisirajo
               oziroma opravijo tehnični pregled po treh letih po prvi registraciji. Je pa tudi
               predstavnik Direktorata za promet pojasnil, da znotraj Evropske unije ta priporočila
               še niso bila vključena v evropske direktive, ki urejajo področje tehničnih pregledov,
               zato tudi na odboru nismo pristopili k temu, da bi skrajšali rok za prvi tehnični
               pregled po registraciji vozila.</p>
               <p>Odbor je obravnaval tudi vse vložene amandmaje in na podlagi tistih, ki jih je
               sprejel – torej, potem je glasoval še o vseh členih predloga zakona skupaj in s tem
               oblikoval tudi dopolnjen Predlog zakona o motornih vozilih, ki ga imamo danes na
               seji. Hvala.</p>
            </sp>
            <sp xml:id="SDZ5-Redna-23-2010-12-16.sp117">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Ker je Državni zbor na 21. seji opravil prvo obravnavo predloga zakona, predstavitev
               stališč poslanskih skupin ni mogoča.</p>
               <p>Zato prehajamo na razpravo o členih in vloženih amandmajih, ki jo bomo opravili na
               podlagi pregleda vloženih amandmajev z dne 15. decembra letos.</p>
               <p>Prehajam na 3. člen in amandma k 3. členu, ki ga je vložila Poslanska skupina
               Slovenske ljudske stranke. Nihče ne želi razpravljati, zato zaključujem razpravo.</p>
               <p>Prehajam k 33. členu in amandmaju k temu členu, ki ga je vložila Slovenska nacionalna
               stranka. Nihče ne želi besede.</p>
               <p>Prehajamo na 50. člen in prvi amandma k 50. členu, ki ga je vložila Poslanska skupina
               Slovenske nacionalne stranke, in drugi amandma k 50. členu, prav tako Slovenska
               nacionalna stranka, in tretji amandma – tudi Slovenska nacionalna stranka. Odpiram
               razpravo k 50. členu in trem amandmajem k temu členu.</p>
               <p>Gospod Majhenič, izvolite.</p>
            </sp>
            <sp xml:id="SDZ5-Redna-23-2010-12-16.sp118">

               <speaker>SILVEN MAJHENIČ:</speaker>

               <p>Hvala za besedo. Pri prejšnjem sem zamudil, drugače bi nekaj povedal.</p>
               <p>Kar se tiče 50. člena, uvajanje posebne izjeme za določena priklopna vozila za
               posebne namene ni z ničemer utemeljeno. Zaradi možnosti tehničnih napak in
               zahtevnosti prevozov je potrebna enaka frekvenca kot za druga priklopna vozila te
               kategorije, saj prevoz čolna ali športnih konj zahteva najmanj enako tehnično
               brezhibno priklopno vozilo kot priklopno vozilo za prevoz drugih tovorov. Zaradi
               specifičnosti, gibljivosti tovora pa je tehnična brezhibnost še bolj nujna. Vtis je,
               da je izjema namenjena točno določenim privilegiranim uporabnikom.</p>
               <p>In če lahko sedaj govorim še o naslednjem, ki pa pojasnjuje, da za vozila v lasti
               pravnih oseb velja, da je veliko večja nevarnost tehničnih napak ter zahteva po večji
               stopnji izpopolnjevanja pogojev za varnost, saj s vozili opravlja več voznikov,
               delavcev, zaposlenih pri pravni osebi, ki niso strokovnjaki niti ne poznajo
               značilnosti ali posebnosti vozil. Tudi Predlog zakona o pravilih cestnega prometa
               enako kot doslej v 105. členu določa, da voznik vozila, s katerim se opravlja javni
               prevoz potnikov, ali blaga, ali prevoz oseb za lastne potrebe, ne sme imeti alkohola
               v organizmu, enako kot vozniki za kategorijo C, D in E. Za te voznike veljajo za
               udeležbo v prometu strožji kriteriji kot za običajne voznike kategorije B. Na podoben
               način, kot se pregledujejo vozila za javni prevoz potnikov, se naj pregledujejo tudi
               vozila, ki so tu tudi namenjena prevozu potnikov.</p>
               <p>In še k tretjemu amandmaju k 50. členu. Tu bi pa samo podal obrazložitev. Zastopamo
               stališče, da morajo biti tehnični pregledi vseh priklopnih vozil opravljeni vsako
               leto, predvsem s stališča zagotavljanja tehnične brezhibnosti. Hvala.</p>
            </sp>
            <sp xml:id="SDZ5-Redna-23-2010-12-16.sp119">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Želi še kdo razpravljati?</p>
               <p>Gospod Jakomin, izvolite.</p>
            </sp>
            <sp xml:id="SDZ5-Redna-23-2010-12-16.sp120">

               <speaker>DR. IGOR JAKOMIN:</speaker>

               <p>Hvala lepa.</p>
               <p>Glede na to, da imamo tu tri amandmaje, bi samo želel podati mnenje k prvemu
               amandmaju.</p>
               <p>Ta amandma odpravlja izjemo za prvi tehnični pregled po prvem letu po registraciji za
               lahke bivalne in traktorske priklopnike ter posebne priklopnike do 3 tisoč 500
               kilogramov za prevoz priprav za šport in športnih konj. Predlagatelj zakona izhaja iz
               stališča, da so ta preklopna vozila udeležena v prometu v mnogo manjši meri kot
               ostala priklopna vozila te kategorije, ki se uporabljajo v komercialne namene, zato
               zanje ni potreben prvi tehnični pregled že po prvem letu po registraciji in nato
               vsako leto tehnični pregled. Taka ureditev je v principu veljavna že sedaj. Posebno
               vozilo za prevoz priprav za šport in športnih konj prevaža tovor, ki je običajno
               velike vrednosti in je zato tudi v interesu samega lastnika, da je vozil v brezhibnem
               stanju. Ta določba pa v ničemer ne preprečuje lastniku priklopnika, da kadarkoli, če
               se mu le zdi potrebno, opravi preventivni tehnični pregled.</p>
               <p>Predlog zakona določa tudi odgovornost lastnika vozila za uporabo tehnično brezhibnih
               vozil v prometu, in to tudi sankcionira. Iz teh razlogov predlagam, da se tega
               amandmaja ne sprejme.</p>
               <p>Drugi amandma. Ta amandma uvaja zahtevo, da morajo osebna vozila v lasti pravnih oseb
               opraviti prvi tehnični pregled že po poteku prvega leta po registraciji in nato
               naprej vsako leto.</p>
               <p>Predlagatelj zakona izhaja iz stališča, da bi taka določba pomenila neenakost
               lastnikov pri uporabi enakih vozil in ne sprejema obrazložitve predlagatelja
               amandmaja, da so vozniki vozil v lasti pravnih oseb nestrokovnjaki, ki ne poznajo
               značilnosti ali posebnosti vozil. Tudi vozniki vozil v lasti fizičnih oseb niso
               strokovnjaki in tudi v družini običajno vozi isto vozilo več voznikov. Pri večjih
               pravnih osebah so običajno zaposleni tudi strokovnjaki, ki skrbijo za tehnično stanje
               vozil, torej je zato mnogokrat poskrbljeno celo bolje kot pa v družini.</p>
               <p>Poleg tega je pa treba upoštevati še dejstvo, da je po zadnjih podatkih v Sloveniji
               38 % novih osebnih vozil v uporabi po lizing pogodbah, torej tudi uporabniki teh
               vozil morajo opraviti tehnične preglede že po prvem letu in nato naprej vsako leto,
               saj so ta vozila dejansko v lasti pravnih oseb, njihovi uporabniki pa so tudi fizične
               osebe.</p>
               <p>Pa še, če mi dovolite še nekaj besed k tretjemu amandmaju. Tretji amandma uvaja
               zahtevo, da se za lahke bivalne in traktorske priklopnike ter posebne priklopnike ter
               posebne priklopnike do 3 tisoč 500 kilogramov za prevoz priprav za šport in športnih
               konj opravlja tehnični pregled po shemi ena plus ena, plus ena, plus ena in ne po
               shemi štiri plus dva, plus dva, plus ena, plus ena in tako naprej.</p>
               <p>Stališče ministrstva je enako kot pri amandmaju k 1. točki prvega odstavka 50. člena.
               Predlagatelj zakona izhaja iz stališča, da so ta priklopna vozila udeležena v prometu
               v mnogo manjši meri kot ostala priklopna vozila te kategorije, ki se uporabljajo v
               komercialne namene, zato zanje ni potreben prvi tehnični pregled že po prvem letu po
               registraciji in nato vsakoletni tehnični pregled. Takšna ureditev je v principu
               veljala že sedaj, posebno vozila za prevoz priprav za šport in športnih konj
               prevažajo tovor, ki je običajno velike vrednosti in je zato tudi v interesu samega
               voznika, da je vozilo v brezhibnem stanju. Ta določba pa v ničemer ne preprečuje
               lastniku priklopnika, da kadar koli, če se mu le zdi potrebno, opravi preventivni
               tehničen pregled. Predlog zakona določa tudi odgovornost lastnika vozila za uporabo
               tehnično brezhibnih vozil v prometu in to tudi sankcionira.</p>
               <p>Iz tega razloga predlagamo, da se ta kot prejšnji amandma ne sprejmeta. Hvala
               lepa.</p>
            </sp>
            <sp xml:id="SDZ5-Redna-23-2010-12-16.sp121">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod Janko Veber.</p>
            </sp>
            <sp xml:id="SDZ5-Redna-23-2010-12-16.sp122">

               <speaker>JANKO VEBER:</speaker>

               <p>Hvala za besedo.</p>
               <p>Tudi o tej temi smo se nekako dali člani Odbora za promet dodatno podučiti. Če se
               dotaknem prvega amandmaja k 50. členu, ki govori o izjemah oziroma ki želi črtati
               izjemo, da se za bivalnike, recimo, ki jih uporabljajo ljudje, ko gredo na dopust, na
               morje, enkrat na leto, opravlja tehnični pregled vsako leto.</p>
               <p>Namreč, ta amandma gre v to smer, da bi vsak, ki ima to svojo prikolico, preden bi
               šel na dopust, jo moral peljati na tehnični pregled in seveda potem preživeti tistih
               štirinajst dni ali mesec dni na dopustu ali pa tudi, če pusti nekaj dlje časa. Pa
               vendarle, gre za neko enkratno uporabo, ko greš na dopust in ko se vračaš in je
               obremenitev te prikolice bistveno manjša, kot če je v nekajdnevni ali pa sprotni
               uporabi. In v izogib stroškom in zapletom, ki bi jih kar prenekateri prebivalci imeli
               s tem, mislim, da je smiselno, da ohranimo to izjemo, in da se tudi za te priklopnike
               opravi tehnični pregled na štiri leta, tako kot velja za osebna vozila.</p>
               <p>Glede tega, kar pa je zapisano v drugem amandmaju, da bi se za zasebna vozila v lasti
               pravnih oseb tehnični pregled opravljal vsako leto, pa mislim, da v temu trenutku, ko
               se nahajamo vendarle še vedno v izjemno zahtevnih gospodarskih razmerah, to pomeni
               dodatno bremenitev tudi za gospodarske družbe in prenekatere družbe imajo kar veliko
               število avtomobilov in to bi pomenilo za njih tudi dodatno obremenitev, dodatne
               stroške. Mislim, da v temu obdobju to dejansko ne bi bilo primerno, čeprav se mogoče
               v nekem trenutku strinjam, da vozilo, ki ga uporablja več voznikov, je mogoče, bi
               rekel, težje nadzorovati, kaj se z njim dogaja, kot pa če vozilo uporablja en sam
               voznik ali pa mogoče dva, ki si ne nazadnje tudi zelo dobro zaupata in si sporočita,
               če je kakršna koli težava na temu vozilu.</p>
               <p>Vendar v izogib dodatnim obremenitvam gospodarskim družbam in ne nazadnje tudi vseh
               ostalih gospodarskih oseb, ki koristijo, recimo, sredstva tudi iz državnega
               proračuna, mislim, da sprejetje tega amandmaja v teh razmerah ni primerno. Tako
               seveda tudi sam prvega in drugega amandmaja ne bom podprl.</p>
            </sp>
            <sp xml:id="SDZ5-Redna-23-2010-12-16.sp123">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod Bogdan Barovič.</p>
            </sp>
            <sp xml:id="SDZ5-Redna-23-2010-12-16.sp124">

               <speaker>BOGDAN BAROVIČ:</speaker>

               <p>Hvala lepa.</p>
               <p>No v izogib temu, da ne bi mislili, da smo ne vem kakšni strokovni eksperti v
               Poslanski skupini Slovenske nacionalne stranke, naj povemo, da so vsi omenjeni
               amandmaji povzeti od stroke, od različnih zbornic, ki se in se bo z vsebino teh
               amandmajev verjetno ukvarjale vse življenje. In cilj teh amandmajev ni politično
               nagajanje levi ali desni strani, sredini ali komerkoli že, ampak so trije: prvič,
               upoštevanje mnenja stroke glede na njihove izkušnje, drugič, vsem skupni cilj varnost
               v cestnem prometu in tretjič, tehnična brezhibnost vseh vozil in vseh udeležencev v
               prometu.</p>
               <p>Vsi našteti elementi v amandmajih k 50. členu so pogosti povzročitelji ali vzrok
               prometnih nesreč. Res da je najbrž tudi v ministrstvu število strokovnjakov veliko in
               vedo povedati svoje, ampak bi dal samo eno primerjavo. Cilji niso slabi, strokovnjaki
               vedo, kaj počno, pogovarjati se pa, ali se kdo s čim strinja, če nekdo, recimo,
               enkrat gre na počitnice ali pa enkrat konje pelje na razstavo ali na dirke, da mu
               zato ni treba iti. Veste, to je tako, kot bi jaz rekel, da če bom enkrat naredil v
               enem letu kazen, da je dosti, če dam 20 evrov, če bom pa trikrat, bom dal pa 500. Ne
               gre! Ne moremo se tako pogovarjati! Če je nekdo udeleženec v prometu ali enkrat na
               leto ali pa desetkrat na leto – če smo vsi enaki pred zakonom, po ustavi, potem smo
               vsi enaki. Mislim, da je neodgovorno tako govoriti. Ne rečem, da je vse, kar je tu
               napisano, pravilno, ampak kdor je udeleženec v prometu, je udeleženec v prometu in
               pika! Ali pa dajmo v zakon še to, če bom naredil en prekršek, bom plačal samo 10
               evrov, če jih bom pa deset, bom plačal pa, ne vem, 1.000 ali koliko je kazen. Pa se
               pojdimo tako! Ne gre. Ustava pravi, da smo vsi enaki v cestnem prometu. In sploh
               takšne prikolice in takšna vozila imajo velikokrat tudi zaradi vsebine tovora še
               toliko večjo odgovornost.</p>
               <p>Jaz nočem nikogar prisiliti, hotel sem samo povedati, da je to mnenje stroke,
               upoštevali smo zbornice, ki se s tem dolga leta ukvarjajo, cilj je varnost v cestnem
               prometu in seveda osnovno načelo, ki ga moramo vsi spoštovati – enakost pred zakonom.
               Hvala lepa.</p>
            </sp>
            <sp xml:id="SDZ5-Redna-23-2010-12-16.sp125">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Ne vidim več želje po razpravi, zato zaključujem razpravo o 50. členu in amandmajih k
               temu členu.</p>
               <p>S tem je zaključena tudi razprava o amandmajih k zakonu.</p>
               <p>Obveščam vas, da bomo odločanje o amandmajih opravili danes zvečer ali pozno popoldan
               v okviru programa dela.</p>
               <p>S tem prekinjam to točko dnevnega reda.</p>
               <p>Prehajamo na <title xml:id="SDZ5-Redna-23-2010-12-16.title5">14. TOČKO DNEVNEGA REDA – PREDLOG ZAKONA O SPREMEMBAH IN DOPOLNITVAH
                  ZAKONA O ŽELEZNIŠKEM PROMETU.</title>
               </p>
               <p>Predlog zakona je Državnemu zboru predložila Vlada. Za dopolnilno obrazložitev dajem
               besedo predstavniku Vlade dr. Igorju Jakominu, državnemu sekretarju na Ministrstvo za
               promet.</p>
            </sp>
            <sp xml:id="SDZ5-Redna-23-2010-12-16.sp126">

               <speaker>DR. IGOR JAKOMIN:</speaker>

               <p>Hvala lepa.</p>
               <p>S predlogom sprememb in dopolnitev Zakona o železniškem prometu se zasleduje nekaj
               osnovnih ciljev, in sicer: zagotovitev implementacije novih direktiv in s tem
               uskladitev z evropsko zakonodajo; glede na obrazloženo mnenje Evropske komisije
               zagotoviti uskladitev z direktivami prvega železniškega paketa in s preoblikovanjem
               organiziranosti železniškega sistema zagotoviti učinkovito vodenje investicij v javno
               železniško infrastrukturo.</p>
               <p>Predlog zakona vsebuje naslednje bistvene novosti: prenaša naloge določanja voznega
               reda s Slovenskih železnic na Agencijo za železniški promet; prenaša naloge
               regulatornega organa z Ministrstva za promet na Agencijo za pošto in elektronske
               komunikacije; prenaša naloge vodenja investicij v javno železniško infrastrukturno
               družbo, ki je v 100 % lasti države; prenaša določbe zakona glede organizacije
               Slovenskih železnic v nov zakon in implementira nekatere določbe direktiv Evropske
               unije, ki do sedaj še niso bile implementirane. Tako naj bi s sprejetjem predloga
               zakona sanirali večino očitkov iz obrazloženega mnenja komisije Evropske unije in
               prenesli vse določbe o organiziranosti družbe Slovenske železnice v samostojen zakon.
               To je po oceni predlagatelja potrebno, saj Zakon o železniškem prometu uporabljajo
               oziroma morajo spoštovati vsi prevozniki v železniškem prometu.</p>
               <p>Zato je primerneje, da so določbe, ki urejajo status in organiziranost nacionalnega
               prevoznika, v samostojnem zakonu. Hvala.</p>
            </sp>
            <sp xml:id="SDZ5-Redna-23-2010-12-16.sp127">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Predlog zakona je obravnaval Odbor za pomet kot matično delovno telo. Dajem besedo
               predsedniku odbora, gospodu Janko Vebru za predstavitev poročila.</p>
            </sp>
            <sp xml:id="SDZ5-Redna-23-2010-12-16.sp128">

               <speaker>JANKO VEBER:</speaker>

               <p>Hvala, še enkrat, za besedo.</p>
               <p>No, po paketu cestnih zakonov smo na odboru prešli potem še na železnico. Namreč, na
               isti seji, 14. redni seji 1. decembra, smo obravnavali tudi Predlog zakona o
               spremembah in dopolnitvah Zakona o železniškem prometu in v uvodni obrazložitvi
               predloga zakona je minister za promet dr. Patrick Vlačič poudaril nekatere ključne
               sklope v tem zakonu.</p>
               <p>In sicer: uskladiti je treba upravni del železniškega sistema z direktivami prvega
               infrastrukturnega paketa; zagotoviti je treba kvalitetno odvijanje obveznosti
               gospodarskih javnih služb ter primerno plačilo iz javnih sredstev, predvsem
               zagotoviti transparentnost stroškov; zagotoviti je treba vso potrebno organizacijsko
               strukturo za izvedbo posodobitve javne železniške infrastrukture in sanirati
               negativno gospodarsko stanje podjetja Slovenske železnice, d. o. o. Tudi
               Zakonodajno-pravna služba, ki je pregledala besedilo zakona, je opozorila na nekatere
               vsebinske rešitve v tem zakonu, seveda so z amandmaji bile nekatere pomanjkljivosti
               odpravljene, je pa še vedno opozorila na tista določila, ki se nanašajo na pojem
               investicije v javno železniško infrastrukturo. Namreč, iz tega pojma se izloči
               definicija pojma nadgradnje. In to je eno od tistih vprašanj, ki je ostalo tudi po
               mnenju Zakonodajno-pravne službe neizčiščeno.</p>
               <p>Poleg tega Zakonodajno-pravna služba meni, da niso dovolj jasno opredeljena razmerja
               med posameznimi nosilci nalog. S pravnosistemskega vidika pa je opozorila tudi na
               rešitve, ki se nanašajo na vlogo Agencije za pošto in elektronske komunikacije kot
               regulatornega organa.</p>
               <p>No, mnenje Državnega sveta oziroma njene komisije, ki je odgovorna za to področje, je
               takšno, da je dala pozitivno mnenje k temu zakonu. V sami razpravi pa je mogoče treba
               izpostaviti tudi mnenje direktorja Direkcije za vodenje investicij v javno železniško
               infrastrukturo, ki je opozoril, da je strokovno nelogična in ekonomsko neupravičljiva
               ločitev investicij od nadgradenj, predlagana sprememba predstavlja drobljenje
               investicij ter s tega vidika povečano tveganje za pridobivanje sredstev kohezijske
               politike, kar je v svojem mnenju potrdila tudi Služba Vlade za evropske zadeve.</p>
               <p>No, na vsa ta vprašanja je odgovoril tudi minister za promet in potem smo pristopili
               še k obravnavi amandmajev, ki jih je bilo tudi k temu zakonu kar nekaj vloženih, tako
               je, poleg šestih amandmajev Poslanske skupine SDS, jih pet vložila Poslanska skupina
               Zares, potem Matevž Frangež dva, Poslanska skupina Slovenske ljudske stranke šest in
               poslanske skupine SD, LDS devet amandmajev, štiri amandmaje pa je oblikoval tudi sam
               odbor na podlagi predloga Vlade.</p>
               <p>No, po sprejetih amandmajih oziroma obravnavi členov, h katerim so bili vloženi
               amandmaji, je odbor glasoval še o vseh členih skupaj in jih sprejel. Tako je tudi pri
               tem predlogu zakona tako določeno besedilo, ki ga danes obravnavamo na seji Državnega
               zbora. Hvala.</p>
            </sp>
            <sp xml:id="SDZ5-Redna-23-2010-12-16.sp129">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Sledi predstavitev stališč poslanskih skupin.</p>
               <p>Stališče Poslanske skupine Zares bo predstavil gospod Lojze Posedel.</p>
               <p>Izvolite.</p>
            </sp>
            <sp xml:id="SDZ5-Redna-23-2010-12-16.sp130">

               <speaker>ALOJZ (LOJZE) POSEDEL:</speaker>

               <p>Hvala lepa, spoštovani podpredsednik. Predstavniki ministrstva, kolegice in
               kolegi!</p>
               <p>Pristojno ministrstvo je novelo Zakona o železniškem prometu v parlamentarno
               proceduro vložilo predvsem zaradi pripravljenih izhodišč, ki naj bi vodile v
               preoblikovanje Slovenskih železnic. Po besedah ministra in tudi v sklepih odbora je
               nujno uskladiti upravni del železniškega sistema z direktivami prvega
               infrastrukturnega paketa, zagotoviti kakovostno odvijanje obveznosti gospodarskih
               javnih služb ter primerno plačilo iz javnih sredstev, zagotoviti vso potrebno
               organizacijsko strukturo za izvedbo posodobitve javne železniške infrastrukture in ne
               nazadnje sanirati negativno stanje Slovenskih železnic.</p>
               <p>V Poslanski skupini Zares se zavedamo pomembnosti, predvsem pa transparentnosti
               posodabljanja in odpravljanja anomalij na železniškem področju, tudi v luči graditve
               drugega železniškega tira, zato na tej stopnji ne bomo nasprotovali predlaganim
               rešitvam. Poudariti pa želimo, da je ne glede na tokratno odločitev poslank in
               poslancev pristojni minister tisti, ki bo moral s polno odgovornostjo prevzeti nase
               poleg pozitivnih tudi morebitne negativne posledice. Zakaj to poudarjam? V naši
               poslanski skupini smo namreč ministra tekom usklajevanja, kot tudi na sami obravnavi
               na matičnem delovnem telesu opozarjali, da je predlagano spreminjanje posameznih
               izrazov, ki so že usklajeni z drugimi predpisi v Republiki Sloveniji – na primer
               investicije v javno železniško infrastrukturo ne pomeni samo gradnje novih prog,
               temveč tudi nadgradnje in obnove –, da je to nepotrebno, saj je to že opredeljeno v
               Zakonu o varnosti v železniškem prometu. Način delitve, kot ga je pripravil
               predlagatelj, po naši oceni lahko pomeni, da bosta investicije v javno železniško
               infrastrukturo vodila dva subjekta, kar pa z vidika transparentnosti, učinkovitosti
               ter preglednosti mogoče ni najboljša rešitev.</p>
               <p>Izrazili smo tudi bojazen, da bi se lahko na predlagani način investicije v javno
               železniško infrastrukturo drobile, kar bi lahko pomenilo veliko tveganje tudi z
               vidika pridobitve evropskih kohezijskih sredstev. Spomnimo naj, da je tudi Računsko
               sodišče v revizijskem poročilu Razvoj javne železniške infrastrukture priporočilo,
               citiram: "...naj se pri načrtovanju razvoja javne železniške infrastrukture s
               sedanjega načrtovanja in izvajanja investicij po odsekih usmeri k bolj smotrnemu
               pristopu načrtovanja celostnih prometnih rešitev." Zaključek citata. Delitve
               investicij na nadgradnje in novogradnje lahko po naši oceni zamegli jasne kriterije
               med obema pojmoma, kar posledično privede do ločitve nosilcev na področju vodenja
               investicij in nadgradenj. Ministrstvo sicer na področju zagotavljanja varnosti in
               transparentnosti uvaja sistem nadzora, za katerega v Poslanski skupini Zares upamo,
               da bo zadostoval in da bo uspešen.</p>
               <p>Zavedamo se, da je pred nami na področju javne železniške infrastrukture veliko dela,
               predvsem pa tudi veliko neznank. Zato ministrstvu oziroma Vladi želimo, da bi
               predlagana rešitev v končni fazi res dosegla vse cilje, zaradi katerih so bile te
               rešitve predlagane. Zato v poslanski skupini ne bomo nasprotovali takšnemu predlogu,
               budno pa bomo spremljali vse dogajanje na tem področju, saj so pretekle izkušnje,
               žal, pokazale tudi veliko pomanjkljivosti.</p>
               <p>Kot povedano, v poslanski skupini bomo predlog podprli.</p>
            </sp>
            <sp xml:id="SDZ5-Redna-23-2010-12-16.sp131">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Slovenske ljudske stranke bo predstavil gospod Janez
               Ribič.</p>
            </sp>
            <sp xml:id="SDZ5-Redna-23-2010-12-16.sp132">

               <speaker>JANEZ RIBIČ:</speaker>

               <p>Hvala. Spoštovani prisotni!</p>
               <p>Poslanska skupina Slovenske ljudske stranke je k predlogu zakona vložila 6 dopolnil,
               tako kot še druge poslanske skupine, nekatera so bila delno povzeta v sprejetih
               dopolnilih koalicije. Predvsem nas veseli, da smo skupaj le uspeli ohraniti sedež
               družbe v Mariboru.</p>
               <p>V Poslanski skupini Slovenske ljudske stranke sicer ocenjujemo tiste spremembe
               zakona, ki se nanašajo na nujen prenos tako imenovanega prvega železniškega paketa
               direktiv v slovenski pravni red, kot potrebne, prav tako so potrebne tudi tiste, ki
               bi izboljšale pogoje in zagotavljale konkurenčnost ter učinkovitost upravljanja javne
               železniške infrastrukture. Glede na različne poglede družbe Slovenske železnice d. o.
               o. in Direkcije za vodenje investicij v javno železniško infrastrukturo na predlagane
               rešitve smo vložili tudi nekatere amandmaje, da bi z njimi omogočili učinkovito
               izvajanje zakona in bolj učinkovito poslovanje družbe in odvisnih družb.</p>
               <p>S sprejemom dopolnil so se nekatere določbe zakona sicer izboljšale, osnovna dilema
               pa ostaja: ni jasno, kakšne posledice bodo imele ostale spremembe, predvsem
               spremenjene definicije v 2. členu, ki pomenijo korak nazaj v smiselnosti izvajanja
               javnih služb. Investicija v javno železniško infrastrukturo ne pomeni le gradnje
               novih prog, ampak tudi nadgradnje in obnove, kar je definirano v Zakonu o varnosti o
               železniškem prometu in v Uredbi o spremembah in dopolnitvah Uredbe o enotni
               metodologiji za pripravo in obravnavo investicijske dokumentacije na področju javnih
               financ. Torej bo treba spreminjati tudi te predpise. Z uvedbo dveh ločenih pojmov
               "investicije" in "nadgradnje", dejansko so nadgradnje tudi investicije, bosta
               investicije v javno železniško infrastrukturo vodila dva subjekta. Z vidika
               transparentnosti, učinkovitosti ter preglednosti je to gotovo korak nazaj. Zato ni
               povsem jasno, ali so s spremembo zakona opredeljene naloge in pristojnosti družb na
               tak način, da se bo s tem zagotavljalo učinkovito izvajanje nalog, da bodo naše
               železnice konkurenčne, predvsem pa, da bo še naprej zagotovljena varnost v
               železniškem prometu. Hvala.</p>
            </sp>
            <sp xml:id="SDZ5-Redna-23-2010-12-16.sp133">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine DeSUS bo predstavil gospod Anton Urh.</p>
            </sp>
            <sp xml:id="SDZ5-Redna-23-2010-12-16.sp134">

               <speaker>ANTON URH:</speaker>

               <p>Hvala za besedo, spoštovani gospod podpredsednik. Spoštovani državni sekretar s
               sodelavci, kolegice in kolegi!</p>
               <p>Predlog zakona o spremembah in dopolnitvah Zakona o železniškem prometa spreminja
               celotni železniški sektor. Bistvene spremembe so predvidene na področju investicij.
               Novogradnje bo po novem izvajala gospodarska družba, ki bo v stoodstotni državni
               lasti, bodisi bo to posebna družba bodisi bo to delo opravljala družba DDC. Gre za
               družbo, ki bo v imenu in na račun države opravljala investicije v železniško
               infrastrukturo. Infrastruktura bo namreč v lasti države in ne infrastrukturnega
               podjetja, saj bi v nasprotnem primeru pri vlaganju sredstev iz proračuna šlo za
               nedovoljeno državno pomoč. Družbo za svetovanje in inženiring DDC, ki je že doslej
               opravljala večino nalog za državo, zlasti za Dars, je treba namreč reformirati, saj
               nima več toliko nalog kot nekoč. Izvajanje nadgradnje bo dodeljeno preko javnih
               razpisov, obnovo in vzdrževanje pa bodo izvajale Slovenske železnice. Za javne
               razpise pri izvajanju nadgradnje so se odločili zato, ker bodo novogradnje v
               Sloveniji tako velik zalogaj, da je vprašanje, ali bo tisti, ki jih bo izvajal,
               sposoben delati tudi nadgradnje. V Sloveniji je že sedaj veljal sistem, po katerem so
               bile nadgradnje, obnove in vzdrževanje naloga Slovenskih železnic, a je nadgradnje
               zaradi kohezijskih sredstev izvajala Direkcija. Je pa Direkcija doslej nekatere
               storitve kot zunanjemu izvajalcu prepuščala Slovenskim železnicam.</p>
               <p>Sprejem zakona o železniškem prometu je po predlagateljevem mnenju potreben tudi
               zaradi uskladitve slovenskega pravnega reda z evropskim. Evropska komisija je namreč
               proti Sloveniji sprožila postopek zaradi neuresničevanja pravnega reda EU na področju
               železniške zakonodaje. Po pričakovanjih ministra za promet je sprejem nove zakonodaje
               zadostna rešitev za Komisijo. Država po mnenju ministra doslej ni zagotavljala
               sredstev za investicije v železniško infrastrukturo. Namenska sredstva za železniško
               infrastrukturo, za novogradnje in investicijsko vzdrževanje naj bi se zagotavljala v
               višini 108 milijonov evrov letno. Kot je bilo pojasnjeno, bo investicijski cikel
               trajal kar nekaj let, saj je bilo doslej precej zamujenega. Nacionalni program
               železnic namreč še zdaleč ni pri koncu. Izpolnjen je le 30 %, ali celo manj.</p>
               <p>V Poslanski skupini DeSUS bomo zakon podprli. Imamo pa nekaj pomislekov glede podpore
               predlogu zakona, saj imamo občutek, da ga je minister na silo dal v proceduro, četudi
               nekatere stvari še niso bile usklajene. S tem mislimo predvsem na to, da na področju
               investicij v železniško infrastrukturo ni zagotovljena transparentnost. Tudi mnenje
               Službe za evropske zadeve potrjuje, da gredo predlagane spremembe v drobljenje
               investicij, kar pomeni povečanje tveganja za pridobivanje sredstev kohezijske
               politike. K načrtovanju razvoja javne železniške infrastrukture pa je treba
               pristopiti v smislu celotnih prometnih rešitev, tako meni tudi Računsko sodišče.
               Hvala.</p>
            </sp>
            <sp xml:id="SDZ5-Redna-23-2010-12-16.sp135">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Slovenske nacionalne stranke bo predstavil gospod Zmago
               Jelinčič Plemeniti.</p>
            </sp>
            <sp xml:id="SDZ5-Redna-23-2010-12-16.sp136">

               <speaker>ZMAGO JELINČIČ PLEMENITI:</speaker>

               <p>Lep pozdrav vse skupaj!</p>
               <p>Zakon je sicer potreben in mislim, da ga je smiselno podpreti. Pa vendar se pojavlja
               pri tem cela vrsta določenih vprašanj. V prvi vrsti, kdo bo tista in kaj bo tista
               družba v 100 % državni lasti, ko se vendar hoče na vsak način na to pozicijo
               postaviti DDC. DDC se vedno bolj kaže kot neka čudna družba, kjer denar ponikne
               tukaj, tam, po raznih žepih, nobenih kontrol ni izvedenih, če hoče kdo narediti
               kontrole, ga po navadi vržejo ven ali kaj podobnega. Takšne družbe, ki bi vodila
               investicije, ki bi v železnici znašale najmanj dvesto do tristo milijonov evrov,
               verjetno pa še bistveno več, če bi se lotili še česa drugega posodabljanja, ne le
               nadgradenj, to se pravi elektrifikacije, zvečanje nosilnosti in tako naprej, bi se
               tukaj človek vprašal, ali je prav, da takšno zadevo dobi v roke neka firma, ki ne
               uživa zaupanja državljanov, zaupanja inšpekcijskih organov, ne notranjih, ampak
               zunanjih, in konec koncev mislim, da bi tudi država morala tukaj poseči vmes.</p>
               <p>Zanimivo je, da če pa ne bo prišlo do enovitega razvoja oziroma enovitih investicij v
               razvoj, v tem primeru je pa vprašljivo, če bodo te drobne investicije lahko z
               evropskih sredstev v okviru kohezijskih sredstev dobile finančno podporo. Skratka, če
               bomo preveč drobili, ne bomo dobili evropskih sredstev, če ne bomo drobili, se pokaže
               druga nevarnost, da potem določena vladajoča koalicija da vodenje investicij v roke
               eni firmi, ki bo trošila denar in zmetala denar skozi okno z lopato, si nabavljala
               nove avtomobile vsake toliko časa, opremljala pisarne, si izplačevala strahotno
               visoke mesečne prihodke – in nič drugega.</p>
               <p>Vprašljivo je tudi, če bi DDC sploh imel potrebno znanje, mislim, da nima tega
               znanja, kar pomeni, da bi moral zaposlovati dodatne ljudi, kar bi zopet omogočilo
               uporabo raznih čudnih metod zaposlovanja; to se pravi, bodo navlekli noter kakšnih
               sto novih ljudi, ki so iz prijateljskih firm, iz prijateljskih logov, iz
               prijateljskih strank, seveda pa država od tega ne bi imela nič dobrega.</p>
               <p>Smiselno pa bi bilo sploh pripraviti nek nacionalni program razvoja železniške
               infrastrukture. Konec koncev saj ga nimamo, saj ne vemo, kaj je treba narediti.
               Edino, kar se ugotavlja, se ugotavlja to – in to je nesporno dejstvo –, da je
               železnica v Sloveniji danes na daljše razdalje počasnejša, kot je bila za časa
               avstro-ogrske monarhije. Po letu 1849, ko so prišli z Dunaja z železnico do Ljubljane
               in potem – mislim, da – do 1856. leta do Trsta, lahko rečemo, da je bila tista
               železniška povezava, če vzamemo že Dunaj–Trst hitrejša, kot je danes. Pa tudi, če
               vzamemo povezavo Ljubljana–Trst, je bila hitrejša, kot je danes; pa tudi, če vzamemo
               samo Ljubljana–Postojna, je bila takrat železnica hitrejša, kot je železnica
               danes.</p>
               <p>Infrastruktura je uničena, "glajzi", kot jim pravijo železničarji, to se pravi
               tračnice, so zlizane, uničene. Tudi do centimeter globoke izrabe so na njih, kar
               zagotovo pomeni le to, da jih je treba zamenjati z novimi. Obremenitev prog ne vzdrži
               teh železniških obremenitev in vlakov – in kaj bomo s tem? Mislim, da bi bilo
               smiselno res narediti nov nacionalni program razvoja, potegniti tudi nove trase in
               začeti delati na tem. Poglejmo Švico, Švicarji so naredili en tunel, ki je skrajšal
               železniško povezavo za dve minuti, in se jim je izplačal. Rekli so: "To se izplača."
               Predvsem pa dajmo železnice umakniti v tunele, izravnajmo progo, da bomo lahko
               konkurenčni tudi s hitrostjo svojih železnic. Drugače lahko vpeljemo samo še muzejske
               vlake in tiste ostarele, ki nikoli ne bodo dočakali penzije, lahko damo za
               kondukterje, vsaj lepo staro bodo videti. Hvala lepa.</p>
            </sp>
            <sp xml:id="SDZ5-Redna-23-2010-12-16.sp137">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanskega kluba LDS bo predstavil gospod Milan Gumzar.</p>
            </sp>
            <sp xml:id="SDZ5-Redna-23-2010-12-16.sp138">

               <speaker>MILAN GUMZAR:</speaker>

               <p>Hvala za besedo. Lepo pozdravljeni vsi zbrani v dvorani!</p>
               <p>Če so Slovenske železnice v naši državi sinonim za železniški podsistem, lahko
               rečemo, da poljske elektromotorne garniture iz zgodnjih 60. let prejšnjega stoletja,
               znane kot gomulke in ki, ne boste verjeli, še vedno prevažajo in mučijo potnike po
               Slovenskih železnicah, simbolizirajo vso nemoč nosilcev prometne politike v zadnjih
               20 letih, pri tem da bi naš železniški podsistem preoblikovali v sodoben in učinkovit
               in najpomembnejši del slovenskega prometnega sistema.</p>
               <p>Čeprav so bile po osamosvojitvi Slovenije železnice tudi predmet živahnih političnih
               spopadov, referenduma, neuspešnih in nikoli dokončanih sanacij ter reorganizacije, pa
               tudi obiskov predsednika Vlade, si moramo vsi skupaj priznati, da so bile in ostajajo
               predvsem pastorka vsakokratnih nosilcev prometne politike. V železniški podsistem po
               pristopu k Evropski uniji bolj ali manj posegajo zgolj zaradi implementacije direktiv
               Evropske unije. Po letu in pol lahko ponovno noveliramo veljavni zakon o železniškem
               prometu in to povsem zaradi sprejetja odločitve Evropske komisije, opominov ter
               vložitvi tožbe zoper Slovenije zaradi neizvajanja prvega železniškega paketa. Zato
               obravnavana novela prinaša nekatera določila direktiv prvega železniškega paketa, ki
               po mnenju Komisije niso bile prenesene v našo zakonodajo, ter popravlja
               implementacijo nekaterih določil, ki po mnenju Komisije niso pravilno prenesena. Zato
               novela uvaja popolnoma neodvisno izvajanje funkcij določanja vlakovnih poti, izdelavo
               voznega reda, omrežja in zaračunavanja te pobiranja obrabnine. V skladu s pravnim
               redom Evropske unije se namreč mora pri primeru, če je upravljavec železniške
               infrastrukture povezan tudi s kakšnim od prevoznikom, vse navedene bistvene funkcije
               upravljavca izločiti in dati v izvajanje neodvisnemu subjektu. Zaradi tega se s
               spremembo zakona določa, da Javna agencija za železniški promet Republike Slovenije v
               celoti prevzema vse navedene funkcije.</p>
               <p>Druga pomembna sprememba prinaša zagotavljanje neodvisnosti in nadzor pri izvajanju
               konkurenčnosti z neodvisnostjo regulativnega organa. Ob tem moramo žal izpostaviti
               dejstvo, da se tudi glede tega vprašanja, torej o potrebnosti in nujnosti teh
               sprememb, del politične pa tudi strokovne javnosti ne strinja. To je bilo lepo
               razvidno na seji matičnega odbora, ko je na primer eden izmed nosilcev prometne
               politike iz prejšnje vlade zatrjeval, da veljavni zakon o železniškem prometu ustreza
               vsem direktivam Evropske unije. Gre za nepomembno podrobnost, ki v povezavi z drugimi
               podrobnostmi pojasnjuje, zakaj imamo takšen železniški podsistem, kot ga imamo, ter
               potrjuje ugotovitev, da je krivda za stanje lepo porazdeljena med vse dosedanje
               nosilce prometne politike v samostojni Sloveniji.</p>
               <p>Ob zakonskih rešitvah v LDS izpostavljamo tudi reorganizacijo obstoječega
               železniškega sistema, in sicer Slovenskih železnic, Javne agencije za železniški
               promet in Ministrstvo za promet. Zaradi pravnosistemskih, vsebinskih in nomotehničnih
               razlogov pozdravljamo izločitev določb, ki se nanašajo na poslovni sistem slovenskih
               železniških družb, ki dobiva svoj poseben zakon.</p>
               <p>Ob koncu tudi v LDS-u ne moremo mimo nekaterih ključnih sprememb, in sicer sprememb
               pri organizaciji investicij v železniško infrastrukturo. Dejstvo je, da nas čakajo
               obsežna vlaganja v železniško infrastrukturo, v nasprotnem primeru se bodo blagovni
               tokovi trajno preusmerili. Ta proces se je že pričel, zato upamo, da bo sistem, ki si
               ga je zamislil minister za promet osebno in ki mu marsikdo nasprotuje, dejansko
               učinkovit ter da bo omogočal absolutno transparentnost porabe javnih sredstev.
               Direkcija za vodenje investicij v javno železniško infrastrukturo se tako ukinja,
               njene naloge se pa prenašajo na gospodarsko družbo v 100 % lasti države. Verjamemo,
               da bodo vprašanja, kot so: ali naj ta družba, nastala iz obstoječe družbe Direkcije
               za ceste, kot inženir vodi novogradnje, nadalje, kako naj se zagotovi transparentnost
               porabe javnih sredstev v primeru, ko se bodo obnove in vzdrževalna dela izvajala
               znotraj Slovenskih železnic, da bodo ta vprašanja še predmet polemičnih razprav.</p>
               <p>Karkoli že, v LDS se zavedamo, da moramo v nacionalnem interesu čim prej posodobiti
               železniško infrastrukturo ter hkrati Slovenske železnice preoblikovati v modernega,
               glede na geografsko lego Slovenije vodilnega regionalnega operaterja, ki bo opravljal
               celovito prevoznologistično dejavnost. Zato bomo tokratni projekt v tej smeri
               podprli, ob hkratnem pričakovanju, da bodo vsi vpleteni subjekti storili vse, da
               projekt uspe v dobro vseh nas.</p>
            </sp>
            <sp xml:id="SDZ5-Redna-23-2010-12-16.sp139">

               <speaker>PODPREDSEDNIK MIRAN POTRČ:</speaker>

               <p>Gospod Gumzar, hvala lepa.</p>
               <p>Stališče Poslanske skupine nepovezanih poslancev bo predstavil gospod Vili
               Rezman.</p>
               <p>Izvolite.</p>
            </sp>
            <sp xml:id="SDZ5-Redna-23-2010-12-16.sp140">

               <speaker>VILI REZMAN:</speaker>

               <p>Hvala lepa, gospod podpredsednik.</p>
               <p>Tudi mi v poslanski skupini Solidarnost se zavedamo centralnega pomena prometa sploh
               in železniškega prometa in njegovih problemov posebej, zato poskušamo te probleme
               železniškega prometa umestiti v neko širšo konotacijo, kajti ne gre samo za probleme
               specifične, torej prometne probleme, ampak gre tudi za probleme gospodarstva sploh,
               gre za socialne probleme in gre tudi za velike probleme, ki jih imamo s prometom in s
               slabo infrastrukturo na področju železnic v zvezi z varovanjem okolja.</p>
               <p>Prepričani smo, da je treba ta podsistem prometa hitreje razvijati, kot je to bilo do
               sedaj, zaradi tega ker je stanje na tem področju precej slabo, da ne uporabim kakšnih
               manj evfemističnih izrazov. Naj povemo, da železniški promet ni v podporo
               gospodarstvu in skladnejšemu razvoju Slovenije, kakor bi moral biti in bi mogel biti,
               če bi bil drugače razvit in moderniziran. Potem povejmo, da imamo zelo velike
               negativne posledice v zvezi s tem, kar zadeva okolje, saj neurejen promet, kakršnega
               imamo, prispeva približno 80 % toplogrednih vplivov in je izrazito negativen v zvezi
               s podnebnimi spremembami. Povejmo tudi to, da ne izpolnjuje vloge, svoje socialne in
               siceršnje vloge, tako kot menimo, da bi to moral početi. Namreč, s pomanjkanjem večje
               dostopnosti, tako fizične kot cenovne, za večino prebivalstva v okviru javnega
               prometa. Torej to pomanjkanje vpliva na socialno situacijo tudi pri nas.</p>
               <p>Aktualne razmere so relativno slabe. Veliko več bi bilo treba storiti za to, da bi se
               modernizirala stara in vzpostavila nova železniška infrastruktura. Veliko več bi se
               moralo storiti za to, da bi bilo poslovanje tega sistema ekonomsko učinkovitejše in
               da bi morebiti bili manjši socialni, beri tudi sindikalni vpliv, na poslovne
               odločitve znotraj tega sistema. Torej, zaradi cele vrste slabosti je nujna
               reorganizacija, tako iz notranjih vzrokov, ki sem jih sedaj nekako naštel, kakor
               zunanjih, ki so bili danes tudi našteti že v zvezi s tem, kako in kaj nas opominja
               Evropska komisija, zaradi tega ker imamo sistem, ki izkrivlja tržno konkurenco, ker
               imamo sistem, ki nekako daje neke značilnosti monopolne situacije enoviti
               organiziranosti Slovenskih železnic in ker imamo tudi neustrezno urejenega oziroma
               umeščenega regulatorja.</p>
               <p>Zato ker upamo, da bo nekaj res prispevala ta reorganizacija k izboljšanju stanja,
               bomo mi sicer ta zakon podprli, vendar ob nekaj resnih pomislekih.</p>
               <p>Prvi pomislek je ta, da je ponovno preslišano to, kar strokovno reče
               Zakonodajno-pravna služba, in tako je običajno pri nas; kadar nam strokovne ocene
               niso najbolj povšeči, jih pač preslišimo.</p>
               <p>Drugi pomislek je ta, da si tisti, ki nismo strokovnjaki za to področje, z
               obrazložitvami členov nimamo kaj pomagati. V obrazložitvah namreč zaman iščemo
               obrazložitve, najdemo zgolj ponavljanje tega, kar je v členu zapisano. In zato si ne
               znamo razložiti, kako je mogoče tako razdvojiti do sedaj poimenovane "investicije" na
               "investicije" in "nadgradnjo", razen če to nekoliko povežemo s sedežem institucije
               oziroma družbe, ki bo v Mariboru. Vendar se zdi, da je to dvorjenje Maribora na ta
               način, da bo sedež ostal tam, nekako poslabšano s tem, ko se jemlje del investicij in
               ko se na ta način jemlje, seveda, tudi pomen te družbe, ki bo v Mariboru imela sedež.
               Tako imenovane "nadgradnje" imam s tem v mislih.</p>
               <p>Drugi velik pomislek pa je v zvezi s tem zakonom, ali je mogoče to, kar se obljublja,
               torej večjo učinkovitost, doseči brez tega, da se menjajo kadri, da se menja
               infrastruktura in da se menja organizacija.</p>
               <p>Samo zadnje vidimo kot uresničitev.</p>
            </sp>
            <sp xml:id="SDZ5-Redna-23-2010-12-16.sp141">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Socialnih demokratov bo predstavil gospod Matjaž Han.</p>
            </sp>
            <sp xml:id="SDZ5-Redna-23-2010-12-16.sp142">

               <speaker>MATJAŽ HAN:</speaker>

               <p>Hvala lepa, spoštovani podpredsednik. Spoštovani sekretar z ekipo, spoštovani
               kolegi!</p>
               <p>Po cestni problematiki ali pa, če želite, tudi tematiki imamo pred seboj tako
               imenovan železničarski paket. Moram reči, da se je Vlada v tem mandatu zavedala vseh
               težav, ki so se nakopičile na železnicah, predvsem je spoznala tudi potencial za
               razvoj na Slovenskih železnicah. Seveda pa je zaradi tega treba sprejemati nekatere
               zakonske odločitve in tudi ekonomske politike.</p>
               <p>V Poslanski skupini Socialnih demokratov menimo, da je prometni sektor eden od
               ključnih elementov razvoja ekonomskega in družbenega življenja skupnosti v
               katerihkoli prostorskih okvirjih. Evropska unija kot širša skupnost, za katero se je
               prebivalstvo Slovenije kakor preostali del skupnosti odločilo za sobivanje, je
               posebej pozorna na razvoj prometnega sektorja. Za temeljito prenovo Slovenskih
               železnic v skladu s trendi v Evropski uniji je nujno treba določiti organiziranost
               slovenskih železniških družb, ki bodo omogočale njihovo večjo učinkovitost in
               transparentno porabo javnih sredstev, namenjena izvajanju gospodarskih javnih služb.
               Če želimo začeti s takšno prenovo Slovenskih železnic, so nujno potrebne spremembe
               pri organizaciji investicij v železniško infrastrukturo.</p>
               <p>Predlog novele zakona o železniškem prometu, ki je pred nami, uveljavlja
               organiziranost, ki bo zagotavljala popolnoma neodvisno izvajanje funkcij določanja
               vlakovnih poti, izdelavo voznega reda omrežja in izračunavanje ter pobiranje
               uporabnine. Zaradi tega se s spremembo zakona predvideva, da Agencija za železniški
               promet v celoti prevzame vse navedene funkcije. Predlagani zakon tako spreminja in
               dopolnjuje Zakon o železniškem prometu, da se izvede reorganizacija družb Slovenskih
               železnic d. o. o. v poslovni sistem slovenskih železniških družb. Hkrati pa se bo za
               doseganje učinkovitega vodenja investicij v javno železniško infrastrukturo
               preoblikovala Direkcija za vodenje investicij v javno železniško infrastrukturo v
               gospodarsko družbo, ki bo v stoodstotni lasti države Republike Slovenije. V Poslanski
               skupini Socialnih demokratov smo prepričani, da predlagana novela zakona o
               železniškem prometu omogoča, da bomo vse tisto, kar si želimo v Republiki Sloveniji
               zgraditi na področju železniške infrastrukture, tudi zgradili, predvsem pa, da bomo
               zgradili na transparenten način. Hvala lepa.</p>
            </sp>
            <sp xml:id="SDZ5-Redna-23-2010-12-16.sp143">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Slovenske demokratske stranke bo predstavil gospod Branko
               Marinič.</p>
            </sp>
            <sp xml:id="SDZ5-Redna-23-2010-12-16.sp144">

               <speaker>BRANKO MARINIČ:</speaker>

               <p>Hvala lepa za besedo, spoštovani podpredsednik. Spoštovani in spoštovane
               prisotni!</p>
               <p>Predloga zakona o spremembah in dopolnitvah Zakona o železniškem prometu v Poslanski
               skupini Slovenske demokratske stranke ne bomo podprli.</p>
               <p>Pomembni poudarki in nekaj razlogov, zakaj ne: predlog zakona definira investicije v
               javno železniško infrastrukturo kot gradnjo nove javne železniške infrastrukture;
               nadgradenj na železniški infrastrukturi ne definira kot investicije; zakon sicer
               definira vzdrževanje železniške infrastrukture, v katero sodijo tudi obnove. Na
               podlagi navedenih definicij je določeno, da bi investicije vodila nova družba v 100 %
               lasti države, družba bo ustanovljena ali bo to ena od obstoječih družb, kot je bilo
               že omenjeno, DDC. Vzdrževanje in obnovo bo izvajala družba Infrastruktura d. o. o.
               znotraj Holdinga Slovenske železnice kot gospodarsko javno službo; za vodenje in
               izvedbo nadgradenj bo izbran ponudnik na podlagi javnega razpisa. Predlog zakona
               podeljuje novi družbi pristojnost vodenja le na področju novogradenj, za vodenje in
               izvedbo nadgradenj bo izbran ponudnik na javnem razpisu. Takšna rešitev je zelo
               nenavadna, saj država na eni strani ustanavlja družbo za vodenje investicij na javni
               železniški infrastrukturi, ki ji podeljuje pristojnost le za novogradnje, in sočasno
               namerava za vodenje in izvedbo nadgradenj iskati ponudnika z razpisom. Rešitev je z
               vidika racionalnosti in učinkovitosti in preglednosti porabe javnih sredstev
               neustrezna. Smotrna rešitev bi bila, da ima nova družba pristojnosti za vodenje
               novogradenj in nadgradenj, nadgradnje so dejansko tudi investicije. S predlagano
               rešitvijo država izgublja neposreden nadzor nad porabo javnega denarja.</p>
               <p>K obrazložitvi k 3. členu je sicer navedeno, tako je nenavadno, da SŽ izvaja
               vzdrževanje in obnovo javne železniške infrastrukture, Družba za vodenje investicij
               pa bo izvajala vodenje investicij ter pripravo in izvedbo javnih razpisov za vodenje
               in izvedbo nadgradenj javne železniške infrastrukture. Takšna trditev ne izhaja iz
               13.b člena. Glede na navedbo prehodnih določb v 14. členu je takšna trditev še bolj
               vprašljiva. Del zaposlenih, ki je izvajal naloge nadzora nad izvajanjem gospodarskih
               javnih služb in izvajanjem nadgradenj, pa prevzame Ministrstvo za promet. Vse skupaj
               je zamotano in zapleteno s temi izrazi, na katere ste mnogi že opozorili.</p>
               <p>Vprašljiva bo torej tudi poraba in transparentnost porabe sredstev, ki jih železnice
               v prihodnje nameravajo črpati iz kohezijskih skladov. Gre za velik denar, gre za
               mnogo več denarja, kot je bil v dosedanjem 15-letnem nacionalnem programu izgradnje
               avtocest. In tukaj se postavlja tudi vprašanje in dilema, ali morda niso interesi
               tistih, ki so zdaj sodelovali v gradnjah avtocestnega programa, videli svojo
               priložnost tudi tukaj. Kajti, kot rečeno, tukaj gre za velika sredstva in znalo bi se
               zgoditi, kljub temu da spreminjamo ta zakon, da ga spreminjamo zaradi tega, ker ima
               nekdo nek drug interes, ne pa interesa, o katerem opozarja ta ali ona vlada.
               Slovenske železnice se danes ukvarjajo s težavami, z nekonkurenčnostjo, ne morejo
               nuditi tistih produktov, ki jih zahteva sodobna železniška infrastruktura. Če bomo
               dopustili, da se bo to nadaljevalo, je to slaba popotnica za razvoj in napredek
               Slovenskih železnic tudi, ko govorimo o področju razvoja za vlaganje v javno
               železniško infrastrukturo. Ali je zaradi tega zakona, ali pa obrnjeno, treba
               spreminjati tudi organiziranost Slovenskih železnic, bomo pa govorili pri naslednjem
               zakonu.</p>
               <p>Kot rečeno, v Poslanski skupini Slovenske demokratske stranke nismo za takšno rešitev
               in bomo glasovali proti.</p>
            </sp>
            <sp xml:id="SDZ5-Redna-23-2010-12-16.sp145">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin.</p>
               <p>Ker amandmaji k dopolnjenemu predlogu zakona niso bili vloženi, zaključujem drugo
               obravnavo predloga zakona.</p>
               <p>Glasovanje o predlogu zakona bomo opravili danes v okviru glasovanj, pol ure po
               prekinjeni 15. točki dnevnega reda. Glede na število vloženih amandmajev vas
               opozarjam, da je to lahko že kmalu po 15. uri in da s tem računamo, ker bomo prešli
               na glasovanje.</p>
               <p>S tem prekinjam to točko dnevnega reda.</p>
               <p>Prehajamo na <title xml:id="SDZ5-Redna-23-2010-12-16.title6">15. TOČKO DNEVNEGA REDA – DRUGA OBRAVNAVA PREDLOGA ZAKONA O DRUŽBI
                  SLOVENSKE ŽELEZNICE.</title>
               </p>
               <p>Predlog zakona je Državnemu zboru predložila Vlada. Za dopolnilno obrazložitev dajem
               besedo dr. Igorju Jakominu, državnemu sekretarju Ministrstva za promet.</p>
            </sp>
            <sp xml:id="SDZ5-Redna-23-2010-12-16.sp146">

               <speaker>DR. IGOR JAKOMIN:</speaker>

               <p>Hvala lepa.</p>
               <p>Cilj zakona je vzpostavitev izhodišč, s katerimi se bo omogočilo preoblikovanje
               Slovenskih železnic kot enovitega podjetja v holdinško organiziranost, s čimer se
               določa statusna oblika, organizacij in naloge družbe Slovenske železnice ter drugih
               pravnih oseb v njeni večinski lasti.</p>
               <p>Osnovna načela za to preoblikovanje so: zagotovitev neodvisnosti infrastrukturnega
               upravljavca v skladu z določili direktiv prvega železniškega paketa, vzpostavitev
               potrebne samostojnosti prevozniškega dela podjetja in s tem zagotovitev pogojev
               dolgoročnega finančno učinkovitega poslovanja ter vzpostavitev organiziranosti, ki bo
               omogočala orientiranje posameznih družb na temeljne naloge, za katere so
               ustanovljene, in striktno obvladovanje stroškov posameznih družb.</p>
               <p>Zaradi trenutne enovite organiziranosti Slovenskih železnic je bilo v Republiki
               Sloveniji večkrat posredovano mnenje Evropske komisije, ki se nanaša predvsem na
               preveliko povezanost upravljavca javne železniške infrastrukture in prevoznika v
               železniškem prometu. Poleg tega se ocenjuje, da bo s prenosom teh nalog na samostojne
               družbe dosežena boljša učinkovitost teh družb in večja transparentnost porabe javnih
               sredstev.</p>
               <p>Predlog zakona predvideva reorganizacijo družbe Slovenske železnice, d. o. o. v
               poslovni sistem slovenskih železniških družb. Družba Slovenske železnice, d. o. o.
               postane obvladujoča družba, ki obvezno ustanovi tri odvisne družbe, in sicer:
               upravljanje javne železniške infrastrukture, izvajanje prevoza potnikov in izvajanje
               prevoza blaga. S formiranjem holdinga in s tremi družbami v tem holdingu se bo v
               največji meri zagotovilo posameznemu podjetju možnost optimalne organizacije za
               opravljanje osnovne dejavnosti, za katero bodo ustanovljene, in s tem zagotovitev
               možnosti, da se podjetje osredotoči na naloge, ki izhajajo iz pogodb z državo, kot
               tudi na naloge, ki izhajajo iz njihovih tržnih dejavnosti. Istočasno je holding
               organiziranost, ki podjetje povezuje na področju, kjer je integracija procesov v
               transportu in logistiki potrebna in smiselna. V okviru holdinga se lahko ustanovijo
               tudi druge odvisne družbe za izvajanje drugih dejavnosti, na primer, gradbene
               dejavnosti, izdelava in vzdrževanje vozil in tako dalje. Posojila in poroštva se
               glede na namen njihovega najema prenese na odvisne družbe, razen v primerih, če
               posojilodajalec s tem ne soglaša, v tem primeru ostanejo na matični družbi.</p>
               <p>Menimo, da bo takšna organiziranost Slovenskih železnic zagotovila gospodarsko bolj
               uspešno poslovanje družbe in zagotovila ustrezno neodvisnost posameznih subjektov na
               trgu železniških storitev. Hvala.</p>
            </sp>
            <sp xml:id="SDZ5-Redna-23-2010-12-16.sp147">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Predlog zakona je obravnaval Odbor za promet kot matično delovno telo. Za
               predstavitev poročila odbora dajem besedo predsedniku Janku Vebru.</p>
            </sp>
            <sp xml:id="SDZ5-Redna-23-2010-12-16.sp148">

               <speaker>JANKO VEBER:</speaker>

               <p>Hvala za besedo.</p>
               <p>Predlog zakona o družbi Slovenske železnice je odbor obravnaval na svoji 14. seji, ki
               je bila 1. 12. 2010. Uvodno obrazložitev je podal minister za promet dr. Patrick
               Vlačič, ki je poudaril, da se z zakonom želi vzpostaviti temelje, s katerimi se
               omogoči preoblikovanje Slovenskih železnic kot enovitega podjetja v holdinško
               organiziranost, s čimer se določa statusna, organizacijska oblika in naloge družbe
               Slovenske železnice in drugih pravnih oseb v njeni večinski lasti. Predstavnica
               zakonodajne službe, ki je seveda tudi pregledala besedilo zakona, je izpostavila
               vprašanje o potrebnosti predlaganega zakona. Poudarila je, da pravne podlage za
               ustanovitev družbe Slovenske železnice in ustanovitev odvisnih družb že vsebuje
               veljavni zakon o železniškem prometu, razmerja med vladajočo družbo in odvisnimi
               družbami pa je z upoštevanjem Zakona o gospodarskih družbah mogoče urediti tudi s
               statutom družbe.</p>
               <p>Tudi mnenje komisije Državnega sveta je podobno mnenju Zakonodajno-pravne službe, s
               tem da izpostavljajo še enega od pomembnih dejstev, da bi moralo biti pred sprejetjem
               tega zakona naprej zagotovljena kapitalska ustreznost družbe Slovenske železnice, saj
               bo le-ta težko ustanovila odvisne družbe, ki jih bo po zakonu dolžna ustanoviti v
               takšnih razmerah, kakršnih je trenutno.</p>
               <p>Tudi v razpravi so nekateri člani odbora menili in izpostavili predvsem vprašanje, da
               predvsem v primerjavi z drugimi članicami v Evropski uniji je vendarle praksa
               spreminjanja železniške zakonodaje drugačna; ne spreminja se, recimo, desetletje ali
               več, pri nas pa praktično iz mandata v mandat spreminjamo organiziranost Slovenskih
               železnic, kar nekako ne pripelje k učinkovitemu delu in izvajanju nalog Slovenskih
               železnic.</p>
               <p>Tudi na ta vprašanja so predstavniki predlagatelja oziroma Ministrstva za promet
               podali odgovore. Odbor je tudi obravnaval amandmaje, ki so bili vloženi in oblikoval
               tudi svoj amandma, tako da je po izglasovanih vseh amandmajih in členih, h katerimi
               so bili vloženi amandmaji, glasoval še o vseh členih skupaj in jih sprejel. Tako je
               tudi pri temu zakonu oblikovano besedilo danes na seji, kot ga je oblikoval odbor na
               svoji seji.</p>
               <p>Hkrati pa mi dovolite, da se ob tej priložnosti zahvalim, da je odbor 1. decembra
               opravil resnično veliko nalogo, vsem članicam in članom odbora ter sekretarki oziroma
               sekretarkama ter Zakonodajno-pravni službi in vsem ostalim, ki so bili prisotni na
               tej seji, kajti opravili smo vendarle razpravo o šestih zakonih, sprejeli številne
               amandmaje in danes lahko seveda cel dan razpravljamo prav o cestno-železniških
               zakonih, ker smo na odboru opravili dvanajsturno razpravo o tej temi. Tako še enkrat
               hvala za konstruktivno sodelovanje na seji Odbora za promet. Hvala.</p>
            </sp>
            <sp xml:id="SDZ5-Redna-23-2010-12-16.sp149">

               <speaker>DR. PAVEL GANTAR:</speaker>

               <p>Havla lepa.</p>
               <p>Sledi predstavitev stališč poslanskih skupin.</p>
               <p>Stališče Poslanske skupine Slovenske ljudske stranke bo predstavil Janez Ribič,
               prosim.</p>
            </sp>
            <sp xml:id="SDZ5-Redna-23-2010-12-16.sp150">

               <speaker>JANEZ RIBIČ:</speaker>

               <p>Hvala. Spoštovani!</p>
               <p>Pred nami je zakon, za katerega celo Zakonodajno-pravna služba meni, da ni potreben,
               ker podlage za ustanovitev družbe Slovenske železnice d. o. o. kot obvladujoče družbe
               ter ustanovitev odvisnih družb in prenosa nalog nanje vsebuje že veljavni zakon o
               železniškem prometu. Ureditev razmerij med vladajočo družbo in odvisnimi družbami bi
               lahko z upoštevanjem zakona o gospodarskih družbah uredili z aktom, to je s statutom
               družbe. Iz poročila matičnega odbora je mogoče razbrati, da člani odbora celo menijo,
               da v temu trenutku ne obstajajo razlogi, zaradi katerih je potrebna ponovna
               reorganizacija holdinga Slovenskih železnic iz enovite v odvisne družbe. Čemu torej
               je treba sprejemati zakon, ki je pred nami? Poleg tega se je ponovno zgodilo, kot z
               veliko večino zakonov te vlade, da so bili skoraj vsi členi spremenjeni z amandmaji
               koalicije na podlagi mnenja pravne službe Državnega zbora.</p>
               <p>Poslanci Slovenske ljudske stranke se strinjamo s pripombami in pomisleki Državnega
               sveta in bi nanje želeli slišati odgovor ministra pred odločanjem o zakonu. Predvsem
               je zaskrbljujoče, da ni jasna usoda družbe v primeru možnega stečaja družbe, za
               katero naj bi veljale enake določbe kot za druge družbe v skladu z zakonom o
               gospodarskih družbah. S spremembo zakona o železniškem prometu se določba o
               posebnosti glede finančnega poslovanja Slovenskih železnic črta, kar je povezano s
               črtanjem vseh določb, ki urejajo organizacijo in naloge Slovenskih železnic. Prej je
               bilo namreč kot izjema določeno, da se določbe zakona o prisilni poravnavi, stečaju
               in likvidaciji za Slovenske železnice ne uporabljajo, kadar je insolventnost in
               prezadolženost posledica opravljanja obveznih gospodarskih javnih služb v skladu s
               tem zakonom in na njegovi podlagi izdanimi predpisi.</p>
               <p>Ostaja vprašanje, ali je zagotovljena kapitalska ustreznost družbe Slovenske
               železnice d. o. o., saj brez tega ne bo mogla ustanoviti odvisnih družb, ki jih bo po
               tem zakonu obvezna ustanoviti.</p>
               <p>Poslanci Slovenske ljudske stranke menimo, da velik problem za to družbo, ki ne
               pričakuje finančne pomoči iz državnega proračuna, predstavljajo predpisi o varnosti v
               železniškem prometu, zakonsko zahtevane revizije voznih sredstev, za katere nimajo
               lastnih sredstev in zato najemajo kredite. Zaskrbljujoče je, da trenutna zadolženost
               Slovenskih železnic, okrog 375 milijonov evrov, od tega je večina kreditov namenjenih
               za nakup in vzdrževanje voznih sredstev. Samo s tem zakonom in preoblikovanjem družbe
               tega problema zagotovo ne bomo rešili.</p>
               <p>In ne nazadnje nas poslance Slovenske ljudske stranke skrbi, ali so ustrezno in
               dovolj natančno določene pravice zaposlenih v primeru njihovega prehoda v odvisne
               družbe, da ne bo kasneje prihajalo do delovnopravnih sporov.</p>
               <p>Če je zakon potreben, mu poslanci Slovenske ljudske stranke ne nasprotujemo, pred
               odločanjem pa prosimo odgovore na zastavljene pomisleke in pripombe.</p>
               <p>Hvala.</p>
            </sp>
            <sp xml:id="SDZ5-Redna-23-2010-12-16.sp151">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališča Poslanske skupine Demokratične stranke upokojencev bo predstavil Anton
               Urh.</p>
               <p>Prosim.</p>
            </sp>
            <sp xml:id="SDZ5-Redna-23-2010-12-16.sp152">

               <speaker>ANTON URH:</speaker>

               <p>Hvala za besedo, spoštovani gospod predsednik. Spoštovani državni sekretar s
               sodelavci, kolegice in kolegi!</p>
               <p>Gre za tehničen zakon preoblikovanja družbe v holding. V zakonu je še vedno določba,
               da je ustanovitelj in edini družbenik Slovenskih železnic Republika Slovenija, ki
               svojega poslovnega deležna ne more deliti ali prenesti na drugo osebo.</p>
               <p>Cilji, ki naj bi jih uresničil ta zakon, je vzpostaviti temelje, s katerimi se bo
               omogočilo preoblikovanje Slovenskih železnic kot enovitega podjetja v holdinško
               organiziranost, s čimer se določa statusno obliko, organizacijo in naloge družbe
               Slovenske železnice in drugih pravnih oseb v njeni večinski lasti.</p>
               <p>Osnovna načela za to preoblikovanje so: zagotovitev neodvisnosti infrastrukturnega
               upravljavca v skladu z določili direktiv prvega železniškega paketa, vzpostavitev
               potrebne samostojnosti prevozniškega dela podjetja in s tem zagotovitev pogojev
               dolgoročnega finančno učinkovitega poslovanja, vzpostavitev organiziranosti, ki bo
               omogočala osredotočanje posameznih družb na temeljne naloge, za katere so
               ustanovljene, in striktno obvladovanje stroškov posameznih družb.</p>
               <p>Holdinška oblika po navedbah predlagatelja zagotavlja v danih razmerah najbolj varen
               in finančno optimalen prehod v samostojno poslovanje jedrnih družb. S formiranjem
               holdinga in tremi družbami v tem holdingu naj bi se v največji meri zagotovilo
               posameznemu podjetju možnost optimalne organizacije za opravljanje osnovnih
               dejavnosti, za katere bodo ustanovljene, in s tem zagotovitev možnosti, da se
               podjetje osredotoči na naloge, ki izhajajo iz pogodb z državo, kot tudi na naloge, ki
               izhajajo iz tržne dejavnosti.</p>
               <p>Istočasno pa je holding organiziranost, ki podjetja povezuje na področjih, kjer je
               integracija procesov v transportu in logistiki potrebna in smiselna. V okviru
               holdinga se formirajo še hčerinske družbe, ki jih lahko ustanovi holding ali pa
               posamezno podjetje, ki je sestavni del holdinga. Organizacija holdinga bo taka, da se
               dopušča ustanavljanje novih podjetji kot osnovnih stebrov holdinga.</p>
               <p>V okviru holdinga se ustanovi podjetje Infrastruktura, d. o. o., ki postane
               upravljavec javne železniške infrastrukture ter obdrži in nadaljuje z izvajanjem
               javnih gospodarskih služb vodenje prometa in vzdrževanje javne železniške
               infrastrukture. Ravno tako izvaja naloge gospodarjenja z javno železniško
               infrastrukturo.</p>
               <p>Potniški promet – oblikuje se kot samostojno podjetje na področju javnega potniškega
               prometa, omogočalo se bo nemoteno nadaljnje razvijanje mednarodnega potniškega
               prometa in maksimalna vključenost v oblikovanje in ponudbo na področju integralnega
               javnega potniškega prometa v Sloveniji kot tudi vključevanje v integrirani javni
               potniški sistem v Sloveniji.</p>
               <p>Formiranje podjetja za tovorni promet je pomembno predvsem iz razloga popolnega
               posvečanja tržni dejavnosti tovornega prometa. Preoblikovanje bo zagotavljalo možnost
               za optimiranje stroškov poslovanja, obvladovanja stroškov in uspešen tržni
               nastop.</p>
               <p>Predlog zakona je, tako ocenjujemo v Poslanski skupini DeSUS, primeren za podporo.
               Hvala.</p>
            </sp>
            <sp xml:id="SDZ5-Redna-23-2010-12-16.sp153">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališča Poslanske skupine Slovenske nacionalne stranke bo predstavil Zmago Jelinčič
               Plemeniti.</p>
               <p>Prosim.</p>
            </sp>
            <sp xml:id="SDZ5-Redna-23-2010-12-16.sp154">

               <speaker>ZMAGO JELINČIČ PLEMENITI:</speaker>

               <p>Hvala lepa za besedo.</p>
               <p>Ko smo prejeli v roke ta predlog zakona o družbi Slovenske železnice, se nam je
               najprej porajalo vprašanje, kdo si krije hrbet z zakonom. Konec koncev za ustanovitev
               te zadeve ni treba imeti posebnega zakona. Družba sama oziroma Slovenske železnice se
               lahko same znotraj sebe s svojim statutom uredijo kot holding in ne vem, zakaj je
               treba imeti za kritje Državni zbor in Vlado, ki o tem napiše zakon.</p>
               <p>Zdaj, marsikaj lahko človeku pride na um. Le zakaj posebej potniški promet, zakaj
               posebej tovorni promet in zakaj posebej vodenje prometa, vzdrževanje infrastrukture
               in nepremičnine, ki so v upravljanju? Človek pomisli na lastninjenje, ki je danes
               lajtmotiv vladajoče koalicije, in glede na to, da imajo železniške postaje ogromne
               prostore v vsakem večjem kraju, se človek lahko zamisli, da v tem grmu tiči zajec.
               Seveda pa je treba firmo najprej razdeliti na posamezne dele in potem znotraj teh
               delov vse skupaj razparcelirati. Zdaj, če gospodje, ki so pripravljali ta zakon, še
               niso pomislili na to, sem jim dal zdaj idejo, kako naj izpeljejo in kaj naj
               izpeljejo, da si bodo še malo napolnili žepe.</p>
               <p>Dejstvo je tudi, da se človek vpraša: le kako in zakaj se ukvarjamo zdaj s silnimi
               pregrupacijami znotraj obstoječe firme, ko pa vendar prvo, kar bi morali narediti, bi
               bilo treba prevetriti število zaposlenih, urediti plače in razne pogoje. Recimo, pri
               nas imajo vlakovodje približno plače v rangu pilota, in podobne zadeve. Evropa nima
               takšnih plač, ampak v to se ne bo nihče vtikal. Zato pa se dogaja to, da imajo
               nekatera slovenska podjetja že pripravljene svoje firme, ali povezane ali s kakšno
               povezavo s firmami za vleko vlakov v tujini, v Avstriji in Italiji – seveda, ker so
               tam cenejši. Določene bonitete pri nas še vedno upoštevajo pri vlakovnih opravilih,
               še vedno veljajo, medtem ko so v tujini že zdavnaj odpravljene.</p>
               <p>Potem se človek vpraša tudi, le kako se bo v okviru holdinga pretakal denar iz ene v
               drugo firmo, kajti zagotovo bodo kakšne firme suficitne in bo treba pomagati z
               denarjem. Od kod? Ali se tukaj pripravlja ena zadeva, ki bo nekaterim nesla ogromno
               denarja, medtem ko bo luknjo v drugi ali drugih dveh firmah morala polniti država iz
               proračuna. O tem nismo slišali niti besede: vse samo lepo, kaj je treba narediti, kaj
               se bo naredilo.</p>
               <p>Mislim, da bi se dalo marsikaj narediti drugače, zagotovo ne s tem ministrom, ampak s
               kakšnim ministrom, ki se na železnice spozna, ki bi vedel, kaj je treba narediti,
               predvsem pa, ki bi železnice približal Evropski uniji. Mi zdaj postajamo nek žep, kaj
               jaz vem, neke vrste slepič evropskih železniških povezav, kajti Italijani že gradijo
               hitro progo, Avstrijci so jo že skoraj naredili in kmalu bo vse skupaj obšlo
               Slovenijo in tisti madžarski Džer, kjer naj bi bilo evropsko križišče, tam notri, kot
               kaže, slovenskih vlakov ne bomo videli, kajti osnov gospod minister ne zna
               "porihtati" in njegovi na ministrstvu. Namesto da bi se najprej lotili tistega, kar
               je najbolj potrebno, se lotevajo nekih strukturnih sprememb. Je pa res, da v teh
               strukturnih spremembah si kdo lahko napolni žepe, če bi se resno lotil problematike
               in jo reševal tam, kjer jo je treba, si pač tega ne bi mogel.</p>
            </sp>
            <sp xml:id="SDZ5-Redna-23-2010-12-16.sp155">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče poslanskega kluba Liberalne demokracije Slovenije bo predstavil Milan
               Gumzar.</p>
               <p>Prosim.</p>
            </sp>
            <sp xml:id="SDZ5-Redna-23-2010-12-16.sp156">

               <speaker>MILAN GUMZAR:</speaker>

               <p>Hvala za besedo. Lepo pozdravljeni!</p>
               <p>Rešitve, ki jih prinaša obravnavani predlog zakona, so predvsem posledica dveh
               dejstev.</p>
               <p>Prvič. Zakon o železniškem prometu ureja železniški promet v Sloveniji in seveda
               velja tudi za druge prevoznike, ki že vozijo po slovenskih tirih in ne zgolj za
               Slovenske železnice. Zato je s pravnosistemskega vidika prav, da so statusnopravne
               določbe, ki se nanašajo le na družbo Slovenske železnice, ločene od predpisa, ki
               ureja železniški promet in je kot tak namenjen tudi drugim prevoznikom. Ker pa je
               zaradi vsem znanih razlogov pomen družbe Slovenske železnice za Slovenijo zelo velik
               in upoštevajoč obstoječo prakso, je seveda dobro, da se statusnopravne rešitve
               zapišejo v posebni zakon.</p>
               <p>Drugič. Vlada kot predlagateljica utemeljeno ugotavlja, da je treba družbo Slovenske
               železnice preoblikovati iz enovitega podjetja v holdinško organiziranost. Predlog
               zakona tako določa statusno obliko organizacije in nalogo družbe Slovenske železnice
               in drugih pravnih oseb v njeni večinski lasti. Gre torej za drugi poskus
               preoblikovanja Slovenskih železnic v holding. Prvič kljub referendumski odločitvi in
               veljavnemu zakonu zaradi različnih razlogov do dejanskega preoblikovanja ni prišlo,
               dokončno pa je holdinško organiziranost formalno zavrnila še prejšnja vlada s
               sprejemom ustrezne novele zakona.</p>
               <p>Vsaka oblika ima seveda svoje prednosti in slabosti, vendar je dejstvo, da se
               Slovenske železnice kot enovito podjetje do sedaj niso bile sposobne preoblikovati v
               modernega, glede na geografsko lego Slovenije vodilnega regionalnega operaterja, ki
               bi opravljal celovite prevozniško-logistične dejavnosti. V LDS sicer ne trdimo, da je
               statusnopravna oblika edini dejavnik, ki to onemogoča, je pa gotovo eden izmed
               ključnih. Zato smo naklonjeni holdinški organiziranosti, ki po našem mnenju prinaša
               vrsto prednosti.</p>
               <p>Predvsem želimo izpostaviti dejstvo, da se bodo med družbami oblikovali čistejši
               odnosi in računi. Družbe se bodo tako lahko osredotočile na temeljne naloge, za
               katere so ustanovljene, in na striktno obvladovanje svojih stroškov. Vzpostavila se
               bo nujno potrebna samostojnost prevozniškega dela podjetja in s tem bo podan pogoj za
               dolgoročno finančno vzdržno in učinkovito poslovanje obeh prevozniških družb.</p>
               <p>Omeniti velja, da bo holdinška organiziranost preprečevala sedaj neredko prakso
               pretakanja sredstev med posameznimi deli Slovenskih železnic. Slovenske železnice
               opravljajo namreč tudi obvezne gospodarske javne službe. To dejstvo je v luči enovite
               organiziranosti Slovenskih železnic že večkrat zmotilo tudi Evropsko komisijo, ki nam
               je očitala preveliko povezanost vloge upravljavca javne železniške infrastrukture in
               prevoznika v železniškem prometu. Vsekakor bodo samostojne družbe omogočale boljšo
               učinkovitost, predvsem pa večjo transparentnost porabe javnih sredstev.</p>
               <p>Holdinška oblika je seveda vmesna rešitev med enovitim podjetjem in popolno ločenimi
               družbami, kar je zaradi večdesetletnega skupnega razvoja in posledične tehnične,
               tehnološke prepletenosti pri procesu in opremi logična rešitev. Rešitev, ki pa hkrati
               družbe povezuje na področjih, kjer je integracija procesov v transportu in logistiki
               potrebna, nujna in logična.</p>
               <p>V Poslanskem klubu LDS verjamemo, da bo dosledna uveljavitev holdinške
               organiziranosti pripomogla pri urejanju odnosov in čistim računom znotraj Slovenskih
               železnic, kjer je na primer poslovna enota Vleka zagotavljala strojevodje tako
               tovornega kot potniškega prometa ali kjer, recimo, uporabnina ne vključuje stroškov
               vodenja prometa. Ureditev odnosov znotraj Slovenskih železnic in pravilno pravno
               korektna ter natančna usmeritev Slovenskih železnic kot upravljavca javne železniške
               infrastrukture znotraj železniškega podsistema pa je eden ključnih pogojev, če želimo
               Slovenske železnice razviti v modernega in vodilnega regionalnega železniškega
               operaterja.</p>
               <p>V Poslanskem klubu LDS predlog zakona zato podpiramo.</p>
            </sp>
            <sp xml:id="SDZ5-Redna-23-2010-12-16.sp157">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine nepovezanih poslancev bo predstavil Vili Rezman.</p>
               <p>Prosim.</p>
            </sp>
            <sp xml:id="SDZ5-Redna-23-2010-12-16.sp158">

               <speaker>VILI REZMAN:</speaker>

               <p>Še nekaj kratkih stališč poslanske skupine Solidarnost v zvezi s tem zakonom. Začenši
               tako, da mi menimo, da je ta zakon nujen. Če bo sprejet zakon o železniškem prometu
               in ta zakon ne bi bil sprejet, bi bil prvi zakon tako rekoč invaliden. Ne bi bilo
               mogoče realizirati tega, ker je bil eden izmed ciljev, zlasti v zvezi z
               reorganizacijo in spremembo učinkovitosti Slovenskih železnic. Torej, zakon o
               železniškem prometu tako rekoč nalaga, terja sprejetje tudi zakona, ki bo omogočil
               implementacijo ambicije, da iz izgubarja preidejo Slovenske železnice v uspešno
               konkurenčno in učinkovito podjetje.</p>
               <p>Drugo, kar je treba reči, je to, da je sedanji zakon tak, da omogoča drugačno
               organiziranost. Na to opozarja tudi Zakonodajno-pravna služba. Vendar tokrat morebiti
               upravičeno ni upoštevano njeno opozorilo iz dveh razlogov. Prvi zato, ker sedanji
               zakon omogoča drugačno organiziranost Slovenskih železnic, ta pa jo nalaga kot
               obvezno vsaj v treh sistemih, in sicer v upravljanju javne infrastrukture, v
               potniškem in v tovornem prometu, kar se nam zdi logično in prav in je deležno naše
               podpore.</p>
               <p>Drugič je pa morebiti upravičeno to tudi zavoljo tega, ker gre za tako zelo pomembne
               in velike spremembe v organizaciji in poslovanju, da bi bilo najbrž napak, če bi to
               kar prepustili odločitvam organov, ki sedaj vodijo Slovenske železnice, in notranjim
               aktom, statutu, tako da bi se zaobšle odločitve Državnega zbora. Mislim, da je prav,
               da Državni zbor na način zakona sprejme te pomembne odločitve.</p>
               <p>Naštejmo nekaj ambicij, ki jih ima ta zakon, in sicer bolj v alinejah kot v smislu
               kakšne elaboracije, ki so naslednje. Najprej terja večjo učinkovitost, manjše
               stroške, prehod iz izgub v profit in najbrž to predpostavlja to tudi večjo
               produktivnost. Če beremo to drugače, pomeni, da bomo najmanj enako naredili z manj
               zaposlenimi ali pa z obstoječimi zaposlenimi naredili bistveno več. To je namreč
               temeljno načelo povišanja produktivnosti.</p>
               <p>Drugič. Kar zadeva transparentnejše izvajanje investicij in rabo javnih sredstev. Ni
               ravno nujno, da bo to s tem doseženo, in na to opozarja tudi Zakonodajno-pravna
               služba, ko ugotavlja premalo jasne ločnice med posamičnimi dejavnostmi in nosilci,
               izvajalci teh dejavnosti. Menimo, da ima Zakonodajno-pravna služba tukaj v veliki
               meri prav.</p>
               <p>Naslednja ambicija je in implementiranje evropske zakonodaje, in sicer v glavnem v
               smislu, da se razbije enovita organiziranost, kakršno poznamo sedaj. Vendar
               predlagatelj že sam po sebi v uvodu ugotavlja, da te delitve v celoti ne misli
               opraviti, ker se boji, da bi morebiti ta pretkanost iz zgodovine med različnimi
               dejavnostmi ne bila ponovno vzpostavljena, če bi ločili v celoti ta dva sistema.
               Torej popolna ločitev bi bila, kakor pravi predlagatelj, tvegana in bi morebiti ne
               dosegli tistih učinkov kot z enovito organiziranostjo, vsaj takšno, kakršna je bila
               že doslej.</p>
               <p>Finančne posledice so naslednji razlog, ki jih zastavlja predlagatelj kot enega izmed
               ciljev. Zastavlja namreč cilj, da finančnih posledic za proračun Republike Slovenije
               ne bo. Pri tem se nam vzpostavi vprašanje, kako z istimi materialnimi pogoji, kako z
               istimi kadri, z isto tehnologijo, z istim tehnološkim znanjem, brez novih sredstev,
               preiti iz izgub v profitabilnost, in dvomimo, da bo sama reorganiziranost pomenila
               neke vrste katalizator, ki bo povzročil splošne sinergije. Kljub temu bomo mi v
               Poslanski skupini podprli ta predlog zakona, pri čemer dvomimo, da bodo vsi pozitivni
               učinki, ki so želeni, uresničeni. Gotovo pa ni mogoče vztrajati pri sedanji
               organiziranosti in pri sedanji učinkovitosti oziroma pri poslovanju z izgubami.</p>
            </sp>
            <sp xml:id="SDZ5-Redna-23-2010-12-16.sp159">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Socialnih demokratov bo predstavil Matjaž Han.</p>
               <p>Prosim.</p>
            </sp>
            <sp xml:id="SDZ5-Redna-23-2010-12-16.sp160">

               <speaker>MATJAŽ HAN:</speaker>

               <p>Hvala lepa še enkrat, spoštovani predsednik. Spoštovani minister, spoštovane kolegice
               in kolegi!</p>
               <p>Oba zakona, kot je tudi predhodnik pred menoj ugotovil, sta povezana in verjetno v
               življenje ne moremo spraviti ne enega ne drugega, če oba ne sprejmemo. Tako bomo v
               poslanski skupini oba zakona tudi sprejeli.</p>
               <p>V Poslanski skupini Socialnih demokratov menimo, da je zakon o družbi Slovenskih
               železnic potreben predpis, zakon o železniškem prometu je namenjen železniškemu
               prometu v Republiki Sloveniji in se skladno s tem uporablja tudi za druge prevoznike,
               medtem ko gre pri Predlogu zakona o družbi Slovenskih železnic za našega prevoznika –
               in mislim, da je to ključno – ki se mu omogoča bolj zavzeto poslovanje. Verjetno nam
               je vsem skupaj cilj, da bo to poslovanje tudi pozitivno in verjamem tudi tistim
               poslancem, ki so leta in leta bili v železniškem sistemu in najbolj poznajo sistem
               tudi znotraj.</p>
               <p>Cilj Predloga zakona o družbi Slovenskih železnic, ki ga danes obravnavamo, je, da se
               vzpostavijo temelji, s katerimi se omogoči preoblikovanje Slovenskih železnic kot
               enovitega podjetja v holdinško organiziranost, s čimer se določi statusna oblika,
               organizacija in naloge družbe Slovenske železnice in drugih pravnih oseb v njeni
               večinski lasti. Naj povem, da smo Socialni demokrati na to opozarjali že v prejšnjem
               mandatu in smo bili tudi eni od idejnih vodij, da to vendarle storimo na takšen
               način. S formiranjem holdinga se tako zagotavlja posameznemu podjetju možnost
               optimalne organizacije za opravljanje osnovnih dejavnosti ter možnosti, da se
               podjetje osredotoči na naloge, ki izhajajo iz pogodb z državo, in na naloge, ki
               izhajajo iz tržne dejavnosti.</p>
               <p>Zaradi vsega tega navedenega bomo v poslanski skupini Socialnih demokratov tudi ta
               zakon podprli. Hvala.</p>
            </sp>
            <sp xml:id="SDZ5-Redna-23-2010-12-16.sp161">

               <speaker>PREDSEDNIK DR. PAVEL GANTAR:</speaker>

               <p>Havla lepa.</p>
               <p>Stališče Poslanske skupine Slovenske demokratske stranke bo predstavil Branko
               Marinič.</p>
               <p>Prosim.</p>
            </sp>
            <sp xml:id="SDZ5-Redna-23-2010-12-16.sp162">

               <speaker>BRANKO MARINIČ:</speaker>

               <p>Hvala lepa za besedo, spoštovani predsednik. Spoštovane in spoštovani, lep pozdrav
               vsem skupaj!</p>
               <p>V Poslanski skupini slovenske demokratske stranke Predloga zakona o družbi Slovenske
               železnice ne bomo podprli. Zakaj ne? Vse to, kar predlagatelj z vsebino tega predloga
               predlaga in utemeljuje zaradi izboljšanja stanja, bi se zgodilo že sedaj na podlagi
               veljavne zakonodaje, ki to področje tudi dobro ureja. Tu je treba spomniti, da je
               bila v prejšnjem mandatu Vlade od leta 2004 do leta 2008 modernizirana kompletna
               železniška zakonodaja. Če predlagatelji mislijo, da bodo s predlogi sprememb nove
               zakonodaje na področju železnic izboljšali stanje na vseh področjih, ki so dobesedno
               zanemarjena, se zelo motijo. V Slovenskih železnicah je treba pogledati po segmentih
               upravljanja osnovne dejavnosti v sistemu železnic: prevoz blaga, prevoz potnikov in
               vzdrževanje železniške infrastrukture. To so temeljne dejavnosti, ki jih Slovenske
               železnice upravljajo danes, ki jih bodo upravljale tudi po tem Predlogu zakona o
               družbi Slovenskih železnic, kateremu v poslanski skupini nasprotujemo z dejstvom, da
               če bi bilo potrebno, bi se to že lahko zgodilo. Vse skupaj vliva nek dvom, da je
               pravzaprav kapitalska neustreznost tista, ki botruje tem spremembam. To pa seveda ni
               dobro in to ni rešitev za sistem Slovenskih železnic in za okoli 10 tisoč zaposlenih
               v sistemu Slovenske železnice. S čim se danes ukvarjajo železničarji? Namesto da bi
               se ukvarjali z osnovnimi dejavnostmi, čakajo na spremembo zakonodaje, čakajo na
               spremembo notranje organiziranosti in čakajo, kdaj jih bo delodajalec razporedil tja
               ali drugam, ali pa ugotovil, da nimajo več zaposlitve. V takšnem sistemu, kot je
               sistem Slovenskih železnic, je seveda psihologija razmišljanja zaposlenih upravičena,
               kajti zavedajo se tudi zaposleni na Slovenskih železnicah, da se sistem kot takšen
               nenehno spopada z velikimi izgubami. Če bi sledili nekakšnim rešitvam iz mandata
               prejšnje vlade, bi pri obravnavi predloga državnega proračuna za leti 2011 in 2012
               lahko ugotovili kakšno postavko, kajti v prejšnjem mandatu je bilo treba najprej
               sanirati veliko finančno luknjo, ki jo je imel sistem Slovenskih železnic. In prav
               tukaj je tudi danes problem. Nič ne bo pomagalo, če bo predsednik Vlade vsake toliko
               časa na obisku na Kolodvorski 11. To je veliko premalo. Danes bi morali biti ti
               obiski pospremljeni z nekimi konkretnimi rešitvami, kar bi izboljšalo finančni
               položaj sistema Slovenskih železnic.</p>
               <p>Finančne posledice zaradi sprejetja tega zakona seveda bodo. Pa še kakšne! Velike. In
               če bomo želeli na transparenten, pregleden način sanirati te finančne posledice v
               sistemu Slovenskih železnic, verjemite, da bo predlagatelj moral priti z rebalansom
               državnega proračuna. Drugače ni mogoče sanirati finančnega stanja, pa lahko ponovno
               spreminjamo predlog organiziranosti Slovenskih železnic. Se pa seveda porajajo tudi
               drugi dvomi, ki so verjetno upravičeni, apetiti po določenih zdravih jedrih, ki
               ostajajo. V tovornem prometu, denimo, nekateri vidijo svojo priložnost. Potniški
               promet in infrastruktura sta itak v lasti države in za to naj poskrbi država. To je
               seveda preprosto razmišljanje, ki pa dolgoročno Slovenskih železnic in samega sistema
               ne pelje iz slepega tira, v katerem se bodo po sprejetju teh zakonov Slovenske
               železnice ponovno znašle. To pa ni dobro za državo, ki na tak način skuša pomagati in
               reševati sistem, kakršen je sistem železnic.</p>
            </sp>
            <sp xml:id="SDZ5-Redna-23-2010-12-16.sp163">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Zares bo predstavil Lojze Posedel.</p>
            </sp>
            <sp xml:id="SDZ5-Redna-23-2010-12-16.sp164">

               <speaker>ALOJZ (LOJZE) POSEDEL:</speaker>

               <p>Hvala lepa za besedo, gospod predsednik. Spoštovani minister s sodelavci, kolegice in
               kolegi!</p>
               <p>V poslanski skupini bomo Predlog zakona o družbi Slovenske železnice podprli.
               Prepričan sem, da ni treba kot zadnji, ki predstavljam stališče naše skupine,
               ponavljati vseh upravičenih razlogov in jasno definiranih ciljev, ki se želijo doseči
               s predlaganim zakonom. Danes je bilo tolikokrat predlagano, da lahko samo ponovim, da
               tudi v Poslanski skupini Zares ustanovitev holdinga in ostalih družb podpiramo, zato
               ker to lahko zagotavlja optimalno organiziranost za izvajanje vseh dejavnosti in
               nalog. Ob podpori temu predlogu pa ponavljamo opozorilo kot pri prejšnjem, da je
               potreben strog nadzor nad transparentnostjo porabe finančnih sredstev v sistemu
               Slovenskih železnic.</p>
               <p>Kot rečeno, v Poslanski skupini Zares bomo podprli predlog zakona. Hvala lepa.</p>
            </sp>
            <sp xml:id="SDZ5-Redna-23-2010-12-16.sp165">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin.</p>
               <p>Prehajamo na razpravo o členu in vloženem amandmaju, ki jo bomo opravili na podlagi
               pregleda vloženih amandmajev z dne 15. 12. 2010.</p>
               <p>V razpravo dajem 1. člen in amandma Poslanske skupine SDS. Želi kdo razpravljati?
               Odpiram prijave za razpravo. Besedo ima Branko Marinič.</p>
            </sp>
            <sp xml:id="SDZ5-Redna-23-2010-12-16.sp166">

               <speaker>BRANKO MARINIČ:</speaker>

               <p>Hvala lepa za besedo.</p>
               <p>Pravzaprav ta amandma črta 1. člen, s čimer, kot lahko vidimo, praktično celoten
               Predlog zakona o družbi Slovenske železnice, če bi bil sprejet, pade. Ampak očitno
               temu ne bo tako. Očitno je, da se je predlagatelj odločil drugače. V Slovenski
               demokratski stranki smo zaskrbljeni, kar je razvidno iz našega stališča, v katerem je
               bilo izraženih kar nekaj pomislekov, dvomov, zakaj predlagatelj spreminja sistem, kot
               je sistem Slovenskih železnic, ki je bil v prejšnjem mandatu v celoti moderniziran.
               Čudi tudi dejstvo, da so se takrat sindikati, ki jih poznamo kot izredno močne, ko
               gre za uveljavljanje njihovih pravic, strinjali. Zdaj se očitno ponovno strinjajo
               tudi s spremenjenim načinom organiziranosti. Seveda to ni dobro, kajti tu se porajajo
               marsikateri dvomi v delovanje sindikatov in tistih, ki vodijo sistem Slovenskih
               železnic.</p>
               <p>Ko govorimo o delovanju sistema Slovenskih železnic, je treba pogledati v jedro tega
               sistema, kje se pravzaprav skriva ta neučinkovitost, ta nenehna izguba pri delovanju
               tako velikega sistema, ki bi po nekaterih strokovnih izračunih lahko opravljal delo s
               polovico manj zaposlenih, kot jih danes sistem premore. Ampak to ni krivda
               zaposlenih, to je krivda tistih, ki so odgovorni za funkcioniranje takšnega sistema.
               In ko ugotavljamo, ali je število zaposlenih takšno, kot danes je v sistemu
               Slovenskih železnic, lahko temu samo pritrdimo, ko gre zagotavljanje varnosti v
               železniškem prometu izključno in samo ali pa predvsem na račun posameznika, je to
               toliko bolj razumljivo. Namesto da bi se sistem ukvarjal s sodobno tehniko in
               tehnologijo, se danes žal poslužuje še mnogih zastarelih načinov, ko govorimo o sami
               logistiki delovanja, bodisi v potniškem bodisi v tovornem prometu ali pri vzdrževanju
               infrastrukture na železnicah. Tu je bistvo problema. In dokler se bodo potniki
               Slovenskih železnic vozili v gomulkah, kot je eden izmed razpravljavcev danes že
               povedal, ki smo jih na Slovenske železnice, takrat še Jugoslovanske železnice,
               pripeljali kar nekaj leta 1970 s Poljske, in ne boste verjeli, še danes pet teh
               gomulk redno obratuje na določenih relacijah. In če te izpadejo, Slovenske železnice
               ne morejo izvajati voznega reda potniških vlakov, ko govorimo o lokalnem prometu.
               Kdaj smo ga pravzaprav posodobili, če smo pri potniškem prometu? Vagoni, namenjeni
               tudi za mednarodni promet, so stari trideset do štirideset let. In kaj jim lahko
               slovenski železničarji ponudijo, ko usklajujejo mednarodne vozne rede? Trideset ali
               pa štirideset let stare vagone. In tukaj je problem, ne v organiziranosti, v
               zastareli tehniki in tehnologiji in pa v sredstvih, ki jih premorejo Slovenske
               železnice. Pred desetimi ali petnajstimi leti so bile Slovenske železnice v voznem
               parku vlečnih in vlečenih vozil posodobljene. Dobili smo nekaj tako imenovanih
               Siemens vlakov za potniških promet, tistih z nagibno tehniko, imenovanih pendolino,
               in to je tudi vse. In kako naj sistem danes funkcionira z zastarelimi voznimi
               sredstvi? Niso primerni ne času in ne tistemu plačilu storitev, ki jih potnik plača
               za to, da bi se pripeljal, da ne govorimo o izpolnjevanju voznega reda, ki ne gre na
               račun zaposlenih, ampak gre na račun zastarelega, okostenelega sistema, ki se ni
               prilagodil dejanskim potrebam današnjega časa. In dokler se bo, katera koli vlada že,
               ukvarjala s predlogom spremembe zakonodaje, kot je zakon, o katerem zdaj govorimo,
               tako dolgo ni pričakovati, da bo sistem učinkovit, da bo sistem s svojim
               funkcioniranjem pokrival svoje stroške, tako dolgo bo pripet na jasli države.</p>
               <p>Ko govorimo o tovornem prometu, tukaj je treba pogledati širše, ti tokovi, prevozni
               tokovi, kar je minister sam velikokrat dejal, da smo na odlični legi petega in
               desetega prometnega koridora. Kaj nam to pomeni, če nismo znali oblikovati skupnih
               produktov tudi v tovornem prometu, in to ne tistih produktov, ki bi bili za potrebe
               Gorenja ali pa ne vem katere firme še v Sloveniji, ampak tistih produktov, ki bi bili
               mednarodno oblikovani. In kje so težave? Težave so ponovno na voznih sredstvih, ki
               jih enostavno nimamo. Slovenske železnice v tovornem prometu premorejo nekaj vagonov
               za prevoz avtomobilov, ki jih pa žal morajo dati v najem, ne vem komu že, Intereuropi
               ali komu, namesto da bi opravljale izmenjavo med drugimi železniškimi upravami v
               okviru Evropske skupnosti. In poglejte, tukaj ponovno pridemo do temeljnega problema,
               ki se v sistemu Slovenskih železnic nenehno pojavlja, da ne govorimo o
               infrastrukturi, ki je zastarela. In če ste malo pozorni, se je vsaj v nekem času
               prejšnje vlade zgodilo to, da so se nekateri projekti začeli vseeno tudi izvajati
               neposredno, ko govorimo o izboljšanju infrastrukture na Slovenskih železnicah. Seveda
               pa to ni dovolj, to je veliko premalo, če želimo, da bo sistem funkcioniral. Mene je
               prav pri obravnavi predloga enega od rebalansov proračuna zmotilo dejstvo, ko je
               predlagatelj v proračunu namenil veliko več sredstev za svetovanje kot za zavarovanje
               nivojskih prehodov ceste čez železniško progo. In to so stvari, ki jih moramo nenehno
               odpirati in skušati izboljšati stanje, ki ni dobro. In če bomo na stališču, da je
               mogoče izboljšati sistem samo s spremembo določenega zakona, je to veliko, veliko
               premalo. In tudi sprememba ali pa sprejetje Predloga zakona o družbi Slovenske
               železnice v ničemer ne bo pripomoglo k izboljšanju kakršnegakoli stanja na
               železnicah. Sistem Slovenske železnice se bo naprej zakopaval v rdeče številke, bo
               neučinkovit, slovenskemu gospodarstvu ne bo v podporo, pa bi mu moral biti, kar
               država s sofinanciranjem tudi zagotavlja, ker nismo poskrbeli za tiste temeljne
               vsebine, za katere bi morali, če bi želeli, da bi sistem železnic funkcioniral v
               času, v katerem se nahaja. In tu je potreben kar pošten razmislek v smislu, kdaj se
               bomo končno zavedali, da bi učinkovitost sistema, funkcioniranja Slovenskih železnic,
               zagotovili z izboljšanjem stanja na področju infrastrukture, na področju osnovnih
               sredstev, ko gre za prevoz potnikov in ko gre za prevoz blaga. Tu so Slovenske
               železnice najbolj podhranjene. Pojavlja se problem osnih obremenitev. Nismo sposobni
               prevzeti težkih tovorov. Celo lokomotive smo nabavili takšne, ki na določenih tirih
               ne smejo voziti, in slovenske železnice s tisoč 100 kilometri prog, kolikor jih
               imamo, seveda niso velike. Ampak za prometne tokove in blagovne tokove so pa še kako
               privlačne. In to moramo izkoristiti. Tega pa ne bomo izkoristili z nenehnim
               spreminjanjem zakonodaje, pač pa z oblikovanjem konkretnih produktov, ki bodo
               izboljšali način in čas prevoza, bodisi v tovornem bodisi v potniškem prometu. Če
               seveda želimo imeti polne vlake v potniškem prometu in če želimo prepeljati čim več
               blaga, potem bomo morali posodobiti vse to, o čemer sem govoril. Hvala lepa.</p>
            </sp>
            <sp xml:id="SDZ5-Redna-23-2010-12-16.sp167">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima dr. Peter Verlič.</p>
            </sp>
            <sp xml:id="SDZ5-Redna-23-2010-12-16.sp168">

               <speaker>DR. PETER VERLIČ:</speaker>

               <p>Hvala lepa.</p>
               <p>Kolega Marinič je opozoril na pravi problem slovenskega železniškega sistema. Ni
               problem enovito, razbito ali pa vmesno organizirano podjetje. Predstavniki poslanskih
               skupin ste v svojih stališčih, ki sem jih pozorno poslušal, dejali, da bo s tem
               doseženo učinkovito poslovanje. Čakam na učinkovito poslovanje, kajti učinkovito
               poslovanje je možno samo, če imamo učinkovito železniško infrastrukturo. Že nekajkrat
               smo lahko slišali prispodobo, da s ferrarijem po makadamu pač ni možno iti 250
               kilometrov na uro. In ta hip je stanje na slovenskih železniških tirih takšno, da
               imamo hitrosti makadama, 50, 60 kilometrov na uro. Kaj bomo s tem dosegli? Kako naj
               bodo železnice uspešne, kako naj uspešno poslujejo, če je pa njihova konkurenčna
               prednost zaradi tega zmanjšana. Zato predlagamo ta amandma. Zato predlagamo ta
               amandma, ker s spreminjanjem organiziranosti Slovenskih železnic v tem hipu ne bomo
               dosegli ničesar. Še zlasti zato ne, ker smo, tako kot je rekel kolega iz Poslanske
               skupine LDS, napravili vmesno stopnjo. Napravili smo holding, ki bo – kakšen? –
               močan. Kaj to pomeni? To pomeni, da bodo te odvisne družbe, te tri družbe, ki bodo
               ustanovljene, pač močno podrejene holdingu, kar ni čisto nič drugega, kot če bi firma
               ostala enovita. Saj pravzaprav je dobro tako, kajti tistega tretjega poskusa, da bi
               pa zbrali toliko moči, pa bi rekli, v redu, pa pojdimo v dokončno ločitev, družbe
               ločimo:potniški zase, tovorni zase, infrastruktura zase, to pa ne. To pa ne! Se
               pravi, ta vmesna stopnja pa naj bo. In tukaj je razlog, zakaj menimo, da ni nobene
               potrebe. Najprej zato, ker mislimo, da je jedro problema ta hip v Sloveniji to, da ni
               napredka pri modernizaciji slovenske železniške infrastrukture. Zato smo, če se
               spomnite, v naši poslanski skupini pred časom predlagali zakon o izgradnji
               prioritetnih železniških odsekov v Sloveniji, da bi dali temu predlogu modernizacije
               5. in 10. koridorja na slovenskih železniških tirih določen pospešek. Nova vlada, nov
               prometni minister je dobil ta koncept, ki ga je pripravila prejšnja vlada – Razvoj in
               modernizacijo železniškega omrežja do leta 2023, ki je bil ocenjen res na 9 milijard
               evrov v tistem obdobju in ki mu je nekako prometni minister na začetku mandata
               oporekal, menil je, da bo ta številka 4,5 milijarde, vsi bi bili srečni s tem, ampak
               ga je potem predsednik Vlade kasneje popravil in rekel, to bo seveda 9 milijard
               evrov, to je bila tista strokovna ocena, ki je ni pripravil tedanji minister, ampak
               jo je pripravila stroka.</p>
               <p>In še eno vprašanje: enovito ali razbito ali ločeno. Tudi to se je danes omenjalo, da
               je stvar direktive. Velikokrat sem že povedal, da direktiva ne govori o tem,
               direktiva to prepušča državi članici, da se odloča, tako kot meni, da bi bilo
               najbolje. In menimo, da je prednost enovitega podjetja v tako majhni državi, konec
               koncev Slovenske železnice so majhna firma, in lahko enovitost s pridom izkoristijo.
               Že sedanja notranja organiziranost preprečuje prelivanje sredstev. In če imaš močan
               holding in odvisne družbe, verjemite mi, da s tem najbrž, kar se transparentnosti
               tiče, ne pridobiš bog ve kako. Se bo pa z reorganizacijo spet takoj začelo z novimi
               sistematizacijami, novim postavljanjem direktorjev, ekip in Slovenske železnice se
               bodo kot mnogokrat doslej ukvarjale predvsem same s seboj – s kadri, direktorji in
               tako dalje. Slišim tudi, da se je, vsaj prebral sem v medijih, že izbrala svetovalna
               družba, ki bo za kar velike denarje svetovala Slovenskim železnicam pri
               reorganizaciji. Škoda, da bo prej sprejet zakon kot svetovanje pri reorganizaciji.
               Kaj pa bodo ugotovili? Vam kar takoj povem: da je preveč zaposlenih na slovenskih
               železnicah in da imamo slabo železniško infrastrukturo. Trdim, da je ta zakon, kot je
               tukaj zdaj pripravljen, ko ustanavljamo neko vmesno obliko, nek holding, popolnoma
               nepotreben, ker bo to močan holding, to ste vsi povedali. In bi bilo čisto vseeno, če
               bi bila enovita družba. Čisto vseeno. Ampak o tem problemu, spoštovane poslanke in
               poslanci, kaj se dogaja z modernizacijo slovenskega železniškega križa, pa nič.
               Zanima me, koliko je umeščenih novih železniških prometnic v prostor v teh dveh
               letih. Kaj je storilo Ministrstvo za okolje in prostor? Ali je narejen kakšen
               napredek? Ali je kakšna trasa na novo umeščena, da bomo končno prišli vsaj do začetka
               priprave dokumentacije? Da bomo nekoč, če se zdaj izrazim, videli luč na koncu
               tunela, da bodo vlaki začeli voziti 160 kilometrov na uro, da bo potniški promet
               lahko sodoben, da ne bomo vozili z zastarelimi vozili, da bodo tovorni vlaki sposobni
               prevzeti dovolj kapacitet za prevoz iz luke in v tranzitu. To so vprašanja, ki bodo
               konkurenčnost Slovenskih železnic takoj okrepila. Drugače pa smo spet napravili samo
               neko reorganizacijo, ki bo pomenila ukvarjanje Slovenskih železnic same s sabo. In
               razumem, da si ministrstvo najbrž prizadeva nekaj tudi spremeniti. Obetali smo si
               veliko od strateškega partnerja. Gospod Medhorn, ki je prišel v Slovenijo z velikim
               medijskim odzivom, s podporo prve avtoritete v izvršilni veji oblasti, predsednika
               Vlade, je obetal, je bil obetaven, zdelo se je, da se bo zadeva za Slovenske
               železnice dobro iztekla. Ampak zdaj je ta zgodba, ne vem, verjetno že pozabljena.
               Pričakoval bi, če se gre v modernizacijo sistema s strateškim partnerjem, da potem
               pride tudi na podlagi enega dogovora do tega, da se šele potem predloži zakon. Tako
               pa zdaj nekaj spreminjamo, seveda brez strateškega partnerja, razen, če ta strateški
               partner ni želel kupiti samo del podjetja oziroma, zdaj bom rekel, del bodoče družbe
               Tovorni promet. To pa je tisto, če se spomnite, kaj se je dogajalo v predprejšnji
               vladi, ko je bil na to temo izveden tudi referendum, ki je takrat uspel in bi se
               Slovenske železnice morale razdeliti na tri družbe, vendar tedanji direktor si tega
               ni upal storiti. Zato najbrž tudi danes iz istih razlogov koalicija ne predlaga
               popolnega ločevanja in razbitja železniškega sistema, kar je tudi dobro. Zato pa
               pravim, da je tudi nepotrebno, ker enovito podjetje je močnejše in je močnejše tudi
               do konkurence. Odvisne družbe, ki bodo, bodo lažji plen oziroma apetiti tuje
               konkurence, da poje edini vitalni del, to pa je tovorni promet, bodo tako veliko
               večji. In najbrž bo naslednji korak ponovna vložitev zakona o Slovenskih železnicah –
               zdaj pa do dokončne delitve – da bo nekdo kupil tisti vitalni del. No, tukaj pa
               potem, spoštovane kolegice in kolegi, bo dosežen dober rezultat, tovorni promet bo
               poceni prodan tujcem, infrastruktura in potniški promet pa na bremenih države in v
               izgubah. Morda pa je za vas ta scenarij tudi v redu. Hvala.</p>
            </sp>
            <sp xml:id="SDZ5-Redna-23-2010-12-16.sp169">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>K besedi se je javil minister dr. Patrick Vlačič.</p>
               <p>Prosim.</p>
            </sp>
            <sp xml:id="SDZ5-Redna-23-2010-12-16.sp170">

               <speaker>DR. PATRICK VLAČIČ:</speaker>

               <p>Hvala, predsednik.</p>
               <p>Če dovolite, to je sicer nekoliko mimo predpisa, ker pa je bila debata mimo
               predpisov, potem lahko tudi jaz verjetno kaj povem.</p>
            </sp>
            <sp xml:id="SDZ5-Redna-23-2010-12-16.sp171">

               <speaker>PREDSEDNIK DR. PAVEL GANTAR:</speaker>

               <p>Govorimo o amandmaju, ampak ta amandma črta kompletni 1. člen in s tem v bistvu tudi
               smisel zakona. Tako imate neko dovoljenje do te mere, do katere sem pustil tudi
               ostale govorce. Ko si bom pa premislil, bom pa vsem povedal.</p>
            </sp>
            <sp xml:id="SDZ5-Redna-23-2010-12-16.sp172">

               <speaker>DR. PATRICK VLAČIČ:</speaker>

               <p>Hvala lepa.</p>
               <p>Saj bom zelo kratek. DPN za elektrifikacijo Pragersko–Hodoš. Nihče ni čutil potrebe
               do zdaj, da bi proti Jesenicam drugi tir vložil predlog za DPN, z navezavo na Brnik.
               Mi smo ga. Nihče ni čutil potrebe, da bi za progo, ki je zdaj enotirna,
               Pragersko–Hodoš, dal predlog za DPN za drugi tir. Mi smo ga. Postaja Pragersko,
               predlog za DPN. Cel kup predlogov za DPN je bilo danih v našem mandatu. To samo kot
               en medklic, češ, da ni aktivnosti. Ta trenutek teče obnova proge Divača–Koper,
               daljinsko vodenje po glavnih progah se dela, GSM-R projekt se dela, dela se ERTMS na
               D-koridorju, proga proti Kočevju se obnavlja in tako naprej. Pravzaprav mi je težko
               to naštevati, ampak jaz bom samo tako rekel, številke govorijo same zase. Od
               2004–2008 je jasno, koliko se je vlagalo v železniško infrastrukturo in odkar smo mi
               prevzeli mandat, je tudi jasno in številke govorijo same zase. Številke so kljub
               krizi bistveno višje. Hvala lepa.</p>
            </sp>
            <sp xml:id="SDZ5-Redna-23-2010-12-16.sp173">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želi še kdo razpravljati?</p>
               <p>Ugotavljam, da ne želi. Ker ne želi, nihče več razpravljati, zaključujem razpravo. O
               amandmaju bomo v skladu s časovnim potekom seje zbora odločali danes, čez pol ure v
               okviru glasovanj.</p>
               <p>S tem prekinjam to točko dnevnega reda. Prekinjam tudi 23. sejo zbora, ki jo bomo z
               glasovanji nadaljevali ob 15.35.</p>
               <stage xml:id="SDZ5-Redna-23-2010-12-16.stage11">(Seja je bila prekinjena ob 15.03 inse je nadaljevala ob 15.35.)</stage>
            </sp>
            <sp xml:id="SDZ5-Redna-23-2010-12-16.sp174">

               <speaker>PREDSEDNIK DR. PAVEL GANTAR:</speaker>

               <p>Spoštovane kolegice poslanke in kolegi poslanci, gospe in gospodje!</p>
               <p>Prehajamo na glasovanja zbora o predlogih odločitev. Prosim za malo pozornosti.
               Poslanke in poslance prosim, da preverijo delovanje glasovalnih naprav. <title xml:id="SDZ5-Redna-23-2010-12-16.title7">Nadaljujemo s prekinjeno 10. točko dnevnega reda – druga obravnava Predloga zakona o cestah, redni
                  postopek.</title>
               </p>
               <p>Prehajamo na odločanje o vloženih amandmajih. Odločamo o amandmaju Poslanske skupine
               SLS k 9. členu.</p>
               <p>Glasujemo. Navzočih je 71 poslank in poslancev, za je glasovalo 26, proti 40.</p>
               <p><stage xml:id="SDZ5-Redna-23-2010-12-16.stage12">(Za je glasovalo 26.)</stage> <stage xml:id="SDZ5-Redna-23-2010-12-16.stage13">(Proti 40.)</stage></p>
               <p>Ugotavljam, da amandma ni sprejet.</p>
               <p>Odločamo o amandmaju poslanskih skupin SD, Zares, DeSUS in LDS k 9. členu.</p>
               <p>Glasujemo. Navzočih je 74 poslank in poslancev, za je glasovalo 49, proti nihče.</p>
               <p><stage xml:id="SDZ5-Redna-23-2010-12-16.stage14">(Za je glasovalo 49.)</stage> <stage xml:id="SDZ5-Redna-23-2010-12-16.stage15">(Proti nihče.)</stage></p>
               <p>Ugotavljam, da je amandma sprejet.</p>
               <p>Odločamo o amandmaju Poslanske skupine SLS k 55. členu.</p>
               <p>Glasujemo. Navzočih je 78 poslank in poslancev, za je glasovalo 29, proti 44.</p>
               <p><stage xml:id="SDZ5-Redna-23-2010-12-16.stage16">(Za je glasovalo 29.)</stage> <stage xml:id="SDZ5-Redna-23-2010-12-16.stage17">(Proti 44.)</stage></p>
               <p>Ugotavljam, da amandma ni sprejet.</p>
               <p>Odločamo o amandmaju poslanskih skupin SD, Zares, DeSUS in LDS k 65. členu.</p>
               <p>Glasujemo. Navzočih je 76 poslank in poslancev, za je glasovalo 44, proti 1.</p>
               <p><stage xml:id="SDZ5-Redna-23-2010-12-16.stage18">(Za je glasovalo 44.)</stage> <stage xml:id="SDZ5-Redna-23-2010-12-16.stage19">(Proti 1.)</stage></p>
               <p>Ugotavljam, da je amandma sprejet.</p>
               <p>Odločamo o amandmaju poslanskih skupin SD, Zares, DeSUS in LDS k 78. členu.</p>
               <p>Glasujemo. Navzočih je 75 poslank in poslancev, za je glasovalo 53, proti nihče.</p>
               <p><stage xml:id="SDZ5-Redna-23-2010-12-16.stage20">(Za je glasovalo 53.)</stage> <stage xml:id="SDZ5-Redna-23-2010-12-16.stage21">(Proti nihče.)</stage></p>
               <p>Ugotavljam, da je amandma sprejet.</p>
               <p>Zaključili smo z odločanjem o amandmajih.</p>
               <p>S tem zaključujem drugo obravnavo predloga zakona.</p>
               <p>Besedo dajem predstavniku Vlade, predlagateljice zakona, če želi dati predlog za
               nadaljevanje obravnave.</p>
               <p>Prosim, minister, imate besedo.</p>
            </sp>
            <sp xml:id="SDZ5-Redna-23-2010-12-16.sp175">

               <speaker>DR. PATRICK VLAČIČ:</speaker>

               <p>Hvala, predsednik.</p>
               <p>Predlagam, da se to opravi, ker je toliko amandmajev, da to poslovnik dopušča.</p>
            </sp>
            <sp xml:id="SDZ5-Redna-23-2010-12-16.sp176">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Ker so bili v drugi obravnavi sprejeti amandmaji k manj kot desetini členov
               dopolnjenega predloga zakona, predlagatelj, kot ste slišali, predlaga, da Državni
               zbor na podlagi prvega odstavka 138. člena Poslovnika Državnega zbora še na tej seji
               opravi tretjo obravnavo predloga zakona. Prehajamo na odločanje o navedenem predlogu.
               Sklep ne bo sprejet, če mu bo nasprotovala več kot tretjina navzočih poslancev.</p>
               <p>Glasujemo. Navzočih je 76 poslank in poslancev, za je glasovalo 73, proti nihče.</p>
               <p><stage xml:id="SDZ5-Redna-23-2010-12-16.stage22">(Za je glasovalo 73.)</stage><stage xml:id="SDZ5-Redna-23-2010-12-16.stage23">(Proti nihče.)</stage></p>
               <p>Ugotavljam, da je sklep sprejet.</p>
               <p>Državni zbor bo tretjo obravnavo predloga zakona opravil v ponedeljek, 20. 12. 2010,
               po končanem glasovanju. Službe zbora bodo pripravile pregled, v katerega bodo
               vključeni sprejeti amandmaji h členom, h katerim so bili amandmaji sprejeti.
               Amandmaje k temu členu lahko kvalificirani predlagatelji vložijo do začetka tretje
               obravnave predloga zakona na seji Državnega zbora.</p>
               <p>S tem prekinjam to točko dnevnega reda. <title xml:id="SDZ5-Redna-23-2010-12-16.title8">Nadaljujemo s prekinjeno 11. točko dnevnega reda, to je z drugo obravnavo Predloga zakona o pravilih cestnega prometa v okviru rednega
                  postopka.</title>
               </p>
               <p>Prehajamo na odločanje o vloženih amandmajih. Prehajamo k 28. členu. Odločamo o
               amandmaju poslanskih skupin SD, Zares, DeSUS in LDS k 28. členu.</p>
               <p>Glasujemo. Navzočih je 77 poslank in poslancev, za je glasovalo 51, proti 22.</p>
               <p><stage xml:id="SDZ5-Redna-23-2010-12-16.stage24">(Za je glasovalo 51.)</stage> <stage xml:id="SDZ5-Redna-23-2010-12-16.stage25">(Proti 22.)</stage></p>
               <p>Ugotavljam, da je amandma sprejet.</p>
               <p>Prehajamo k 93. členu. Odločamo o amandmaju Poslanske skupine SDS k 93. členu.</p>
               <p>Obrazložitev glasu. Želi kdo obrazložiti glas v imenu poslanskih skupin? Ne.
               Obrazložitev glasu v lastnem imenu?</p>
               <p>Breda Pečan, prosim.</p>
            </sp>
            <sp xml:id="SDZ5-Redna-23-2010-12-16.sp177">

               <speaker>BREDA PEČAN:</speaker>

               <p>Hvala.</p>
               <p>Že ob razpravi o tem členu in amandmaju k temu členu sem povedala, da se mi zdi
               smotrno, da bi amandma Poslanske skupine Slovenske demokratske stranke podprli, ker
               si s tem odpremo možnost, da ob tem, da prvi odstavek 93. člena dopolnimo tako, kot
               so ga predlagali kolegi in istočasno damo tudi možnost, da deveti odstavek 93. člena
               dopolnimo z določilom, ki bi zavezoval kolesarje, in to vse kolesarje, da poskrbijo
               za lastno varnost tako, da si nadenejo odsevni telovnik ali pa imajo obleko, ki ima
               na sebi odsevne trakove, tako da so v temi dobro vidni.</p>
               <p>Poleg tega bi bilo treba v tem času vendarle preveriti, kaj pa s tistimi kolesarji,
               ki imajo drug tip pedalov, ki nimajo odsevnikov, ker so premajhni, da bi lahko na
               njih odsevnike sploh montirali. To pa je v devetem odstavku tega člena izrecno
               navedeno, da mora kolo imeti tudi odsevnike na pedalih, kar pri pedalih, ki so
               izdelani na zaklep, ni možno izvesti, ker so pretanki in premajhni. Pozivam tudi
               kolege iz koalicije, da ta amandma podprejo, ker bi ga v tretjem branju popravili še
               dodatno.</p>
            </sp>
            <sp xml:id="SDZ5-Redna-23-2010-12-16.sp178">

               <speaker>PREDSEDNIK DR. PAVEL GANTAR:</speaker>

               <p>Hvala.</p>
               <p>Pri obrazlaganju glasu pozivi niso več dovoljeni, ampak samo obrazložitev glasu.</p>
               <p>Glasujemo. Navzočih je 78 poslank in poslancev, za je glasovalo 32, proti 39.</p>
               <p><stage xml:id="SDZ5-Redna-23-2010-12-16.stage26">(Za je glasovalo 32.)</stage><stage xml:id="SDZ5-Redna-23-2010-12-16.stage27">(Proti 39.)</stage></p>
               <p>Ugotavljam, da amandma ni sprejet.</p>
               <p>Prehajamo k 103. členu. Odločamo o amandmaju poslanskih skupin SD, Zares, DeSUS in
               LDS k 103. členu.</p>
               <p>Glasujemo. Navzočih je 76 poslank in poslancev, za je glasovalo 49, proti 22.</p>
               <p><stage xml:id="SDZ5-Redna-23-2010-12-16.stage28">(Za je glasovalo 49.)</stage> <stage xml:id="SDZ5-Redna-23-2010-12-16.stage29">(Proti 22.)</stage></p>
               <p>Ugotavljam, da je amandma sprejet.</p>
               <p>Prehajamo k 114. členu. Odločamo o amandmaju Poslanske skupine SDS k 114. členu.</p>
               <p>Glasujemo. Navzočih je 77 poslank in poslancev, za je glasovalo 31, proti 45.</p>
               <p><stage xml:id="SDZ5-Redna-23-2010-12-16.stage30">(Za je glasovalo 31.)</stage> <stage xml:id="SDZ5-Redna-23-2010-12-16.stage31">(Proti 45.)</stage></p>
               <p>Ugotavljam, da amandma ni sprejet.</p>
               <p>Zaključili smo z odločanjem o amandmajih in s tem zaključujem tudi drugo obravnavo
               predloga zakona .Besedo dajem predstavniku Vlade, predlagateljice zakona, če želi
               podati predlog za nadaljevanje obravnave.</p>
               <p>Prosim, minister Patrick Vlačič, imate besedo.</p>
            </sp>
            <sp xml:id="SDZ5-Redna-23-2010-12-16.sp179">

               <speaker>DR. PATRICK VLAČIČ:</speaker>

               <p>Hvala, predsednik.</p>
               <p>Dajem predlog, da se opravi tudi tretja obravnava.</p>
            </sp>
            <sp xml:id="SDZ5-Redna-23-2010-12-16.sp180">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Ker so bili v drugi obravnavi sprejeti amandmaji k manj kot desetini členov
               dopolnjenega predloga zakona, predlagatelj zakona predlaga, da Državni zbor na
               podlagi prvega odstavka 138. člena Poslovnika Državnega zbora še na tej seji opravi
               tretjo obravnavo predloga zakona.</p>
               <p>Prehajamo na odločanje o navedenem sklepu. Sklep ne bo sprejet, če mu bo nasprotovala
               več kot tretjina navzočih poslancev.</p>
               <p>Glasujemo. Glasovanje teče. Navzočih je 78 poslank in poslancev, za je glasovalo 35,
               proti 22.</p>
               <p><stage xml:id="SDZ5-Redna-23-2010-12-16.stage32">(Za je glasovalo 35.)</stage> <stage xml:id="SDZ5-Redna-23-2010-12-16.stage33">(Proti 22.)</stage></p>
               <p>Ugotavljam, da je sklep sprejet.</p>
               <p>Državni zbor bo tretjo obravnavo predloga zakona opravil v ponedeljek, 20. 12. 2010,
               po končanem glasovanju.</p>
               <p>Službe Državnega zbora bodo pripravile pregled, v katerega bodo vključeni sprejeti
               amandmaji in členi, h katerim so bili amandmaji sprejeti. Amandmaje k tem členom
               lahko kvalificirani predlagatelji vložijo do začetka tretje obravnave predloga zakona
               na seji Državnega zbora.</p>
               <p>Prekinjam to točko dnevnega reda. <title xml:id="SDZ5-Redna-23-2010-12-16.title9">Nadaljujemo s prekinjeno 12. točko dnevnega reda, to je z 
                     drugo obravnavo Predloga zakona o voznikih v okviru rednega postopka.</title>
               </p>
               <p>Prehajamo na odločanje o vloženih amandmajih.</p>
               <p>Prehajamo k 5. členu in odločamo o amandmaju poslanske skupine SLS k 5. členu.</p>
               <p>Obrazložitev glasu v imenu poslanskih skupin. V imenu Poslanske skupine Socialnih
               demokratov ima besedo Janko Veber.</p>
               <p>Prosim.</p>
            </sp>
            <sp xml:id="SDZ5-Redna-23-2010-12-16.sp181">

               <speaker>JANKO VEBER:</speaker>

               <p>Hvala za besedo, predsednik.</p>
               <p>V imenu Poslanske skupine Socialnih demokratov vas želim obvestiti, da smo v odmoru,
               ko smo zaključili razpravo o zakonih, oblikovali predlog amandmaja k 5. členu za
               tretjo obravnavo. Seveda je to mogoče potem opraviti in vložiti samo pod pogojem, če
               sprejmemo amandma Slovenske ljudske stranke v drugi obravnavi, tako da smo se
               dogovorili, da podremo amandma k 5. členu. Seveda pa že napovedujem amandma, ki ga
               bomo vložili, kot kvalificirani predlagatelj, za tretjo obravnavo. Hvala.</p>
            </sp>
            <sp xml:id="SDZ5-Redna-23-2010-12-16.sp182">

               <speaker>PREDSEDNIK DR. PAVEL GANTAR:</speaker>

               <p>Obrazložitev glasu v imenu Poslanske skupine SLS ima Jakob Presečnik.</p>
            </sp>
            <sp xml:id="SDZ5-Redna-23-2010-12-16.sp183">

               <speaker>JAKOB PRESEČNIK:</speaker>

               <p>Strinjam se s tem, kar je kolega Veber rekel, da podpremo ta amandma. Zagotovo je
               dober. V okviru razprave, ki je bila v okviru tega zakona, pa se strinjam tudi s tem,
               da bo za tretjo obravnavo malo korigiran v smislu razprave, ki je bila prej na samem
               plenarnem zasedanju.</p>
               <p>V poslanski skupini bomo ta amandma podprli. Hvala lepa.</p>
            </sp>
            <sp xml:id="SDZ5-Redna-23-2010-12-16.sp184">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Zaključili smo z obrazlaganjem glasu. Prehajamo na glasovanje.</p>
               <p>Glasujemo. Glasovanje teče. Navzočih je 79 poslank in poslancev, za je glasovalo 77,
               proti nihče.</p>
               <p><stage xml:id="SDZ5-Redna-23-2010-12-16.stage34">(Za je glasovalo 77.)</stage> <stage xml:id="SDZ5-Redna-23-2010-12-16.stage35">(Proti nihče.)</stage></p>
               <p>Ugotavljam, da je amandma sprejet.</p>
               <p>Prehajamo k 54. členu in odločamo o amandmaju poslanskih skupin SD, Zares in LDS k
               54. členu.</p>
               <p>Glasujemo. Glasovanje teče. Navzočih je 76 poslank in poslancev, za je glasovalo 44,
               proti 6.</p>
               <p><stage xml:id="SDZ5-Redna-23-2010-12-16.stage36">(Za je glasovalo 44.)</stage> <stage xml:id="SDZ5-Redna-23-2010-12-16.stage37">(Proti 6.)</stage></p>
               <p>Ugotavljam, da je amandma sprejet.</p>
               <p>Prehajamo k 96. členu in odločamo o amandmaju poslanskih skupin SD, Zares in LDS k
               96. členu.</p>
               <p>Glasujemo. Navzočih je 77 poslank in poslancev, za je glasovalo 43, proti 6.</p>
               <p><stage xml:id="SDZ5-Redna-23-2010-12-16.stage38">(Za je glasovalo 43.)</stage> <stage xml:id="SDZ5-Redna-23-2010-12-16.stage39">(Proti 6.)</stage></p>
               <p>Ugotavljam, da je amandma sprejet.</p>
               <p>Prehajamo k 98. členu. Odločamo o amandmaju poslanskih skupin SD, Zares in LDS k 98.
               členu.</p>
               <p>Glasujemo. Navzočih je 76 poslank in poslancev, za je glasovalo 45, proti 1.</p>
               <p><stage xml:id="SDZ5-Redna-23-2010-12-16.stage40">(Za je glasovalo 45.)</stage> <stage xml:id="SDZ5-Redna-23-2010-12-16.stage41">(Proti 1.)</stage></p>
               <p>Ugotavljam, da je amandma sprejet.</p>
               <p>Zaključili smo z odločanjem o amandmajih. S tem zaključujem drugo obravnavo predloga
               zakona.</p>
               <p>Želi besedo predstavnik Vlade kot predlagatelj zakona?</p>
               <p>Prosim.</p>
            </sp>
            <sp xml:id="SDZ5-Redna-23-2010-12-16.sp185">

               <speaker>DR. PATRICK VLAČIČ:</speaker>

               <p>Hvala, predsednik.</p>
               <p>Predlagam, da se že na tej seji opravi tretja obravnava.</p>
            </sp>
            <sp xml:id="SDZ5-Redna-23-2010-12-16.sp186">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Ker so bili v drugi obravnavi sprejeti amandmaji k manj kot desetini členov
               dopolnjenega predloga zakona, predlagatelj zakona predlaga, da zbor na podlagi prvega
               odstavka 138. člena Poslovnika Državnega zbora še na tej seji opravi tretjo obravnavo
               predloga zakona. Prehajamo na odločanje o navedenem predlogu. Sklep ne bo sprejet, če
               mu bo nasprotovala več kot tretjina navzočih poslancev.</p>
               <p>Glasujemo. Navzočih je 77 poslank in poslancev, za je glasovalo 75, proti nihče.</p>
               <p><stage xml:id="SDZ5-Redna-23-2010-12-16.stage42">(Za je glasovalo 75.)</stage> <stage xml:id="SDZ5-Redna-23-2010-12-16.stage43">(Proti nihče.)</stage></p>
               <p>Ugotavljam, da je sklep sprejet.</p>
               <p>Državni zbor bo tretjo obravnavo predloga zakona opravil v ponedeljek, 20. 12. 2010,
               po končanem glasovanju. Službe zbora bodo pripravile pregled, v katerega bodo
               vključeni sprejeti amandmaji in členi, h katerim so bili amandmaji sprejeti.
               Amandmaje k tem členom lahko kvalificirani predlagatelji vložijo do začetka tretje
               obravnave predloga zakona na seji zbora. Prekinjam to točko dnevnega reda. <title xml:id="SDZ5-Redna-23-2010-12-16.title10">Nadaljujemo s prekinjeno 13. točko dnevnega reda – druga obravnava Predloga zakona
                  o motornih vozilih v okviru rednega postopka.</title>
               </p>
               <p>Prehajamo k 3. členu in odločamo o amandmaju Poslanske skupine SDS k 3. členu.</p>
               <p>Glasujemo. Navzočih je 77 poslank in poslancev, za je glasovalo 34, proti 42.</p>
               <p><stage xml:id="SDZ5-Redna-23-2010-12-16.stage44">(Za je glasovalo 34.)</stage> <stage xml:id="SDZ5-Redna-23-2010-12-16.stage45">(Proti 42.)</stage></p>
               <p>Ugotavljam, da amandma ni sprejet.</p>
               <p>Prehajamo k 33. členu in odločamo o amandmaju Poslanske skupine SNS k 33. členu.</p>
               <p>Glasujemo. Navzočih je 77 poslank in poslancev, za je glasovalo 33, proti 43.</p>
               <p><stage xml:id="SDZ5-Redna-23-2010-12-16.stage46">(Za je glasovalo 33.)</stage> <stage xml:id="SDZ5-Redna-23-2010-12-16.stage47">(Proti 43.)</stage></p>
               <p>Ugotavljam, da amandma ni sprejet.</p>
               <p>Prehajamo k 50. členu. Najprej odločamo o prvem amandmaju Poslanske skupine SNS k 50.
               členu. Amandma je vsebinsko povezan z amandmajem k istemu členu pod točko 3. Če ta
               amandma ne bo sprejet, bo postal amandma k temu členu pod točko 3 brezpredmeten.</p>
               <p>Glasujemo. Navzočih je 77 poslank in poslancev, za je glasovalo 35, proti 41.</p>
               <p><stage xml:id="SDZ5-Redna-23-2010-12-16.stage48">(Za je glasovalo 35.)</stage> <stage xml:id="SDZ5-Redna-23-2010-12-16.stage49">(Proti 41.)</stage></p>
               <p>Ugotavljam, da amandma ni sprejet.</p>
               <p>Odločamo o drugem amandmaju poslanske skupine SNS k 50. členu.</p>
               <p>Glasujemo. Navzočih je 77 poslank in poslancev, za je glasovalo 37, proti 40.</p>
               <p><stage xml:id="SDZ5-Redna-23-2010-12-16.stage50">(Za je glasovalo 37.)</stage> <stage xml:id="SDZ5-Redna-23-2010-12-16.stage51">(Proti 40.)</stage></p>
               <p>Ugotavljam, da amandma ni sprejet.</p>
               <p>Kot sem že omenil, je tretji amandma poslanske skupine SNS brezpredmeten in o njen ne
               bomo glasovali. Zaključili smo z odločanjem o amandmajih. S tem zaključujem drugo
               obravnavo predloga zakona.</p>
               <p>Prehajamo na tretjo obravnavo predloga zakona. Ker v drugi obravnavi k dopolnjenemu
               predlogu zakona amandmaji niso bili sprejeti, prehajamo na odločanje o predlogu
               zakona. Obveščam vas, da me Zakonodajno-pravna služba oziroma Vlada nista opozorili,
               da bi bil zaradi amandmajev, sprejetih na matičnem delovnem telesu, predlog zakona
               neusklajen.</p>
               <p>Glasujemo. Navzočih je 76 poslank in poslancev, za je glasovalo 72, proti 2.</p>
               <p><stage xml:id="SDZ5-Redna-23-2010-12-16.stage52">(Za je glasovalo 72.)</stage> <stage xml:id="SDZ5-Redna-23-2010-12-16.stage53">(Proti 2.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda. <title xml:id="SDZ5-Redna-23-2010-12-16.title11">Nadaljujemo s prekinjeno 14. točko dnevnega reda, to je s tretjo obravnavo Predloga zakona o
                  spremembah in dopolnitvah Zakona o železniškem prometu v okviru rednega postopka.</title>
               </p>
               <p>Ker v drugi obravnavi amandmaji k dopolnjenemu predlogu zakona niso bili vloženi,
               prehajamo na odločanje o predlogu zakona. Obveščam vas, da me Zakonodajno-pravna
               služba oziroma Vlada nista opozorili, da bi bil zaradi amandmajev, sprejetih na
               matičnem delovnem telesu, predlog zakona neusklajen.</p>
               <p>Glasujemo. Navzočih je 78 poslank in poslancev, za je glasovalo 53, proti 22.</p>
               <p><stage xml:id="SDZ5-Redna-23-2010-12-16.stage54">(Za je glasovalo 53.)</stage> <stage xml:id="SDZ5-Redna-23-2010-12-16.stage55">(Proti 22.)</stage></p>
               <p>Ugotavljam, da je zakon sprejet.</p>
               <p>V zvezi s to točko dnevnega reda Vlada predlaga zboru, da na podlagi 153. člena
               Poslovnika Državnega zbora sprejme naslednji sklep: Zakonodajno-pravna služba
               pripravi uradno prečiščeno besedilo Zakona o železniškem prometu.</p>
               <p>Glasujemo. Navzočih je 78 poslank in poslancev, za je glasovalo 56, proti 18.</p>
               <p><stage xml:id="SDZ5-Redna-23-2010-12-16.stage56">(Za je glasovalo 56.)</stage> <stage xml:id="SDZ5-Redna-23-2010-12-16.stage57">(Proti 18.)</stage></p>
               <p>Ugotavljam, da je sklep sprejet.</p>
               <p>S tem zaključujem to točko dnevnega reda. <title xml:id="SDZ5-Redna-23-2010-12-16.title12">Nadaljujemo s prekinjeno 15. točko dnevnega reda, to je z drugo obravnavo Predloga zakona o
                  družbi Slovenske železnice v okviru rednega postopka.</title>
               </p>
               <p>Prehajamo na odločanje o vloženem amandmaju. Prehajamo k 1. členu in odločamo o
               amandmaju Poslanske skupine SDS k 1. členu.</p>
               <p>Glasujemo. Navzočih je 79 poslank in poslancev, za je glasovalo 35, proti 42.</p>
               <p><stage xml:id="SDZ5-Redna-23-2010-12-16.stage58">(Za je glasovalo 35.)</stage> <stage xml:id="SDZ5-Redna-23-2010-12-16.stage59">(Proti 42.)</stage></p>
               <p>Ugotavljam, da amandma ni sprejet.</p>
               <p>Zaključili smo z odločanjem o amandmaju. S tem zaključujem drugo obravnavo predloga
               zakona. Prehajamo na tretjo obravnavo predloga zakona. Ker v drugi obravnavi k
               dopolnjenemu predlogu zakona amandma ni bil sprejet, prehajamo na odločanje o
               predlogu zakona. Obveščam vas, da me Zakonodajno-pravna služba oziroma Vlada nista
               opozorili, da bi bil zaradi amandmajev, sprejetih na matičnem delovnem telesu,
               predlog zakona neusklajen.</p>
               <p>Glasujemo. Navzočih je 79 poslank in poslancev, za je glasovalo 50, proti 26.</p>
               <p><stage xml:id="SDZ5-Redna-23-2010-12-16.stage60">(Za je glasovalo 50.)</stage> <stage xml:id="SDZ5-Redna-23-2010-12-16.stage61">(Proti 26.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda. <title xml:id="SDZ5-Redna-23-2010-12-16.title13">Prehajamo na prekinjeno 1. točko dnevnega reda, to je na Vprašanja poslank in poslancev.</title>
               </p>
               <p>V skladu s predlogom poslanca mag. Radovana Žerjava bo zbor odločal o naslednjem
               predlogu sklepa: Državni zbor bo na naslednji seji opravil razpravo o odgovoru
               predsednika Vlade Boruta Pahorja na poslansko vprašanje mag. Radovana Žerjava v zvezi
               s črpanjem evropskih sredstev.</p>
               <p>Glasujemo. Navzočih je 77 poslank in poslancev, za je glasovalo 32, proti 44.</p>
               <p><stage xml:id="SDZ5-Redna-23-2010-12-16.stage62">(Za je glasovalo 32.)</stage> <stage xml:id="SDZ5-Redna-23-2010-12-16.stage63">(Proti 44.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca Zmaga Jelinčiča Plemenitega bo zbor odločal o
               naslednjem predlogu sklepa: Državni zbor bo na naslednji seji opravil razpravo o
               odgovoru predsednika Vlade, Boruta Pahorja na poslansko vprašanje Zmaga Jelinčiča
               Plemenitega v zvezi z arbitražnim sporazumom in reševanjem mejne problematike s
               Hrvaško.</p>
               <p>Glasujemo. Navzočih je 77 poslank in poslancev, za je glasovalo 32, proti 44.</p>
               <p><stage xml:id="SDZ5-Redna-23-2010-12-16.stage64">(Za je glasovalo 32.)</stage> <stage xml:id="SDZ5-Redna-23-2010-12-16.stage65">(Proti 44.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca Jožeta Tanka bo zbor odločal o naslednjem predlogu
               sklepa: Državni zbor bo na naslednji seji opravil razpravo o odgovoru predsednika
               Vlade Boruta Pahorja na poslansko vprašanje Jožeta Tanka glede načrtovanih
               reform.</p>
               <p>Obrazložitev glasu v imenu Poslanske skupine Slovenske demokratske stranke ima Jože
               Tanko.</p>
            </sp>
            <sp xml:id="SDZ5-Redna-23-2010-12-16.sp187">

               <speaker>JOŽE TANKO:</speaker>

               <p>Hvala lepa za besedo.</p>
               <p>Očitno je beseda "reforme" v tem mandatu ena najbolj zlorabljenih besed. Predsednika
               Vlade sem vprašal, katere reforme ima Vlada še na agendi in kdaj jih bo predlagala.
               In predsednik Vlade je odgovoril takole: "Če bo tak dogovor v koaliciji, potem bomo
               šli najprej z zdravstveno reformo ali kot jo imenuje minister Marušič – nadgradnjo
               zdravstvenega sistema, in to bo velik zalogaj, potem bomo šli v reformo trga dela
               oziroma v modernizacijo javnega sektorja." Danes smo slišali, da lahko zdravstveno
               reformo, ki naj bi bila prva naslednja na vrsti, pričakujemo za božič prihodnje leto.
               Nekaj dni pred tem je predsednica koalicijske stranke Liberalne demokracije Slovenije
               izjavila, da je Vlada izgubila razvojni fokus. To se pravi, da nima več tiste
               usmeritve, s katero bi se lotevala teh razvojnih projektov oziroma modernizacij
               oziroma reform. Pravzaprav se sprašujemo, ali je Vlada ta fokus sploh kdaj imela.
               Glede na to, da je za uspešno delovanje sistema, za uspešno delovanje države treba
               sprejeti tudi več drugih reform, kot so na primer davčna reforma, pa potem
               pravosodja, kmetijska reforma, za katero naj bi predsednik Vlade celo vezal
               glasovanje o zaupnici, administrativna reforma in tako naprej, so ti odgovori in
               pomisleki, ki se pojavljajo v koaliciji, ogledalo Vlade, ki si ga je nastavila sama
               sebi. Tu moram ugotoviti, da zaradi tako slabega, neučinkovitega, nereformnega
               delovanja Vlade, zmedenega delovanja Vlade, v tem mandatu bistveno zaostajamo tako za
               tistimi državami, ki peljejo evropski razvoj, kot za tistimi državami, ki so naše
               konkurentke v evropskem prostoru. Če se bo tako nadaljevalo, bomo čez leto ali dve
               zaostali tudi za tistimi državami Evropske unije, kar zadeva standard, ki so prišle v
               Evropsko unijo izza železne zavese.</p>
               <p>Predsednik Vlade je v svojem odgovoru tudi dejal, da pozdravlja diskusijo. Citiram,
               "... jaz pozdravljam diskusijo, vedno sem jo, tudi ko nisem vodil Vlade, ampak sem
               vodil opozicijsko stranko, da se javno, glasno diskutira dileme, ki so dileme naše
               skupne prihodnosti, tudi vaše", tu je mislil nas.</p>
               <p>In sedaj se tudi obračam na vas, da podprete to javno izraženo stališče v odgovoru na
               moje poslansko vprašanje predsednika Vlade in podprete našo zahtevo za razpravo o
               odgovoru predsednika Vlade. Hvala lepa.</p>
            </sp>
            <sp xml:id="SDZ5-Redna-23-2010-12-16.sp188">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo. Navzočih je 75 poslank in poslancev, za je glasovalo 30, proti 44.</p>
               <p><stage xml:id="SDZ5-Redna-23-2010-12-16.stage66">(Za je glasovalo 30.)</stage> <stage xml:id="SDZ5-Redna-23-2010-12-16.stage67">(Proti 44.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca Ivana Grilla bo Državni zbor odločal o naslednjem
               predlogu sklepa: Državni zbor bo na naslednji seji opravil razpravo o odgovoru
               ministra za zdravje Dorijana Marušiča na poslansko vprašanje Ivana Grilla v zvezi s
               spremembo financiranja lekarniške dejavnosti.</p>
               <p>Glasujemo. Navzočih je 74 poslank in poslancev, za je glasovalo 29, proti 43.</p>
               <p><stage xml:id="SDZ5-Redna-23-2010-12-16.stage68">(Za je glasovalo 29.)</stage> <stage xml:id="SDZ5-Redna-23-2010-12-16.stage69">(Proti 43.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca Rada Likarja bo Državni zbor odločal o naslednjem
               predlogu sklepa: Državni zbor bo na naslednji seji opravil razpravo o odgovoru
               ministra za finance dr. Franca Križaniča na poslansko vprašanje Rada Likarja v zvezi
               s strategijo razvoja Nove Ljubljanske banke d. d. Obrazložitev glasu v imenu
               Poslanske skupine SDS ima Rado Likar.</p>
            </sp>
            <sp xml:id="SDZ5-Redna-23-2010-12-16.sp189">

               <speaker>RADO LIKAR:</speaker>

               <p>Hvala za besedo.</p>
               <p>Nova Ljubljanska banka je naša največja banka in je izjemnega pomena za stabilnost
               našega javnofinančnega sistema. Dejstvo, da obstajajo različni pogledi na strategijo
               prihodnjega razvoja med lastniki in med upravo, pa mogoče še med nekom tretjim,
               zagotovo ni dobro. To pomeni, kot bi dva vlečna konja vlekla vsak na svojo stran in
               rezultat je nič oziroma včasih celo to, da pridemo v grapo. Zato predlagam, da
               podprete zahtevo za razpravo v Državnem zboru o tej temi in predlagam, da glasujete
               za. Hvala.</p>
            </sp>
            <sp xml:id="SDZ5-Redna-23-2010-12-16.sp190">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo. Navzočih je 73 poslank in poslancev, za ja glasovalo 29, proti 43.</p>
               <p><stage xml:id="SDZ5-Redna-23-2010-12-16.stage70">(Za je glasovalo 29.)</stage> <stage xml:id="SDZ5-Redna-23-2010-12-16.stage71">(Proti 43.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca Ivana Grilla bo zbor odločal o naslednjem predlogu
               sklepa: Državni zbor na naslednji seji opravil razpravo o odgovoru ministra za promet
               dr. Patricka Vlačiča na poslansko vprašanje Ivana Grilla v zvezi z odstranitvijo
               cestninskih postaj. Glasujemo. Navzočih je 75 poslank in poslancev, za je glasovalo
               29, proti 45.</p>
               <p><stage xml:id="SDZ5-Redna-23-2010-12-16.stage72">(Za je glasovalo 29.)</stage> <stage xml:id="SDZ5-Redna-23-2010-12-16.stage73">(Proti 45.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanke Alenke Jeraj bo zbor odločal o naslednjem predlogu
               sklepa: Državni zbor bo na naslednji seji opravil razpravo o odgovoru ministra za
               visoko šolstvo, znanost in tehnologijo na poslansko vprašanje Alenke Jeraj v zvezi s
               parkiriščem na zemljišču, ki je bilo predvideno za gradnjo nove Narodne in
               univerzitetne knjižnice, tako imenovani NUK2. Obrazložitev glasu v imenu Poslanske
               skupine SDS ima Alenka Jeraj.</p>
            </sp>
            <sp xml:id="SDZ5-Redna-23-2010-12-16.sp191">

               <speaker>ALENKA JERAJ:</speaker>

               <p>Hvala za besedo.</p>
               <p>Jaz sem ministra za visoko šolstvo, znanost in tehnologijo gospoda Golobiča
               spraševala o zemljišču, na katerem naj bi stal nekoč NUK 2. Ta trenutek je na tem
               mestu parkirišče. Zanimalo me je, kdo s tem parkiriščem upravlja, kdo pobira
               parkirnino in koliko se od tega zbere. Minister je pojasnil, da je lastnik zemljišča
               Ministrstvo za visoko šolstvo, znanost in tehnologijo, da pa je bila sklenjena
               pogodba z Mestno občino Ljubljana, ki upravlja s parkiriščem in pobira tudi
               parkirnino. Minister je povedal, da ne ve, koliko ta znaša, kar je precej čudno, ker
               bi moral nadzorovati pogodbo, ki jo je sklenil z nekom, in tudi v zvezi s tem, kakšni
               so načrti s tem zemljiščem. Glede na to, da Vlada na vseh koncih in krajih varčuje,
               ker nima denarja, bi bilo najbrž smiselno, da sama pridobiva sredstva tudi iz tega
               naslova, torej iz naslova parkirišč, ne pa, da to počne v njenem imenu Mestna občina
               Ljubljana. Ocenjujem, da je to oškodovanje državnega proračuna in zato predlagam, da
               o odgovoru ministra opravimo razpravo.</p>
            </sp>
            <sp xml:id="SDZ5-Redna-23-2010-12-16.sp192">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo. Navzočih je 75 poslank in poslancev, za je glasovalo 30, proti 44.</p>
               <p>Ugotavljam, da sklep ni sprejet.</p>
               <p>V skladu s predlogom poslanca Marjana Bezjaka bo zbor odločal o naslednjem predlogu
               sklep: Državni zbor bo na naslednji seji opravil razpravo o odgovoru ministrice za
               gospodarstvo mag. Darje Radić na poslansko vprašanje Marjana Bezjaka v zvezi s tujimi
               neposrednimi naložbami v Sloveniji.</p>
               <p>Glasujemo. Navzočih je 75 poslank in poslancev, za je glasovalo 29, proti 44.</p>
               <p><stage xml:id="SDZ5-Redna-23-2010-12-16.stage74">(Za je glasovalo 29.)</stage> <stage xml:id="SDZ5-Redna-23-2010-12-16.stage75">(Proti 44.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca Milana Čadeža bo Državni zbor odločal o naslednjem
               predlogu sklepa: Državni zbor bo na naslednji seji opravil razpravo o odgovoru
               ministra za okolje in prostor dr. Roka Žarnića na poslansko vprašanje Milana Čadeža v
               zvezi s koriščenjem sredstev vodnega sklada.</p>
               <p>Obrazložitev glasu v imenu Poslanske skupine SDS ima Milan Čadež.</p>
               <p>Prosim.</p>
            </sp>
            <sp xml:id="SDZ5-Redna-23-2010-12-16.sp193">

               <speaker>MILAN ČADEŽ:</speaker>

               <p>Hvala za besedo, gospod predsednik.</p>
               <p>Jaz sem gospoda ministra spraševal glede razdeljevanja sredstev Sklada za vode, ki je
               bil ustanovljen leta 2002 pod Zakonom o vodah. Sklad za vode je razdeljeval v
               preteklosti sredstva dokaj netransparentno. Velikokrat se je zgodilo, da niso dosegli
               tistega cilja, za katerega so bili namenjeni, in tudi to je pomembno, da se na ta
               sklad letno steče kar 25 milijonov evrov. Glede na to, da sem tudi raziskoval, kam so
               šla sredstva in v letu 2010 nisem dobil jasnega odgovora, in glede na aktualno
               problematiko, da je stanje vodne infrastrukture v Sloveniji zelo slabo, sem tudi
               prepričan, da je treba, da se o tem opravi javna razprava. Hvala.</p>
            </sp>
            <sp xml:id="SDZ5-Redna-23-2010-12-16.sp194">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo. Glasovanje teče. Navzočih je 75 poslank in poslancev, za je glasovalo 32,
               proti 40.</p>
               <p><stage xml:id="SDZ5-Redna-23-2010-12-16.stage76">(Za je glasovalo 32.)</stage> <stage xml:id="SDZ5-Redna-23-2010-12-16.stage77">(Proti 40.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca Andreja Magajne bo Državni zbor odločal o naslednjem
               predlogu sklepa: Državni zbor bo na naslednji seji opravil razpravo o odgovoru
               ministrice za kulturo Majde Širca na poslansko vprašanje Andreja Magajne v zvezi s
               prodajo gradov, skupaj s parcelami in parki.</p>
               <p>Obrazložitev glasu v imenu poslanske skupine? <stage xml:id="SDZ5-Redna-23-2010-12-16.stage78">(Ne.)</stage> V lastnem imenu? Želi kakšna
               poslanska skupina obrazložiti glas? <stage xml:id="SDZ5-Redna-23-2010-12-16.stage79">(Ne želi.)</stage> Obrazložitev v lastnem imenu ima
               Andrej Magajna.</p>
               <p>Prosim.</p>
            </sp>
            <sp xml:id="SDZ5-Redna-23-2010-12-16.sp195">

               <speaker>ANDREJ MAGAJNA:</speaker>

               <p>Lep pozdrav!</p>
               <p>Gradovi, kulturni spomeniki – le kaj bi z njimi. Odločitev države o prodaji kulturnih
               spomenikov – šestih gradov in še dveh v naslednjih letih, je marsikoga neprijetno
               presenetila. Prodaja gradov in državnih spomenikov je le nekaj drugega kot prodaja
               stanovanj, pisarn in drugih raznoraznih objektov. Tudi v samem postopku nas je
               nekoliko presenetilo in moramo kar priznati, da so programi prodaje stvarnega
               premoženja precej nepregledni. Navajanje katastrskih občin in parcelnih številk brez
               dejanskega imena samo zamegljuje. Kdo na primer v Ljubljani ve, kaj stoji na Brniku
               133? Tudi nas, priznajmo, je ta zadeva presenetila. Ključno vprašanje pa je, ali je
               sploh možno ali se smejo državni spomeniki prodajati.</p>
               <p>Ministrica je kar izčrpno odgovorila na vsa vprašanja, na postopke, ki so pripeljali,
               vendar ključno vprašanje ostane – zakaj se niso ti objekti najprej ponudili občinam
               ali celo predali tudi v brezplačni prenos. Zakaj? Govori se, da ni nikogar, ki bi te
               gradove kupil, da ni nikogar, ki bi v to investiral. Zakaj torej ne predati občinam,
               ki bi s pomočjo tudi države in evropskih sredstev najprej obnovile, izvedle
               najnujnejša sanacijska sredstva in bi te gradove tudi kasneje uporabljale. Ni nujno,
               da bodo čez 10 let obnovljeni, tudi morda ne čez 50 let, lahko pa živijo, kot je
               marsikateri primer v Sloveniji, ko gradovi tudi v delni sanaciji živijo in so
               primerni za nadaljnjo uporabo lokalnim skupnostim in širši javnosti.</p>
            </sp>
            <sp xml:id="SDZ5-Redna-23-2010-12-16.sp196">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo. Glasovanje teče. Navzočih je 76 poslank in poslancev, za je glasovalo 31,
               proti 38.</p>
               <p><stage xml:id="SDZ5-Redna-23-2010-12-16.stage80">(Za je glasovalo 31.)</stage> <stage xml:id="SDZ5-Redna-23-2010-12-16.stage81">(Proti 38.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca Milenka Ziherla bo zbor odločil o naslednjem predlogu
               sklepa: Državni zbor bo na naslednji seji opravil razpravo o odgovoru ministrice za
               gospodarstvo mag. Darje Radić na poslansko vprašanje Milenka Ziherla v zvezi z
               realizacijo projekta Blok 6 Termoelektrarne Šoštanj.</p>
               <p>Glasujemo. Navzočih je 76 poslank in poslancev, za je glasovalo 30, proti 44.</p>
               <p><stage xml:id="SDZ5-Redna-23-2010-12-16.stage82">(Za je glasovalo 30.)</stage> <stage xml:id="SDZ5-Redna-23-2010-12-16.stage83">(Proti 44.)</stage></p>
               <p>Ugotavljam, da sklep ni sprejet.</p>
               <p>S tem zaključujem to točko dnevnega reda. <title xml:id="SDZ5-Redna-23-2010-12-16.title14">Nadaljujemo s prekinjeno 20. točko dnevnega reda – ponovno odločanje o Zakonu o spremembah in
                  dopolnitvah Zakona o dohodnih.</title>
               </p>
               <p>Prehajamo na odločanje o navedenem zakonu. Ob tem vas želim opozoriti, da mora pri
               ponovnem odločanju skladno z drugim odstavkom 91. člena Ustave Republike Slovenije za
               sprejetje navedenega zakona glasovati večina poslancev zbora, to je 46 ali več.</p>
               <p>Glasujemo. Navzočih je 76 poslank in poslancev, za je glasovalo 46, proti 24.</p>
               <p><stage xml:id="SDZ5-Redna-23-2010-12-16.stage84">(Za je glasovalo 46.)</stage> <stage xml:id="SDZ5-Redna-23-2010-12-16.stage85">(Proti 24.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda. <title xml:id="SDZ5-Redna-23-2010-12-16.title15">Nadaljujemo s prekinjeno 24. točko dnevnega reda – obravnava Poročila o okolju v Republiki
                  Sloveniji za leto 2009.</title>
               </p>
               <p>Ker amandmaji k predlogu sklepa niso bili vloženi, prehajamo na odločanje o predlogu
               sklepa.</p>
               <p>Glasujemo. Navzočih je 76 poslank in poslancev, za je glasovalo 71, proti 1.</p>
               <p><stage xml:id="SDZ5-Redna-23-2010-12-16.stage86">(Za je glasovalo 71.)</stage> <stage xml:id="SDZ5-Redna-23-2010-12-16.stage87">(Proti 1.)</stage></p>
               <p>Ugotavljam, da je sklep sprejet.</p>
               <p>S tem zaključujem to točko dnevnega reda. <title xml:id="SDZ5-Redna-23-2010-12-16.title16">Nadaljujemo s prekinjeno 25. točko dnevnega reda – obravnava Poročila Ogledalo Vladi 2010 –
                  Zeleni nevladni monitor.</title>
               </p>
               <p>Ker amandmaji k predlogu sklepa niso bili vloženi, prehajamo na odločanje o predlogu
               sklepa.</p>
               <p>Glasujemo. Navzočih je 75 poslank in poslancev, za je glasovalo 74, proti nihče.</p>
               <p><stage xml:id="SDZ5-Redna-23-2010-12-16.stage88">(Za je glasovalo 74.)</stage> <stage xml:id="SDZ5-Redna-23-2010-12-16.stage89">(Proti nihče.)</stage></p>
               <p>Ugotavljam, da je sklep sprejet.</p>
               <p>S tem zaključujem to točko dnevnega reda. <title xml:id="SDZ5-Redna-23-2010-12-16.title17">Nadaljujemo s prekinjeno 23.a točko dnevnega reda – obravnava Predloga sklepa o višini
                  sredstev, ki pripadajo posamezni politični stranki iz sredstev državnega proračuna
                  v letu 2011</title>
               </p>
               <p>Ker amandmaji k predlogu sklepa niso bili vloženi prehajamo na odločanje o predlogu
               sklepa.</p>
               <p>Glasujemo. Navzočih je 76 poslank in poslancev, za je glasovalo 73, proti nihče.</p>
               <p><stage xml:id="SDZ5-Redna-23-2010-12-16.stage90">(Za je glasovalo 73.)</stage> <stage xml:id="SDZ5-Redna-23-2010-12-16.stage91">(Proti nihče.)</stage></p>
               <p>Ugotavljam, da je sklep sprejet.</p>
               <p>S tem zaključujem to točko dnevnega reda. <title xml:id="SDZ5-Redna-23-2010-12-16.title18">Nadaljujemo s prekinjeno 5. točko dnevnega reda – obravnava Predloga zakona o spremembah in
                  dopolnitvah Zakona o igrah na srečo, skrajšani postopek.</title>
               </p>
               <p>Prehajamo na tretjo obravnavo predloga zakona. Ker k predlogu zakona matično delovno
               telo ni sprejelo nobenega amandmaja, amandmajev na seji zbora ni bilo možno vlagati,
               zato prehajamo na odločanje o predlogu zakona.</p>
               <p>Glasujemo. Navzočih je 76 poslank in poslancev, za je glasovalo 76, proti nihče.</p>
               <p><stage xml:id="SDZ5-Redna-23-2010-12-16.stage92">(Za je glasovalo 76.)</stage> <stage xml:id="SDZ5-Redna-23-2010-12-16.stage93">(Proti nihče.)</stage></p>
               <p>Ugotavljam, da je zakon sprejet.</p>
               <p>V zvezi s to točko dnevnega reda Vlada predlaga zboru, da na podlagi 153. člena
               Poslovnika Državnega zbora sprejme naslednji sklep: Zakonodajno-pravna služba
               pripravi uradno prečiščeno besedilo Zakona o igrah na srečo.</p>
               <p>Glasujemo. Navzočih je 76 poslank in poslancev, za je glasovalo 59, proti nihče.</p>
               <p><stage xml:id="SDZ5-Redna-23-2010-12-16.stage94">(Za je glasovalo 59.)</stage> <stage xml:id="SDZ5-Redna-23-2010-12-16.stage95">(Proti nihče.)</stage></p>
               <p>Ugotavljam, da je sklep sprejet.</p>
               <p>S tem zaključujem to točko dnevnega reda. <title xml:id="SDZ5-Redna-23-2010-12-16.title19">Nadaljujemo s prekinjeno 6. točko
                  dnevnega reda, to je z obravnavo Predloga zakona o spremembah in dopolnitvah
                  Zakona o matičnem registru po skrajšanem postopku.</title>
               </p>
               <p>Ker v drugi obravnavi amandmaji k dopolnjenemu predloga zakona niso bili vloženi,
               prehajamo na odločanje o predlogu zakona. Obveščam vas, da me Zakonodajno-pravna
               služba oziroma Vlada nista opozorili, da bi bil zaradi amandmajev, sprejetih na
               matičnem delovnem telesu, predlog zakona neusklajen.</p>
               <p>Glasujemo. Navzočih je 74 poslank in poslancev, za je glasovalo 73, proti nihče.</p>
               <p><stage xml:id="SDZ5-Redna-23-2010-12-16.stage96">(Za je glasovalo 73.)</stage> <stage xml:id="SDZ5-Redna-23-2010-12-16.stage97">(Proti nihče.)</stage></p>
               <p>Ugotavljam, da je sklep sprejet.</p>
               <p>V zvezi s to točko dnevnega reda Vlada predlaga Zboru, da na podlagi 153. člena
               Poslovnika Državnega zbora sprejme naslednji sklep: Zakonodajno-pravna služba
               pripravi uradno prečiščeno besedilo zakona o matičnem registru.</p>
               <p>Glasujemo. Navzočih je 72 poslank in poslancev, za je glasovalo 71, proti nihče.</p>
               <p><stage xml:id="SDZ5-Redna-23-2010-12-16.stage98">(Za je glasovalo 71.)</stage> <stage xml:id="SDZ5-Redna-23-2010-12-16.stage99">(Proti nihče.)</stage></p>
               <p>Ugotavljam, da je sklep sprejet.</p>
               <p>S tem zaključujem to točko dnevnega reda. <title xml:id="SDZ5-Redna-23-2010-12-16.title20">Nadaljujemo s prekinjeno 7. točko
                  dnevnega reda, to je z obravnavo Predloga zakona o spremembi in dopolnitvi Zakona
                  o gozdovih v okviru skrajšanega postopka.</title>
               </p>
               <p>Ker v drugi amandmaji k dopolnjenemu predlogu zakona niso bili vloženi, prehajamo na
               odločanje o predlogu zakona. Obveščam vas, da me Zakonodajno-pravna služba oziroma
               Vlada nista opozorili, da bi bil zaradi amandmajev, sprejetih na matičnem delovnem
               telesu, predlog zakona neusklajen.</p>
               <p>Glasujemo. Navzočih je 75 poslank in poslancev, za je glasovalo 75, proti nihče.</p>
               <p><stage xml:id="SDZ5-Redna-23-2010-12-16.stage100">(Za je glasovalo 75.)</stage> <stage xml:id="SDZ5-Redna-23-2010-12-16.stage101">(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Prekinjam 23. sejo zbora, ki jo bomo nadaljevali jutri ob 10. uri. <stage xml:id="SDZ5-Redna-23-2010-12-16.stage102">(SEJA JE BILA
                  PREKINJENA 16. DECEMBRA 2010 OB 16.20.)</stage>
               </p>
            </sp>
         </div>
      </body>
   </text>
</TEI>