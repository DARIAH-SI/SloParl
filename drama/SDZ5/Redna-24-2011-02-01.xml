<?xml version="1.0" encoding="UTF-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude"
   xml:id="SDZ5-Redna-24-2011-02-01">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref
                     target="http://creativecommons.org/licenses/by/4.0/">Creative Commons
                     Attribution 4.0 International License</ref>.</p>
               <p xml:lang="sl">To delo je ponujeno pod <ref
                     target="http://creativecommons.org/licenses/by/4.0/">Creative Commons Priznanje
                     avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|D1C0DE55D5E38A92C12578950043E404</idno>
               <idno type="URI"
                  >https://www.dz-rs.si/wps/portal/Home/deloDZ/seje/evidenca?mandat=V&amp;type=sz&amp;uid=D1C0DE55D5E38A92C12578950043E404</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ5-Redna-24-2011-02-01.DZ" n="24">
               <name>Redna</name>
               <date when="2011-02-01"/>
            </setting>
         </settingDesc>
         <particDesc>
            <listOrg>
               <org xml:id="SDZ5-Redna-24-2011-02-01.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="5" notBefore="2008-10-15" notAfter="2011-12-15">
                        <label>5. mandat (2008-2011)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">nadaljevanje 24. seje</stage>
            <stage type="chairman">Sejo je vodil dr. Pavel Gantar, predsednik Državnega
               zbora.</stage>
            <stage type="time">Seja se je začela ob 10. uri</stage>


            <sp xml:id="SDZ5-Redna-24-2011-02-01.sp1">

               <speaker>PREDSEDNIK DR. PAVEL GANTAR:</speaker>

               <p> Spoštovane kolegice poslanke in kolegi poslanci, gospe in gospodje!</p>
               <p>Začenjam z nadaljevanjem 24. seje Državnega zbora. Obveščen sem, da se današnjega
                  nadaljevanja seje ne morejo udeležiti naslednja poslanka in poslanci: dr. Andreja
                  Črnak Meglič, Anton Anderlič, Miran Györek, Anton Kampuš, Franc Bogovič, Vili
                  Trofenik in Zvonko Lah.</p>
               <p>Vse prisotne lepo pozdravljam!</p>
               <p>Prehajamo na <title>18. TOČKO DNEVNEGA REDA, TO JE NA DRUGO OBRAVNAVO PREDLOGA
                     ZAKONA O SPREMEMBAH IN DOPOLNITVAH ZAKONA O PREKRŠKIH, V OKVIRU REDNEGA
                     POSTOPKA</title>
               </p>
               <p>Predlog zakona je v obravnavo Državnemu zboru predložila Vlada. Za dopolnilno
                  obrazložitev predloga zakona dajem besedo predstavniku Vlade. Besedo ima Boštjan
                  Škrlec, državni sekretar na Ministrstvu za pravosodje.</p>
               <p>Prosim.</p>
            </sp>
            <sp xml:id="SDZ5-Redna-24-2011-02-01.sp2">

               <speaker>BOŠTJAN ŠKRLEC:</speaker>

               <p> Spoštovani gospod predsednik, spoštovane poslanke in poslanci! Lepo
                  pozdravljeni!</p>
               <p>Dovolite mi, da vam predstavim v najbolj grobih orisih vsebino novele Zakona o
                  prekrških. Gre za sedmo novelo, odkar je bil ta zakon sprejet leta 2005. Tokratna
                  novela obsega približno eno petino zakonskih določb. Spremembe, ki jih ta novela
                  prinaša, lahko razdelimo v tri vsebinske sklope.</p>
               <p>Prvi sklop so vprašanja oziroma rešitve, o katerih je stroka razpravljala že dlje
                  časa in so skozi to dalj časa trajajočo razpravo in tudi sodno prakso zdaj
                  dozorele tiste spremembe, ki jih ta novela prinaša. Med njimi je predvsem nova
                  ureditev odgovornosti pravnih oseb, samostojnih podjetnikov in posameznikov, ki
                  samostojno opravljajo dejavnost, ter njihovih odgovornih oseb za prekršek. Druga
                  taka izpopolnitev obstoječe regulative je natančnejša procesna razmejitev med
                  postopkom za prekršek in kazenskim postopkom. In tretja takšna stvar je
                  preureditev odgovornosti za prekršek tujih oseb, ki uživajo imuniteto po
                  mednarodnem pravu.</p>
               <p>Drugi vsebinski sklop sprememb se nanaša na zagotavljanje večje pravne varnosti
                  strank v postopku zaradi prekrška. V okviru tega sklopa naj omenim dosledno
                  uresničitev pravice do izjave v hitrem postopku, uvedbo možnosti pritožbe
                  prekrškovnega organa, ko zoper sodbo, s katero je sodišče spremenilo odločbo
                  prekrškovnega organa v korist kršitelja, uvedbo novega izrednega pravnega
                  sredstva, ki se imenuje odprava ali sprememba odločbe na predlog prekrškovnega
                  organa, s katero zasledujemo predvsem razbremenitev Vrhovnega državnega tožilstva
                  in Vrhovnega sodišča tistih zadev, ki ne predstavljajo pomembnih pravnih vprašanj,
                  ampak gre za lažje kršitve in zagotovitev bolj enotne sodne prakse v postopkih o
                  prekrških, kar zasledujemo in želimo uresničiti s tem, da smo določili eno
                  krajevno in stvarno pristojnost sodišča za odločanje o vseh pritožbenih postopkih
                  v prekrških namesto dosedanjih štirih višjih sodišč. Tretji sklop zadev pa se
                  nanaša na uskladitev tega Zakona o prekrških, ki je sistemski zakon za področje
                  prekrškov, z novimi rešitvami na področju javnega naročanja in prometne
                  zakonodaje. V okviru javnega naročanja gre za sankcijo izločitve iz postopka
                  javnega naročanja, ki je sedaj sistemsko urejena v Zakonu o prekrških, v povezavi
                  s prometno zakonodajo pa gre predvsem za institute, ki jih uvajata Zakon o
                  pravilih cestnega prometa in Zakon o voznikih, namreč, institut začasnega odvzema
                  vozniškega dovoljenja in institut odložitve izvršitve prenehanja veljavnosti
                  vozniškega dovoljenja.</p>
               <p>Če zelo na kratko omenim še najpomembnejše institute, ki so na novo urejeni v tej
                  noveli, je na prvem mestu institut začasnega odvzema vozniškega dovoljenja. To je
                  institut, katerega namen je takojšnja izločitev najnevarnejših voznikov iz
                  cestnega prometa. Uporaben bo v primeru le najhujših kršitev, torej najhujših
                  kršitev pravil o hitrosti vožnje, za kršitev pravil o vožnji pod vplivom alkohola
                  ali o vožnji v nasprotno smer od dovoljene na avtocesti. S tem želimo povečati
                  varnost na slovenskih cestah. Strožje bo mogoče sankcionirati tudi povratnike
                  najhujših prekrškov zoper promet. To pomeni, da bo za tiste kršitelje, ki bodo
                  ponovili tovrstne najhujše kršitve mogoče izreči daljšo stransko sankcijo o
                  prepovedi vožnje in sicer ne le od enega meseca do enega leta, ampak od treh
                  mesecev do dveh let. Vendar pa zakon ne uvaja zgolj večje represije, ampak uvaja
                  tudi določbe, ki imajo za namen vzpostaviti prevencijo. Poglaviten institut s
                  področja uvajanja prevencije je odložitev izvršitve prenehanja veljavnosti
                  vozniškega dovoljenja. To je institut, s katerim bo sodišče storilcu dalo možnost,
                  da mu prenehanje veljavnosti vozniškega dovoljenja ne bo začelo veljati takoj,
                  ampak bo odloženo, če se bo tak storilec pripravljen podvreči določenemu, če smem
                  tako reči, tretmaju. Gre predvsem za usposabljanje za varno vožnjo, kadar gre za
                  prekoračitve hitrosti oziroma kršitve v zvezi s prekoračitvijo hitrosti in
                  udeležbo v rehabilitacijskem programu za odvajanje od odvisnosti od alkohola ali
                  drog, kadar bo storilec prekrška ta prekršek storil pod vplivom alkohola ali drog.
                  Torej, zakon, ki je pred vami prinaša tako določene represivne ukrepe za
                  zagotavljanje večje varnosti pa tudi ukrepe, ki zagotavljajo preventivo oziroma
                  odpravljajo vzroke za nevarnost in prometne nesreče na naših cestah. Toliko z moje
                  strani. Hvala lepa.</p>
            </sp>
            <sp xml:id="SDZ5-Redna-24-2011-02-01.sp3">

               <speaker>PREDSEDNIK DR. PAVEL GANTAR:</speaker>

               <p> Hvala lepa.</p>
               <p>Predlog zakona je obravnaval Odbor za notranjo politiko, javno upravo in
                  pravosodje kot matično delovno telo. Za predstavitev poročila odbora dajem besedo
                  predsedniku dr. Vinku Gorenaku.</p>
               <p>Prosim.</p>
            </sp>
            <sp xml:id="SDZ5-Redna-24-2011-02-01.sp4">

               <speaker>DR. VINKO GORENAK:</speaker>

               <p> Hvala lepa.</p>
               <p>Odbor za notranjo politiko, javno upravo in pravosodje je ta zakon obravnaval na
                  26. seji 13. januarja, predlagatelj je Vlada. Imeli smo naslednja gradiva: sam
                  zakon, mnenje Zakonodajno-pravne službe, mnenje Komisije Državnega sveta za
                  državno ureditev in pa mnenje Sodnega sveta. Jaz ne bom ponavljal besed gospoda
                  Škrleca, ker jih je zdaj temeljito razložil, predstavil jih je tudi na odboru,
                  zato smatram, da mi ne bo zameril, če grem kar naprej. Zakonodajno-pravna služba,
                  gospa Špela Maček Guštin je ob predstavitvi njihovega pismenega mnenja povedala,
                  da je večina pripomb njihove službe upoštevana v amandmajih koalicije, dodatno pa
                  je pojasnila, da predloga amandmajev odbora na amandma k 53., 61. členu
                  odpravljata tudi neenakost med storilci prometnih prekrškov s kazenskimi točkami.
                  Državni svet oziroma njihov predstavnik gospod Vnučec je zakon podprl. V
                  nadaljevanju je odbor sprejel amandmaje poslanskih skupin koalicije k 19., 26.,
                  35., 53., 53. in 62. členu ter ni glasoval o amandmajih poslanskih skupin SD,
                  Zares, DeSUS in LDS k 61. členu. Ta člen je postal brezpredmeten. Sicer pa je
                  odbor sprejel tudi svoje amandmaje odbora k 40., 41., 42., 50., 53., 61. in 62.
                  členu odbora in v nadaljevanju glasoval o integralnem besedilu predloga zakona s
                  sprejetimi amandmaji in jih sprejel. Vse skupaj pa je seveda sestavni del tega
                  poročila. Hvala lepa.</p>
            </sp>
            <sp xml:id="SDZ5-Redna-24-2011-02-01.sp5">

               <speaker>PREDSEDNIK DR. PAVEL GANTAR:</speaker>

               <p> Hvala lepa.</p>
               <p>Sledi predstavitev stališč poslanskih skupin. Stališče Poslanske skupine
                  Demokratične stranke upokojencev Slovenije bo predstavil Anton Urh.</p>
               <p>Prosim.</p>
            </sp>
            <sp xml:id="SDZ5-Redna-24-2011-02-01.sp6">

               <speaker>ANTON URH:</speaker>

               <p> Spoštovani gospod predsednik, spoštovani gospod državni sekretar, kolegice in
                  kolegi!</p>
               <p>Nedvomno je prekrškovno pravo eno izmed najpomembnejših del razmerja med
                  posameznikom na eni strani ter državo, pravom in institucionalizirano represijo na
                  drugi strani, predvsem kar se pogostosti posameznikovega srečevanja z njim tiče.
                  Zato je vsekakor nujno potrebna večja pozornost pri vsakokratnem noveliranju in
                  spreminjanju institutov prekrškovnega prava oziroma pri spreminjanju prekrškovne
                  politike nasploh.</p>
               <p>Oblikovane rešitve, skupaj z že sprejetimi pripombami na matičnem odboru, so za
                  nas, poslance DeSUS-a, popolnoma sprejemljive in jih bomo seveda podprli.
                  Podpiramo rešitve, ki predstavljajo in se nanašajo na hitrejše, enostavnejše in
                  učinkovitejše prekrškovne postopke; na preciznejšo razmejitev med kazenskim in
                  prekrškovnim pravom, kar je v praksi večkrat predstavljalo velik problem in
                  prelaganje zadev iz enega prekrškovnega organa na sodne organe, na imuniteto
                  tujcev pri nas v okviru mednarodnega prava, na postopanje organov v zvezi s
                  pravnimi sredstvi v tem postopku.</p>
               <p>Še posebej pa nas veseli, da se pristojna ministrstva vseskozi trudijo poiskati
                  primerne, korektne in učinkovite ukrepe v zvezi z zmanjšanjem števila mrtvih na
                  naših cestah oziroma v zvezi z učinkovito in pravno dopustno odstranitvijo
                  nevarnih voznikov. Ministrstvo je predlagalo sanacijo instituta odvzema vozniškega
                  dovoljenja. Danes je sicer možno za določene prekrške začasno odvzeti to listino,
                  vendar le za obdobje 24-ih ur. Predlog pa gre v smeri zaostrovanja tega ukrepa, in
                  sicer se predlaga takojšen začasen odvzem vozniškega dovoljenja pri najhujših
                  kršitvah pravil o hitrosti vožnje, za kršitve pod vplivom oziroma vožnje pod
                  vplivom alkohola ali prepovedanih drog zaradi vožnje v nasprotno smer od dovoljene
                  po avtocesti.</p>
               <p>Popolnoma se strinjamo tudi s strožjim sankcioniranjem najbolj nevarnih
                  povratnikov. Na slovenskih avtocestah je moč zaslediti kopico kršitev varne
                  vožnje, ki z zdravo pametjo nimajo povezave. In veseli nas, da se je Vlada lotila
                  te problematike že nedavno s sprejetim paketom prometne zakonodaje. S tem
                  noveliranjem Zakona o prekrških pa bodo sankcije za ta dejanja še strožja, po
                  našem mnenju, popolnoma upravičeno. Zaradi tega bomo poslanci DeSUS-a glasovali za
                  predlagane spremembe. Hvala.</p>
            </sp>
            <sp xml:id="SDZ5-Redna-24-2011-02-01.sp7">

               <speaker>PREDSEDNIK DR. PAVEL GANTAR:</speaker>

               <p> Hvala lepa.</p>
               <p>Stališče Poslanske skupine Slovenske nacionalne stranke bo predstavil Silven
                  Majhenič.</p>
               <p>Prosim.</p>
            </sp>
            <sp xml:id="SDZ5-Redna-24-2011-02-01.sp8">

               <speaker>SILVEN MAJHENIČ:</speaker>

               <p> Spoštovani gospod predsednik, spoštovani prisotni!</p>
               <p>V postopku sprejemanja je druga najobširnejša novela Zakona o prekrških. Bistvene
                  spremembe so obsežne in predstavljajo uvedbo nove stranske sankcije, spremembo
                  materialno-pravne podlage, odgovornosti pravnih in odgovornih oseb, uvedbo dveh
                  novih procesnih institutov v zadevah cestno prometnih prekrškov, uvedbo dveh novih
                  pravnih sredstev in razširitev uradnega preizkusa v postopku, zahtevo za sodno
                  varstvo ter dopolnitev zakonskih določb, ki zagotavljajo kontradiktornost
                  postopka. Predmetna novela je po navedbah predlagatelja posledica težav, ki so se
                  pokazale v praksi. To so predvsem pogoste kršitve na področju javnih naročil, ki
                  odškodujejo finančna in proračunska sredstva ter neustrezna varnost cestnega
                  prometa.</p>
               <p>V Poslanski skupini Slovenske nacionalne stranke pozdravljamo uvedbo nove sankcije
                  in izločitve iz postopkov javnega naročanja. Z uvedbo nove sankcije tudi v Zakon o
                  prekrških se zagotavlja varstvo tako javnega interesa kot tudi interesa naročnikov
                  v postopkih javnega naročanja.</p>
               <p>Pomembno je predvsem to, da je predmetna sankcija opredeljena kot stranka in se
                  lahko izreče poleg in ne na mestu glavne sankcije za prekršek. Glede podlage za
                  ugotavljanje odgovornosti pravnih oseb in odgovornih pravnih oseb je dobrodošla
                  sprememba ureditve predvsem v smislu opustitve dolžnega nadzorstva, ki v praksi
                  prevladuje kot oblika storitve prekrška. Praksa je jasno pokazala na težave tudi
                  glede postopka ugotavljanja odgovornih oseb. Prekrški v cestnem prometu so se
                  pokazali za težavne, ko so storilci povratniki. Zato pozdravljam možnost
                  takojšnjega ukrepanja v primeru ponovljenih nevarnih kršitev in takojšnjo
                  izločitev nevarnih voznikov iz prometa. Za povratnike se predlaga tudi podaljšanje
                  trajanja sankcije prepovedi vožnje motornega vozila. Pravna sredstva po Zakonu o
                  prekrških so omejena, a kljub temu v Poslanski skupini Slovenske nacionalne
                  stranke ne podpiramo uvedbe novega izrednega pravnega sredstva.</p>
               <p>Glede na to, da gre pri prekrških za lažje kršitve in so postopki izrednih pravnih
                  sredstev redki, ne vidimo smisla v uvedbi novega sredstva, saj že dosedanja
                  zahteva za varstvo zakonitosti popolnoma zasleduje namen izrednega pravnega
                  sredstva. Poleg tega je po našem mnenju sporna že sama opredelitev, kdaj bi se
                  novo pravno sredstvo uporabilo. Gre za primere, ko bo kršitev očitna. Praksa pa je
                  pokazala, kako problematični so lahko takšni obširni pravni pojmi, katerih vsebina
                  se presoja v konkretnem primeru s strani konkretnega posameznika. Predlagana
                  novela je, kot sem že uvodoma povedal, izredno obširna. Določeni predlogi sprememb
                  so dobrodošli, nekaterim pa izredno nasprotujemo.</p>
            </sp>
            <sp xml:id="SDZ5-Redna-24-2011-02-01.sp9">

               <speaker>PREDSEDNIK DR. PAVEL GANTAR:</speaker>

               <p> Hvala lepa.</p>
               <p>Stališče Poslanskega kluba Liberalne demokracije Slovenije bo predstavil Milan
                  Gumzar.</p>
               <p>Prosim.</p>
            </sp>
            <sp xml:id="SDZ5-Redna-24-2011-02-01.sp10">

               <speaker>MILAN GUMZAR:</speaker>

               <p> Hvala za besedo. Lepo pozdravljeni!</p>
               <p>Predlog zakona o spremembi in dopolnitvi Zakona o prekrških je sedma novela od
                  uveljavitve Zakona o prekrških z dne 1.1. 2005. Temeljne namene sprememb je možno
                  strniti v tri sklope.</p>
               <p>Prvič, ustreznejša je ureditev tistih vprašanj, glede katerih je stroka
                  razpravljala že dlje časa in so tudi s sodno prakso dozorevala za spremembo, kar
                  velja predvsem za novo ureditev odgovornosti pravnih oseb samostojnih podjetnikov,
                  posameznikov in posameznikov, ki samostojno opravljajo dejavnost, ter njihovih
                  odgovornih oseb za prekrške, natančnejšo procesno razmejitev med prekrškovnim in
                  kazenskim postopkom in za preureditev odgovornosti za prekrške tujih oseb, ki
                  uživajo imuniteto po mednarodnem pravu. Zagotavlja se večja pravna varnost strank
                  v postopku zaradi prekrška, kar se nanaša zlasti na dosledno uresničitev pravic do
                  izjave o hitrem postopku, uvedbo možnosti pritožbe prekrškovnega organa zoper
                  sodbo, s katero je sodišče spremenilo njegovo odločitev v korist kršitelja, uvedba
                  novega izrednega pravnega sredstva, odprava ali sprememba odločbe na predlog
                  prekrškovnega organa, s katerim se delno razbremenjuje Vrhovno državno tožilstvo
                  in Vrhovno sodišče zadev, ker gre za odpravljanje očitnih napak v postopku ne pa
                  za reševanje zahtevnejših pravnih vprašanj. In zagotovitev enotne sodne prakse v
                  zadevah prekrškov z določitvijo izključne pristojnosti enega samega višjega
                  sodišča za prekrške namesto dosedanjih štirih.</p>
               <p>Tretji sklop zadeva uskladitev z zakonodajo s področja javnega naročanja, ki je
                  uvedla novo stransko sankcijo, izločitev iz postopka javnega naročanja. In novo
                  prometno zakonodajo, ki je že sprejeta in sicer z Zakonom o pravilih cestnega
                  prometa in Zakona o voznikih. Stične točke z navedenima zakonoma sta predvsem
                  institut začasnega odvzema vozniškega dovoljenja in institut odložitve, izvršitve,
                  prenehanja veljavnosti vozniškega dovoljenja. Slednje v zvezi s programom
                  dodatnega usposabljanja za varno vožnjo in rehabilitacijskimi programi, ki naj
                  pomagajo pri odpravi vzrokov prometnih kršiteljev, prometnih nesreč in njihovih
                  posledic.</p>
               <p>Najpomembnejše novosti v predlogu zakona so naslednje: uvaja se nova stranska
                  sankcija izločitve iz postopka javnega naročanja, ki se bo izrekla poleg globe v
                  trajanju od treh oziroma petih let od pravnomočnosti odločbe o prekršku. Spreminja
                  se ureditev glede vodenja postopkov o prekrških in izrekanja sankcije za prekrške
                  v primeru, če prekršek stori tujec, ki uživa imuniteto v Republiki Sloveniji po
                  mednarodnem pravu. Zakon o prekrških bo po uveljavitvi novele imel svoje lastne
                  določbe, odgovornost in pravne osebe samostojnih podjetnikov posameznikov oziroma
                  posameznikov, ki samostojno opravljajo dejavnost.</p>
               <p>Veljavni zakon o prekrških se v tem delu namreč sklicuje na smiselno uporabo
                  zakona, odgovornosti pravnih oseb za kazniva dejanja, kar je v praksi povzročalo
                  težave pred prekrškovnim organom, predvsem inšpekcijam in sodiščem. Zaradi odločbe
                  Ustavnega sodišča Republike Slovenije iz leta 2009 se na novo ureja pravica do
                  pritožbe, tako da se določi jasnejša vloga upravičencev do vložitve pritožbe ter
                  določijo razlogi za vložitev pritožbe, kakor tudi sam postopek v zvezi s pritožbo.
                  Uvaja se novo izredno pravno sredstvo z nazivom Odprava ali sprememba odločbe na
                  predlog prekrškovnega organa, v katerem bo odločalo okrajno sodišče prekrškovnega
                  organa.</p>
               <p>Namen te novele izrednega pravnega sredstva je, da se delno razbremenita Vrhovno
                  državno tožilstvo Republike Slovenije in Vrhovno sodišče Republike Slovenije, saj
                  veljavni zakon o prekrških pozna le eno izredno pravno sredstvo, to je zahtevo za
                  varstvo zakonitosti, ki precej razbremenjuje navedena najvišja pristojna
                  organa.</p>
               <p>Uvaja se nov institut začasnega odvzema vozniškega dovoljenja, katerega namen je
                  takojšnja odstranitev nevarnih voznikov s cest. Gre za primer najhujših kršitev
                  pravil o hitrosti vožnje, vožnje pod vplivom alkohola ali prepovedanih drog,
                  vožnje v nasprotno smer... Postopki, v katerih je bilo obdolžencu začasno vzeto
                  vozniško dovoljenje, zaseženo motorno vozilo, bodo vodeni prednostno in hitro.
                  Sodišča bodo dolžna te zadeve obravnavati tudi med sodnimi počitnicami kot nujne
                  zadeve. Strožje se bodo sankcionirali povratniki na področju kršitve predpisov o
                  varnosti cestnega prometa, tako da se bo stranska sankcija prepovedi vožnje
                  motornega vozila lahko izrekla v trajanju od treh mesecev do dveh let, do sedaj od
                  enega meseca do enega leta.</p>
               <p>Zaradi vsega naštetega bomo v Poslanskem klubu Liberalne demokracije Slovenije
                  predlagani zakon podprli.</p>
            </sp>
            <sp xml:id="SDZ5-Redna-24-2011-02-01.sp11">

               <speaker>PREDSEDNIK DR. PAVEL GANTAR:</speaker>

               <p> Hvala lepa.</p>
               <p>Stališče Poslanske skupine nepovezanih poslancev bo predstavil mag. Franc
                  Žnidaršič. </p>
            </sp>
            <sp xml:id="SDZ5-Redna-24-2011-02-01.sp12">

               <speaker>MAG. FRANC ŽNIDARŠIČ:</speaker>

               <p> Spoštovani gospod predsednik, spoštovani predstavnik ministrstva, kolegice in
                  kolegi!</p>
               <p>Poslanska skupina nepovezanih poslancev bo zakon o spremembah in dopolnitvah
                  Zakona o prekrških podprla. Gre za sedmo spremembo zakona, ki naj izboljša
                  posamezne rešitve, ki se nanašajo na vrsto problemov, ki se v praksi kažejo danes.
                  Gre za kršitve pri javnih naročilih, postopke ugotavljanja odgovornosti pravnih in
                  odgovornih oseb, povečanje varnosti v cestnem prometu. Mislimo predvsem na
                  probleme, ki se nanašajo na odvzem vozniškega dovoljenja, zagotovitev višje
                  stopnje zakonitosti odločb v postopkih o prekrških in tako dalje. Našteto
                  problematiko zakon rešuje na ustrezen način, saj predlagatelj sledi ureditvi
                  posamezne sklope v skladu z načeli in cilji, ki so napovedani v predlogu
                  zakona.</p>
               <p>Zaradi tega poslanska skupina nima problemov pri podpori in bo zakon podprla.
                  Hvala. </p>
            </sp>
            <sp xml:id="SDZ5-Redna-24-2011-02-01.sp13">

               <speaker>PREDSEDNIK DR. PAVEL GANTAR:</speaker>

               <p> Hvala lepa.</p>
               <p>Stališče Poslanske skupine Socialnih demokratov bo predstavil Anton Colarič.</p>
            </sp>
            <sp xml:id="SDZ5-Redna-24-2011-02-01.sp14">

               <speaker>ANTON COLARIČ:</speaker>

               <p> Hvala lepa, gospod predsednik. Gospod državni sekretar, kolegice in kolegi!</p>
               <p>Pravo o prekrških je poleg kazenskega prava del kaznovalnega prava pravnega
                  sistema Republike Slovenije in eno najbolj značilnih sestavin njene državnosti.
                  Kaznovalno pravo v širšem pomenu besede lahko zajema precej heterogeno skupino
                  kaznivih dejanj, ravnanj, na katera se vežejo s pravom urejene kaznovalne
                  sankcije. Dejanja, ki se sicer v družbi negativno ocenjujejo in štejejo za
                  kaznivosti vredna, po svoji škodljivosti in svoji nevarnosti niso vsa enaka, tudi
                  dobrine, vrednote in interesi, ki jih družba goji in varuje niso vsi enakega
                  pomena.</p>
               <p>Veljavni zakon o prekrških, s katerim je bila uvedena tudi obsežna reforma
                  materialnega, procesnega in izvršilnega prava prekrškov, je bil sprejet v letu
                  2003, uporablja pa se od 1. 1. 2005. Predlog sprememb in dopolnitev Zakona o
                  prekrških, ki je pred nami, je, kot je bilo danes že povedano, že sedma novela
                  Zakona o prekrških. Vsebina pa se lahko razdeli na tri sklope. V prvi sklop spada
                  nova ureditev odgovornosti pravnih oseb, samostojnih podjetnikov, posameznikov in
                  posameznikov, ki samostojno opravljajo dejavnost, natančnejša procesna razmejitev
                  med prekrškovnim in kazenskim postopkom ter preureditev odgovornosti za prekrške
                  tujih oseb, ki uživajo imuniteto po mednarodnem pravu.</p>
               <p>Drugi sklop vprašanj zasleduje zagotavljanje večje pravne varnosti strank v
                  postopku zaradi prekrška. V tem sklopu je pomembna predvsem dosledna uresničitev
                  pravice do izjave v hitrem postopku, uvedba možnosti pritožbe prekrškovnega organa
                  zoper sodbe, s katero sodišče spreminja njegovo odločbo v korist kršitelja, uvedba
                  novega izrednega pravnega sredstva, odprava ali sprememba odločbe na predlog
                  prekrškovnega organa ter zagotovitev enotne sodne prakse v zadevah prekrškov z
                  določitvijo izključno pristojnega, enega samega višjega sodišča za prekrške
                  namesto dosedanjih štirih.</p>
               <p>Pri tretjem sklopu pa gre za zadeve, ki se nanašajo na urejanje oziroma
                  usklajevanje ureditve z zakonodajo s področja javnega naročanja in usklajevanja
                  tematike oziroma regulative prekrškov z novimi področnimi zakoni. Danes so bila že
                  večkrat omenjena predvsem pravila cestnega prometa in zakona o voznikih.</p>
               <p>Kljub obsežnosti sprememb je bilo v drugi obravnavi doseženo tako soglasje, da za
                  današnjo sejo ni bilo vloženih novih amandmajev, kar mene osebno zelo veseli.
                  Seveda pa to še ne pomeni, da v bodoče ne bodo potrebne še kakšne nove
                  prilagoditve, seveda v smeri zagotoviti čim hitrejši, enostavnejši in bolj
                  učinkovit postopek in s tem izvrševanje zakona.</p>
               <p>V Poslanski skupini Socialnih demokratov bomo Predlog zakona o spremembah in
                  dopolnitvah Zakona o prekrških seveda podprli. Hvala lepa.</p>
            </sp>
            <sp xml:id="SDZ5-Redna-24-2011-02-01.sp15">

               <speaker>PREDSEDNIK DR. PAVEL GANTAR:</speaker>

               <p> Hvala lepa.</p>
               <p>Stališče Poslanske skupine Slovenske demokratske stranke bo predstavila Eva
                  Irgl.</p>
               <p>Prosim.</p>
            </sp>
            <sp xml:id="SDZ5-Redna-24-2011-02-01.sp16">

               <speaker>EVA IRGL:</speaker>

               <p> Hvala za besedo. Spoštovani predsednik! Spoštovane, poslanke in poslanci!</p>
               <p>Novela zakona o prekrških je, kot je bilo že večkrat danes tukaj povedano, že
                  sedma po vrsti od sprejetja Zakona o prekrških leta 2003. S to novelo se spreminja
                  približno petina zakonskih določil. V Slovenski demokratski stranki smatramo, da
                  je ta zakon v nekaterih segmentih dobrodošel in prinaša tudi nekatere ustreznejše
                  rešitve, kot smo jim bili deležni do sedaj. V tej luči velja omeniti predvsem
                  zasledovanja zagotavljanja večje pravne varnosti strank v postopku, zaradi
                  prekrška pa dosledno uresničitev pravice do izjave v hitrem postopku, uvedbo
                  možnosti pritožbe prekrškovnega organa zoper sodbe, s katero je sodišče spremenilo
                  odločbo v korist kršitelja, odpravo oziroma spremembo odločbe na predlog
                  prekrškovnega organa. Sprašujemo se o ustreznosti predlagane odločitve, ki govori
                  izključno o pristojnosti enega samega Višjega sodišča za prekrške namesto
                  dosedanjih štirih.</p>
               <p>S predmetno novelo prekrškov se sledi novim pravilom cestnega prometa, ki sledijo
                  nedavno sprejetemu paketu prometne zakonodaje. V zvezi s cestno prometnimi
                  prekrški, ki so sedaj opredeljeni v novem paketu prometne zakonodaje oziroma
                  prometne varnosti, pa se velja vprašati, ali bodo s temi predpisi dejansko in
                  dosledno strogo sankcionirani storilci najhujših cestno prometnih prekrškov
                  oziroma povratniki, ki se vozijo brez veljavnega vozniškega dovoljenja.</p>
               <p>Menimo, da je treba predvsem v okviru prekrškovnih postopkov tudi izenačiti
                  položaj strank v okviru sodnega varstva. Na to opozarjata tako Ustavno sodišče kot
                  Zakonodajno-pravna služba Državnega zbora. Na to dejstvo pa je opozoril tudi Sodni
                  svet. Izražamo tudi pričakovanja, da bodo zakoni s področja prometnih predpisov,
                  ki smo jih v zadnjem času kar precej sprejemali v tem Državnem zboru in čemur
                  pravzaprav sledi tudi ta novela zakona o prekrških, ki jo danes sprejemamo,
                  veljali dosledno, predvsem pa za vse enako. Ne le za navadne državljane, ampak
                  tudi za tiste, ki prihajajo iz najvišjih vrhov slovenske politike, kar pomeni, da
                  se bo sankcioniralo tako, kot kaže ta zakon, tudi tiste, ki prehitevajo oziroma
                  vozijo po odstavnem pasu, pa čeprav jim to ni dovoljeno, da se bo sankcioniralo
                  tudi tiste, ki prekoračijo dovoljene meje hitrosti in da se bo to dosledno
                  upoštevalo. Poznamo dva poznana primera iz ministrskih vrst, ministra za promet in
                  ministrice za notranje zadeve. Lahko bi omenila še do nedavni znani primer
                  ministra Gjerkeša, ki pa se je pravzaprav edini zavedal odgovornosti za svoje
                  početje in takoj odstopil z ministrskega položaja.</p>
               <p>V Slovenski demokratski stranki zakonu ne bomo nasprotovali.</p>
            </sp>
            <sp xml:id="SDZ5-Redna-24-2011-02-01.sp17">

               <speaker>PREDSEDNIK DR. PAVEL GANTAR:</speaker>

               <p> Hvala lepa.</p>
               <p>Stališče Poslanske skupine Zares bo predstavil Vito Rožej.</p>
            </sp>
            <sp xml:id="SDZ5-Redna-24-2011-02-01.sp18">

               <speaker>VITO ROŽEJ:</speaker>

               <p> Hvala lepa za besedo. Spoštovani gospod predsednik, spoštovana ministrica,
                  državni sekretar, kolegice in kolegi!</p>
               <p>Predlog zakona, ki je pred nami, prinaša vrsto sprememb in dopolnitev trenutno
                  veljavnega zakona, do katerih je v veliki meri prišlo na podlagi mnogih razprav
                  stroke. Tudi sodna praksa je pokazala, da določena vprašanja niso ustrezno
                  urejena. Novela, ki jo danes obravnavamo, tako spreminja in dopolnjuje petino
                  zakonskih določb. Naj naštejem nekaj novosti, ki se nam v Poslanski skupini Zares,
                  nova politika zdijo najpomembnejše in so jih seveda kot take omenili tudi že
                  predhodni govorci.</p>
               <p>Zagotavlja se večja pravna varnost strank v postopku zaradi prekrška, ker se med
                  drugim uvaja možnost pritožbe prekrškovnega organa zoper sodbo s katero je sodišče
                  spremenilo odločbo v korist kršitelja. Uvaja se torej novo izredno pravno
                  sredstvo, odprava ali sprememba odločbe na predlog prekrškovnega organa, ki pride
                  v poštev le kadar gre za odpravljanje očitnih napak v postopku. V Poslanski
                  skupini Zares nas veseli, da bo po novem za prekrškovne zadeve pristojno le eno
                  samo sodišče in ne več 4, kot je bilo do sedaj. Zakaj? Zato, ker verjamemo, da se
                  bo s tem lažje zagotovila enotna sodna praksa.</p>
               <p>Prav tako gre novela v smeri uskladitve, kot je bilo že rečeno, z novo že sprejeto
                  prometno zakonodajo ureja institut začasnega odvzema vozniškega dovoljenja in
                  inštitut izvršitve prenehanja veljavnosti vozniškega dovoljenja, in sicer v zvezi
                  s programom dodatnega usposabljanja za varno vožnjo in rehabilitacijskimi
                  programi. Namen novega instituta začasnega odvzema vozniškega dovoljenja je
                  takojšnja odstranitev nevarnih voznikov s ceste, kadar gre za najhujše kršitve
                  pravil o hitrosti vožnje in vožnje pod vplivom alkohola in prepovedanih drog ali
                  vožnje po avtocesti po napačni smeri. Med najpomembnejše novosti, ki jih prinaša
                  novela, je treba šteti tudi vpeljavo lastnih določb o odgovornosti pravne osebe,
                  samostojnih podjetnikov, posameznikov oziroma posameznikov, ki samostojno
                  opravljajo dejavnost. S tem se odpravljajo težave, s katerimi so se prekrškovni
                  organi srečevali v praksi, ker se je veljavni zakon v tem delu skliceval na
                  smiselno uporabo zakona o odgovornosti pravnih oseb za kazniva dejanja. Po novem
                  pa bo to urejeno že v samem zakonu o prekrških.</p>
               <p>V Poslanski skupini Zares smo prepričani, da bo spremenjeni in dopolnjeni zakon o
                  prekrških pripomogel k večji varnosti na samih cestah. Seveda pa je za dosego
                  želenih ciljev poleg strožje kaznovalne politike potrebna predvsem ozaveščenost
                  vsakega posameznika oziroma udeleženca v prometu. Zakon bomo v Poslanski skupini
                  Zares podprli.</p>
            </sp>
            <sp xml:id="SDZ5-Redna-24-2011-02-01.sp19">

               <speaker>PREDSEDNIK DR. PAVEL GANTAR:</speaker>

               <p> Hvala lepa.</p>
               <p>Stališče Poslanske skupine Slovenske ljudske stranke bo predstavil Gvido Kres.</p>
               <p>Prosim.</p>
            </sp>
            <sp xml:id="SDZ5-Redna-24-2011-02-01.sp20">

               <speaker>GVIDO KRES:</speaker>

               <p> Hvala za besedo, gospod predsednik. Spoštovana gospa ministrica, spoštovani
                  gospod sekretar, spoštovane kolegice in kolegi!</p>
               <p>Končno imamo na mizi zakon, ki gaje Vlada obljubljala že od začetka tega mandata.
                  Zakon prinaša kar nekaj dobrih, večinoma tudi nujno potrebnih rešitev, ki jih je
                  kar težko vse na kratko povzeti. V Poslanski skupini Slovenske ljudske stranke
                  predvsem pozdravljamo uvedbo nove stranske sankcije izločitve iz postopkov javnega
                  naročanja, ki se bo izvajala v primeru, ko stranka v postopkih javnega naročanja
                  vedoma predloži napačno dokazilo ali poda neresnično izjavo. Posledice tega so
                  sedaj pogoste kršitve na področju javnih naročil, ki so oškodovale javnofinančne
                  in proračunska sredstva in časovno zamaknila marsikateri projekt. Prav je,
                  spoštovane kolegice in kolegi, da se na tem področju naredi red in da nekdo za
                  svoje špekulacije pri pridobivanju javnih naročil tudi nosi posledice svojih
                  dejanj.</p>
               <p>Novela zakona tudi ureja materialno pravno podlago za določitev odgovornosti pri
                  prekrških pravnih in odgovornih oseb. Tudi na tem mestu se je do sedaj iskala
                  luknja v zakonodaji in se je prelagala odgovornost z ene odgovorne osebe na drugo.
                  Zato bo zakon prinesel več transparentnosti na tem področju. V Slovenski ljudski
                  stranki tudi podpiramo specializacijo sodišč za določene zadeve, kot na primer
                  izključno pristojnost Višjega sodišča v Celju za vse prekrškovne zadeve. Takšne
                  rešitve podpiramo tudi v bodoče, da se ne bi večina zadev na sodnem področju
                  koncentrirala v Ljubljani, temveč bi določene odgovornosti prevzela tudi druga
                  sodišča po Sloveniji.</p>
               <p>Zakon prinaša tudi ustrezne rešitve s področja prometa. Novela Zakona o prekrških
                  prinaša tudi strožjo obravnavo najhujših kršilcev cestno prometnih predpisov. V
                  Slovenski ljudski stranki smo že davno opozarjali, v eni točki poskušali celo z
                  zakonskim predlogom, da je treba objestne voznike, ki grobo kršijo prometne
                  predpise na način, da resno ogrožajo varnost drugih voznikov, odstranitvi s cest.
                  Vožnja pod vplivom alkohola ali prepovedanih drog, vožnja v nasprotno smer na
                  avtocesti, več kot 100 % prekoračitve hitrostnih omejitev in podobni prekrški so
                  razlog za takojšnje ukrepanje. Zakon tudi rešuje problem voznikov povratnikov, ki
                  cestno prometne prekrške prenavljajo zaradi določenih odvisnosti ali pa preprosto
                  zaradi neodgovornosti in hkrati ponujajo uvedbo ukrepov za odpravo teh vzrokov s
                  pomočjo rehabilitacijskih programov in programa dodatnega usposabljanja za varno
                  vožnjo. Predlagani zakon je plod širše javne razprave in posledica opozoril
                  strokovne javnosti na probleme, s katerimi se soočamo v praksi. Pri takšnem zakonu
                  ni bilo težko poiskati širšega soglasja ne v stroki ne tukaj v Državnem zboru. Bi
                  si pa v Poslanski skupini Slovenske ljudske stranke želeli še več takšnih zakonov,
                  tudi na primer na področju delovnopravne in gospodarske, davčne in še marsikatere
                  druge zakonodaje, ki bi reševali konkretne probleme in zaplete na terenu, ne pa
                  ponujali nekakšnih teoretičnih rešitev.</p>
               <p>Iz teh razlogov bomo v Poslanski skupini Slovenske ljudske stranke ta zakon
                  podprli. Hvala lepa.</p>
            </sp>
            <sp xml:id="SDZ5-Redna-24-2011-02-01.sp21">

               <speaker>PREDSEDNIK DR. PAVEL GANTAR:</speaker>

               <p> Hvala lepa.</p>
               <p>Končali smo s predstavitvijo stališč poslanskih skupin. Ker amandmaji k
                  dopolnjenemu predlogu zakona niso bili vloženi, zaključujem drugo obravnavo
                  predloga zakona. Glasovanje o predlogu zakona bomo opravili danes v okviru
                  glasovanj pol ure po prekinjeni 26. točki dnevnega reda. S tem prekinjam to točko
                  dnevnega reda.</p>
               <p>Prehajamo na <title>19. TOČKO DNEVNEGA REDA – DRUGA OBRAVNAVA PREDLOGA ZAKONA O
                     PROSTOVOLJSTVU, V OKVIRU REDNEGA POSTOPKA</title>
               </p>
               <p>Predlog zakona je v obravnavo Državnemu zboru predložila Vlada. Za dopolnilno
                  obrazložitev predloga zakona dajem besedo predstavnici Vlade. Besedo ima Irma
                  Pavlinič Krebs, ministrica za javno upravo.</p>
               <p>Prosim.</p>
            </sp>
            <sp xml:id="SDZ5-Redna-24-2011-02-01.sp22">

               <speaker>IRMA PAVLINIČ KREBS:</speaker>

               <p> Spoštovani predsednik, hvala lepa za besedo. Spoštovane poslanke, poslanci!</p>
               <p>Zakon o prostovoljstvu, ki so ga nevladne organizacije pričakovale že veliko let,
                  je danes na vaših klopeh. Nesporno se vsi strinjamo, da je organizirano
                  prostovoljstvo v okviru nevladnih organizacij temelj solidarnosti, povezovanja,
                  čutenja med ljudmi v naši državi. In prav je, da se država na to izjemno pomembno
                  družbeno koristno udejstvovanje naših sodržavljanov odzove na način, kot smo ga
                  skušali sistemsko urediti v Zakonu o prostovoljstvu. Da smo se lahko odzvali
                  učinkovito, smo zakon pripravili v tesnem sodelovanju, lahko rečem, skupaj s
                  predstavniki nevladnih organizacij. Opredeljuje prostovoljstvo kot družbeno
                  koristno delo, opredeljuje prostovoljske organizacije, pravice in obveznosti,
                  načela in določa veliko mehanizmov, za katere ocenjujemo, da bodo pripomogli h
                  krepitvi in spodbujanju k še večjemu udejstvovanju naših državljanov pri
                  opravljanju prostovoljske dela.</p>
               <p>Če samo naštejem nekaj mehanizmov, za katere lahko skupaj ocenimo, da so dobri, so
                  to sledeči: med prostovoljcem in prostovoljsko organizacijo bo obstajal poseben
                  dogovor. Na podlagi tega dogovora bo obveznost prostovoljske organizacije
                  prostovoljcu zagotoviti vodeno upravljanje tega prostovoljskega dela, mentorstvo.
                  Organizacija mu bo dolžna dati potrdilo o pridobljenih kompetencah pri opravljanju
                  prostovoljskega dela, kar je izjemnega pomena, ko mogoče tak posameznik kandidira
                  na trgu dela in izkazuje svoje usposobljenosti. Prostovoljci imajo pravico do
                  povračila stroškov, ki nastajajo pri opravljanju prostovoljskega dela. Do 20 % bo
                  lahko povrnjeno to njihovo osebno delo s stroški, ki nastajajo v obliki pavšala,
                  drugače na podlagi predloženih računov. Tudi mentorstvo, to je vodenje h
                  kompetentnemu opravljanju prostovoljstva na posameznem področju, je izjemno
                  pomembno.</p>
               <p>Država bo spodbujala nadaljnji razvoj prostovoljstva na način, da bo stalno
                  delovno telo pri Vladi Republike Slovenije, to je medresorska delovna skupina, iz
                  predstavnikov ministrstev in nevladnih organizacij pripravilo strategijo in
                  nadaljnje ukrepe za spodbujanje prostovoljstva. Resorna ministrstva bodo morala
                  najmanj 10 % sredstev, ki jih namenijo za financiranje programov nevladnih
                  organizacij, nameniti za financiranje prostovoljskega dela, ki ga opravljajo
                  posamezniki v okviru nevladnih organizacij. Tukaj mislimo, da tudi z institutom,
                  ko se nevladne organizacije in prostovoljske organizacije prijavljajo za javna
                  sredstva in bodo lahko v okviru te prijave vrednotile tudi prostovoljsko delo in
                  ga bodo namesto denarnega vložka prikazale, je to izjemno pomembno za krepitev
                  nevladnega sektorja v naši državi. In ne nazadnje državno priznanje, ki ga uvajamo
                  in katerega podeli predsednik države vsako leto, državna nagrada in državna
                  priznanja kažejo na izjemno visoko zavedanje države, da prostovoljsko delo in
                  prostovoljci ustvarijo velik del družbenega kapitala ali bruto domačega proizvoda
                  s svojim angažmajem.</p>
               <p>Zaradi tega uvajamo tudi sistematično spremljanje števila prostovoljskih ur, da
                  bomo lahko po enem letu vsako leto na podlagi poročila vendarle prvič v tej državi
                  ocenili, koliko ur naši ljudje prispevajo k temu, da je življenje sodržavljanov,
                  ki so v stiski, ki so v krizi, na čigar naslov se naslavlja prostovoljsko delo,
                  živijo bolj humano. Hvala lepa. Predlagam, da zakon podprete.</p>
            </sp>
            <sp xml:id="SDZ5-Redna-24-2011-02-01.sp23">

               <speaker>PREDSEDNIK DR. PAVEL GANTAR:</speaker>

               <p> Hvala lepa.</p>
               <p>Predlog zakona je obravnaval Odbor za notranjo politiko, javno upravo in
                  pravosodje kot matično delovno telo. Za predstavitev poročila odbora dajem besedo
                  predsedniku dr. Vinku Gorenaku. Prosim!</p>
            </sp>
            <sp xml:id="SDZ5-Redna-24-2011-02-01.sp24">

               <speaker>DR. VINKO GORENAK:</speaker>

               <p> Hvala lepa.</p>
               <p>Ta predlog zakona je Odbor obravnaval na 26. seji, 13. januarja. Predlagatelj je
                  Vlada. Imeli smo kar obsežna gradiva, in sicer predlog zakona, mnenje Državnega
                  sveta, mnenje Zakonodajno-pravne službe, sklep Pododbora za mladino z dne 15.
                  decembra 2010, dopis mestne občine Velenje, dopis Planinske zveze, dopis
                  Mladinskega sveta Slovenije, sklep Odbora za kulturo, šolstvo, šport in mladino. V
                  poslovniškem roku je bilo vloženih, moram reči, veliko amandmajev. In sicer so
                  poslanske skupine koalicije vložile amandmaje k 2., 4., 7., 8., 9., 12., 18., 23.,
                  24., 25., 26., 30., 31., 32., 33., 38., 39., 40., 41., 43., 44., 46., 48., 49.,
                  50., 51. in 52. členu. Prav tako so bili vloženi amandmaji Poslanske skupine SDS,
                  in sicer k 2. členu ter 5., 7., 9., 17., 18., 23., 24., 32., 33., 37., 38., 50.,
                  51. in 52. členu. Ločeno so bili vloženi tudi amandmaji Poslanske skupine SLS k
                  7., 31., 32., 33., 50., 52. členu.</p>
               <p>Ministrica je podala tako kot zdaj tudi na Odboru obširno razlago zakona.
                  Zakonodajno-pravna služba, v njenem imenu gospa Metoda Hrovat Pirnat je v
                  predstavitvi njihovega mnenja povedala, da so k predlogu zakona podali eno splošno
                  pripombo, in sicer, da ni povsem jasno, v kolikšni meri se nanaša le na
                  organizirano prostovoljstvo in v kolikšni meri na druge vrste prostovoljstva.</p>
               <p>Stališče Državnega sveta je bilo, da predlog zakona podpirajo.</p>
               <p>Poslanka Majda Potrata, predsednica Odbora za kulturo, šolstvo, šport in mladino,
                  je povedala, da so predlog zakona obravnavali kot zainteresirano delovno telo po
                  predhodni obravnavi na Pododboru za mladino, ki deluje v njihovem okviru. Ob tem
                  je bil sprejet sklep, v katerem so pozvali matično delovno telo, da prouči in
                  upošteva priporočila, ki jih je k predlogu zakona posredoval Mladinski svet
                  Slovenije. Izrazila je tudi zadovoljstvo, ker so v pretežni meri ta priporočila
                  upoštevana že v amandmajih.</p>
               <p>Predstavniki nevladnih organizacij, ki so bili kar številni in so se aktivno
                  vključili v razpravo, so nekako enotno podpirali predlog zakona, seveda vsak z
                  nekaterimi drugačnimi pogledi in željami po amandmajih. Bistven del razprave so
                  člani in vabljeni na sejo namenili vsebini 5. in 17. ter 23. člena predloga zakona
                  ter k tem vloženim amandmajem Poslanske skupine SDS, ki jih predstavljala gospa
                  Jerajeva.</p>
               <p>Odbor je torej sprejel amandmaje Poslanskih skupin SD, Zares, DeSUS in LDS, večino
                  teh amandmajev, in tudi amandma Poslanske skupine SDS k naslovu 2. člena in k 18.
                  členu ter Poslanske skupine SLS k 31. členu. Odbor ni sprejel večine amandmajev
                  SDS in večine amandmajev SLS. Brezpredmetni pa so postali amandmaji poslanskih
                  skupin SD, Zares, DeSUS in LDS k 4. in 18. členu ter nekateri amandmaji poslanskih
                  skupin SDS k 9., 33., 51. in 52. členu. Odbor je sprejel tudi nekaj svojih
                  amandmajev, in sicer k 4., 5. in 38. členu.</p>
               <p>Na koncu je odbor glasoval o predlogu integralnega besedila predloga zakona z že
                  sprejetimi amandmaji in vse skupaj tudi sprejel. To integralno besedilo pa je
                  sestavni del tega poročila.Hvala.</p>
            </sp>
            <sp xml:id="SDZ5-Redna-24-2011-02-01.sp25">

               <speaker>PREDSEDNIK DR. PAVEL GANTAR:</speaker>

               <p> Hvala lepa.</p>
               <p>Sledi predstavitev stališč poslanskih skupin. Stališče Poslanske skupine Slovenske
                  nacionalne stranke bo predstavil Silven Majhenič.</p>
               <p>Prosim.</p>
            </sp>
            <sp xml:id="SDZ5-Redna-24-2011-02-01.sp26">

               <speaker>SILVEN MAJHENIČ:</speaker>

               <p> Spoštovani gospod predsednik, spoštovana ministrica!</p>
               <p>Namen predlaganega zakona o prostovoljstvu je na sistemski ravni v enem predpisu
                  zajeti v celoti in v celoti urediti prostovoljsko dejavnost, ki je doslej urejena
                  zgolj parcialno, nepregledno in popolno v različnih pravnih aktih. Področje
                  prostovoljstva torej v Republiki Sloveniji ni sistemsko urejeno, kljub temu, da je
                  zelo razširjeno in ima dolgo tradicijo. Tudi na ravni Evropske unije ta tematika
                  ni sistemsko urejena. Zaradi njene specifičnosti normativna ureditev tudi ni
                  nujna. Potrebna pa je s stališča, da država priznava prostovoljstvo kot eno izmed
                  pomembnih vrednot, ki ključno prispevajo k razvoju družbene solidarnosti.</p>
               <p>Poleg tega izvajanje prostovoljskega dela terja zagotavljanje določenih pravic iz
                  naslova opravljanja tovrstnega dela, ki ga brez zakonske podlage ni mogoče urediti
                  glede na to, da prostovoljstvo predstavlja plemenito in humano dejanje, ki je v
                  sedanjih časih zaželeno, a obenem v času krize tudi vedno bolj potrebno. V
                  Poslanski skupini Slovenske nacionalne stranke menimo, da je treba urediti status
                  oseb, ki opravljajo takšno neprofitno dejavnost. Prostovoljci opravljajo
                  prostovoljsko delo na najrazličnejših področjih, od varovanja okolja, civilne
                  zaščite, varstva pred požari in drugimi naravnimi nesrečami do kulture in sociale.
                  Potrebna je jasna, normativna določitev pravic in dolžnosti vseh udeleženih v
                  prostovoljskem delu. Nenazadnje prostovoljstvo dopolnjuje tudi storitve države na
                  socialnem področju. Država pa mora vzpostaviti stimulativni okvir za nadaljnji
                  učinkovit razvoj prostovoljskega dela. V Poslanski skupini Slovenske nacionalne
                  stranke bomo predlog Zakona o prostovoljstvu tudi podprli.</p>
            </sp>
            <sp xml:id="SDZ5-Redna-24-2011-02-01.sp27">

               <speaker>PREDSEDNIK DR. PAVEL GANTAR:</speaker>

               <p> Hvala lepa.</p>
               <p>Stališče Poslanskega kluba Liberalne demokracije Slovenije bo predstavil Milan
                  Gumzar.</p>
               <p>Prosim.</p>
            </sp>
            <sp xml:id="SDZ5-Redna-24-2011-02-01.sp28">

               <speaker>MILAN GUMZAR:</speaker>

               <p> Hvala za besedo. Spoštovani predsednik, gospa ministrica, kolegice in kolegi!</p>
               <p>V Poslanskem klubu Liberalne demokracije Slovenije podpiramo predlog zakona, ki ga
                  danes obravnavamo. Prostovoljsko delo ima v Sloveniji dolgo tradicijo. V zadnjem
                  obdobju postaja prostovoljsko delo vedno bolj pomembno tudi na področju
                  dopolnjevanja storitev države in preskrbe s socialnimi storitvami, s čimer omogoča
                  nižje stroške ter večjo dostopnost prebivalstva do teh storitev. Prostovoljsko
                  delo tako pomembno prispeva k družbeni blaginji. Zato se vedno bolj izpostavlja
                  nujnost njegovega sistemskega urejanja. Za dodatno spodbujanje prostovoljstva ter
                  izkoristek vseh potencialov je treba sprejeti zakon, ki opredeljuje prostovoljsko
                  delo, omogoča statistično spremljanje in ocenjevanje njegove dodane vrednosti ter
                  spodbuja delo prostovoljnih organizacij. Področje prostovoljstva v Republiki
                  Sloveniji ni sistemsko urejeno, potrebna je javna normativna določitev pravic in
                  dolžnosti vseh udeležencev v prostovoljskem delu. Izvajanje prostovoljskega dela
                  terja zagotavljanje določenih pravic iz naslova opravljanja tovrstnega dela, ki
                  jih brez zakonske podlage ni mogoče urediti. Ne nazadnje je tudi Varuhinja
                  človekovih pravic v svojem letnem poročilo za leto 2009 opozorila na nujnost
                  sprejetja Zakona o prostovoljstvu. Cilj, ki mu zakonsko ureditev prostovoljstva
                  med drugim sledi je tudi odpiranje možnosti za vključevanje brezposelnih v
                  prostovoljsko delo in s tem v aktivni del prebivalstva. Cilj je tudi dvigovanje
                  interesa mladih za vključevanje v prostovoljsko delo, s tem se jim omogoča
                  pridobivanje socialnih in delovnih izkušenj, ki dvigujejo njihovo konkurenčnost na
                  trgu delovne sile. Predlog Zakona o prostovoljstvu, ki je danes pred nami, sledi
                  načelom, ki zagotavljajo nediskriminatornost posameznikov in organizacij, ki se
                  ukvarjajo s prostovoljstvom, varstvo uporabnikov prostovoljskega dela, prepoved
                  izkoriščanja prostovoljcev ter nezdružljivost in brezplačnost prostovoljstva.
                  Obenem Predlog zakona o prostovoljstvu v svojih členih sistematično opredeljuje
                  temeljne pojme, ki opredeljujejo prostovoljce in prostovoljsko organizacijo,
                  pogoje o upravljanju organiziranega prostovoljskega dela, pravice in obveznosti
                  prostovoljce in prostovoljske organizacije, spodbujanje razvoja in spremljanje
                  organiziranega prostovoljstva, pristojnost za izvajanje in nadzor nad izvajanjem
                  zakona.</p>
               <p>Ker v Poslanskem klubu Liberalne demokracije Slovenije delimo mnenje Vlade, da je
                  to področje treba zakonsko urediti, in menimo, da predlog zakona, ki je pred nami,
                  to ustrezno počne, smo v Poslanskem klubu Liberalne demokracije predlog zakona
                  tudi podprli. Hvala.</p>
            </sp>
            <sp xml:id="SDZ5-Redna-24-2011-02-01.sp29">

               <speaker>PREDSEDNIK DR. PAVEL GANTAR:</speaker>

               <p> Hvala lepa.</p>
               <p>Stališče skupine nepovezanih poslancev bo predstavil Vili Rezman.</p>
            </sp>
            <sp xml:id="SDZ5-Redna-24-2011-02-01.sp30">

               <speaker>VILI REZMAN:</speaker>

               <p> Gospod predsednik, hvala lepa za besedo.</p>
               <p>Naj povem na začetku tega stališča, da je predlog zakona, ki ga je Vlada
                  pripravila, naletel na naklonjen odziv tudi v Poslanski skupini nepovezanih
                  poslancev Solidarnost in zato zagotavljamo podporo pri sprejemanju tega zakona pa
                  tudi podporo pri nadaljnji, domnevamo, ne preveč odloženi potrebi, da se kaj
                  dopolni in spremeni. Vemo namreč, da sta Zakon o prostovoljstvu in Zakon o
                  socialnem podjetništvu tako rekoč neposredno povezana. Vemo, da sta oba pričela
                  orati ledino in da se tega drži, obeh področij namreč, neka slabost, ki se ji reče
                  sistemska neurejenost. Predlog zakona skuša to odpraviti, urediti. Ta sistemska
                  urejenost je pravzaprav zanimiva s tega vidika, kajti pot od tez do sprejemanja
                  zakona v parlamentu je dolga desetletje in pol. Pred 15 leti je Urad za mladino
                  pripravil teze za tovrstni zakon. 10 let kasneje približno je bil pripravljen nek
                  osnutek, pred dvema letoma je bilo to posredovano tudi Ministrstvu za delo,
                  družino in socialne zadeve, in to ga je preložilo na Ministrstvo za javno upravo.
                  Skratka, vidimo, da gre tako rekoč za kostanj, ki je nekoliko vroč in ki si ga
                  prelagajo iz rok v roke. Zato bi smeli reči, da država doslej na tem področju ni
                  pokazala posebnega zanimanja, da bi se to implementiralo, in ni bila pretirano
                  aktivna. Pravzaprav jih ni preostalo kaj drugega, kot da se na koncu odzove na to,
                  kar so nevladne organizacije pripravile.</p>
               <p>Mi bomo v Poslanski skupini nepovezanih poslancev seveda podprli zakon zavoljo
                  pomena, ki ga pripisujemo temu zakonu z ozirom na številna društva in posameznike,
                  ki se nesebično razdajajo na teh področjih, pa tudi zavoljo tega, ker so cilji
                  takšni, da ni mogoče, da jih ne bi podpirali. Zlasti, če pomislimo, da gre za
                  pomemben prispevek na področju večanja socialne kohezivnosti v naši družbi, če
                  vemo, da gre za to, da se tisti, ki so odrinjeni na rob zaradi ekonomskih,
                  socialnih, finančnih ali drugih razmer lahko vendarle ujamejo v to socialno mrežo.
                  Vemo, da je zelo pomemben cilj tudi kvalitetna dopolnitev servisu javnih storitev
                  in da gre tudi za blaženje socialnih težav, ki jih mnogi imajo, in večjo
                  dostopnost dobrin in storitev na tem področju. Tudi nabiranje izkušenj, znanj,
                  večja zaposljivost tistih, ki gredo skozi procese prostovoljstva, najbrž ni nekaj,
                  kar bi smeli kar spregledati.</p>
               <p>Je pa, tako mi ocenjujemo, treba na nekatere stvari vendarle opozoriti, ker
                  menimo, da so, tako kot je ugotavljala Zakonodajno-pravna služba na sploh,
                  številne določbe tako plavzibilne, tako nedoločne, da si jih lahko marsikdo tudi
                  različno razlaga. V zvezi s tem utegne priti do težav v izvajanju tega zakona,
                  zato bo treba biti zelo pozoren na te težave in hkrati pripravljati morebitne
                  izboljšave in popravke. Ta blanketna resolucijska pisanost posamičnih delov tega
                  zakona je ena izmed slabosti. Druga izmed slabosti je, da čeprav Vlada sedaj
                  pristopa aktivno, zagotavlja organe in ukrepe, ji zagotavlja tudi del sredstev,
                  lahko ugotovimo, da ta sredstva, teh 10 %, ki jih je omenjala gospa ministrica, ni
                  nekaj, kar, recimo, bi lahko rekli, da so to nova sredstva za dodatno dejavnost,
                  ampak bo tukaj šlo bolj ali manj za prerazporeditev teh sredstev, ki so za
                  tovrstne dejavnosti itak namenjena, samo večje zagotovilo bo za organizirane
                  prostovoljske organizacije, da bodo sredstva dostopna tudi zanje.</p>
               <p>Je pa pomembno opozoriti tudi na to, da je vrsta določil takšnih, ki so
                  izključujoča, ki omejujejo in ki morebiti celo povzročajo diskriminatornost, o
                  čemer pa bo seveda lahko več govora šele v nadaljevanju ob amandmajih.</p>
            </sp>
            <sp xml:id="SDZ5-Redna-24-2011-02-01.sp31">

               <speaker>PREDSEDNIK DR. PAVEL GANTAR:</speaker>

               <p> Hvala lepa.</p>
               <p>Stališče Poslanske skupine Slovenske demokratske stranke bo predstavila Alenka
                  Jeraj, pardon. Najprej bo predstavila Silva Črnugelj stališče Poslanske skupine
                  Socialnih demokratov.</p>
            </sp>
            <sp xml:id="SDZ5-Redna-24-2011-02-01.sp32">

               <speaker>SILVA ČRNUGELJ:</speaker>

               <p> Hvala lepa za besedo, gospod predsednik. Lepo pozdravljeni, kolegi in kolegice!
                  Gospa ministrica in kolegica!</p>
               <p>"Med prostovoljce za boljši svet" je geslo letošnjega evropskega leta
                  prostovoljstva, s katerim si EU prizadeva vzpostaviti boljše okolje za
                  prostovoljstvo znotraj njenih meja ter skrbi za priznavanje njihovega dela in za
                  dvig ozaveščenosti javnosti v koristih in pomenu prostovoljstva. Prostovoljstvo je
                  eno izmed ključnih razsežnosti aktivnega državljanstva in demokracije, s katero se
                  uresničujejo evropske vrednote, kot sta solidarnost in nediskriminacija.</p>
               <p>Slovenija ima izjemno dolgoletno tradicijo prostovoljstva, zato je prav, da ravno
                  v evropskem letu prostovoljstva to področje uredimo tudi na normativni ravni. Prav
                  predlog Zakona o prostovoljstvu prvič sistemsko ureja prostovoljsko delo v
                  Sloveniji, ki do sedaj ni bilo celovito urejeno.</p>
               <p>Ključna vprašanja, ki jih zakon ureja, so opredelitev organiziranega
                  prostovoljskega dela, prostovoljcev in prostovoljskih organizacij, pri čemer ima
                  posebno mesto tudi dolgoročno prostovoljstvo, določitev pravic in dolžnosti
                  prostovoljcev in prostovoljskih organizacij, opredelitev vloge države in lokalnih
                  skupnosti, ki so se dolžna bolj angažirati za podporo in razvoj prostovoljskega
                  dela predvsem v smislu evidentiranja in vrednotenja le-tega, zagotavljanja
                  ugodnih, materialnih in pravnih podlag za izvajanje prostovoljskega dela ter
                  zagotavljanje finančnih sredstev za sofinanciranje stroškov prostovoljskega dela.
                  Državni organi so na vseh nivojih dolžni sodelovati s prostovoljskimi pri urejanju
                  zadev, ki se tičejo prostovoljstva. V skladu s predlogom bo prostovoljska
                  organizacija, ki bo zagotavljala in usposabljala prostovoljce ter organizirala
                  prostovoljsko delo, vodila tudi evidenco o prostovoljcu in opravljala
                  prostovoljskega dela, kar bo omogočilo izboljšanje stanja prostovoljstva v
                  Republiki Sloveniji z objavo transparentnih podatkov in predstavila predstaviti in
                  priznati njegov pomen za izboljšanje kakovosti življenja posameznikov in družbenih
                  skupin. Zakon pa sicer poleg urejanja pravic in dolžnosti prostovoljcev ter
                  organizacij na nivoju uvaja državno nagrado in priznanje za prostovoljstvo kot
                  najvišje državno priznanje na tem področju.</p>
               <p>Ravno dosedanja sistemska neurejenost področja je marsikdaj ovirala sistematično
                  izvajanje posameznih prostovoljskih del, sprejetje sistemskega zakona pa prinaša
                  tudi priznanje pomembnosti prostovoljstva in prvič podaja sistemske vzvode za
                  njegov sistematični razvoj in spremljanje. Zakon ureja pomembna vprašanja
                  nevladnih organizacij. V njem so združeni interesi vseh prostovoljcev in
                  prostovoljskih organizacij. Zato je prav, da dobi čim večjo podporo kljub dejstvu,
                  da zakon prinaša tudi dosti in vrsto evidenc dodatnih administrativnih obremenitev
                  za prostovoljske organizacije.</p>
               <p>V Poslanski skupini Socialnih demokratov pogrešamo, da ob sprejetju zakona ne bomo
                  dobili tudi strategije prostovoljstva kot nepogrešljivega akta, ki spremlja in z
                  vsebino določa, spodbuja in motivira dela prostovoljskih organizacij in odnos
                  Vlade in vladnih organov do te izredno pomembne dejavnosti. Pričakujemo, da bo do
                  konca leta tudi strategija prostovoljstva nekako na mizi, vsaj v obliki
                  osnutka.</p>
               <p>Naj povem, da je strategija opredeljena v 36. členu zakona. Določala bo temeljno
                  politiko in ukrepe za spodbujanje prostovoljskega dela in sicer za dobo petih let.
                  Prostovoljstvo se kot družbeno vrednoto vključuje v sistem vzgojno izobraževalnega
                  dela in sistema.</p>
               <p>Naj še povem, da bomo v Poslanski skupini Socialnih demokratov predlog zakona
                  skupaj z amandmaji podprli, saj 15 milijonov prostovoljskih ur pomeni zelo veliko
                  in ne nazadnje tudi 200 tisoč prostovoljcev v Sloveniji zasluži takšen
                  sistematičen zakon. Naj povem, da prispevek prostovoljskega dela v bruto domačem
                  proizvodu po ocenah sicer variira od 0,08 % do 0,5 %, v najbolj razvitih državah,
                  kot so Avstrija, Nizozemska in Švedska, pa znaša 5 %. Verjamem, da bo strategija
                  tista, ki bo pač na en način tudi prispevala, da se poveča. Hvala.</p>
            </sp>
            <sp xml:id="SDZ5-Redna-24-2011-02-01.sp33">

               <speaker>PREDSEDNIK DR. PAVEL GANTAR:</speaker>

               <p> Hvala lepa.</p>
               <p>Zdaj pa stališče Poslanske skupine Slovenske demokratske stranke bo predstavila
                  Alenka Jeraj.</p>
               <p>Prosim.</p>
            </sp>
            <sp xml:id="SDZ5-Redna-24-2011-02-01.sp34">

               <speaker>ALENKA JERAJ:</speaker>

               <p> Hvala za besedo. Lep pozdrav!</p>
               <p>V Slovenski demokratski stranki Predlog zakona o prostovoljstvu podpiramo.
                  Ocenjujemo, da je prav, da nekatere stvari tudi zakonsko opredelimo, definiramo,
                  kaj je prostovoljstvo in zato se nam zdi sprejem zakona prava stvar. Smo pa v
                  razpravi opozorili na nekaj stvari, ki nas motijo oziroma za katere ocenjujemo, da
                  bi jih lahko zapisali in uredili tudi bolje.</p>
               <p>Moti nas predvsem izključujoč 5. člen, ki govori o tem, katere organizacije lahko
                  in jih štejemo za prostovoljne organizacije in katero delo ocenjujemo kot
                  prostovoljno delo. Druga alineja 5. člena govori o tem, da za prostovoljsko delo
                  ne šteje brezplačno opravljanje dela, namenjeno, zadovoljevanju zgolj osebnih
                  interesov članov v članski organizaciji, in tisto delo, ki ni v splošno družbeno
                  korist. Mi ocenjujemo, da smo s tako dikcijo morda vse skupaj preveč zožili.
                  Ministrica je sicer obrazložila, da zato, ker si ne želijo ali pa najbrž ne bi
                  bilo najbolj prav, da se vsa društva, ki danes delujejo, potem vključijo in
                  razglasijo za prostovoljske organizacije, ker pač nekateri člani v teh društvih
                  zadovoljujejo res samo svoje potrebe. Vendar po podatkih, ki jih imamo, je bilo
                  pri nas v letu 2004 aktivnih med 280 tisoč in 350 tisoč prostovoljcev, ki so
                  opravili mnogo ur prostovoljnega dela in večina teh se seveda dogaja ravno v
                  društvih, zavodih in ustanovah, ampak predvsem v društvih. Zato se nam zdi, da bi
                  moral biti cilj Vlade in tudi zakona, da je čim več teh dejansko opredeljenih kot
                  prostovoljske organizacije, ker delujejo na različnih področjih. Od varovanja
                  okolja, civilne zaščite, varstva pred požari, kulture, sociale, kar pomeni, da
                  tudi vseh 4 tisoč kulturnih društev bi sodilo v ta sklop.</p>
               <p>Drugo, kar nas pri zakonu moti, je precej administracije, ki jo uvajamo. Mi sicer
                  razumemo, da če želiš opravljati neko statistiko, moraš pač določene podatke
                  zbirat, vendar pa se nam zdi, da je tega preveč in da bo to verjetno predvsem
                  manjše organizacije odbilo od tega, da bi se potrudile in pridobile naziv
                  prostovoljske organizacije. To pa pomeni, da bomo dolgoročno zelo slabo potem
                  ocenjevali, koliko je res prostovoljnega dela, ker se pač take organizacije ali pa
                  manjša društva za to ne bodo odločala. V nadaljevanju nas skrbi, da se potem tudi
                  ne bodo mogla prijavljati na razpise, ker bo pač eden od pogojev verjetno tudi, da
                  organizacija ima status prostovoljske organizacije. To sicer iz zakona ta trenutek
                  ne izhaja, ampak glede na druge prakse se bo to skoraj zagotovo zgodilo, ker
                  denarja je po navadi premalo in potem z objavo razpisa stvari tako zožimo, da
                  nekako tisti, ki pač izpolnjujejo več pogojev, do teh sredstev tudi pridejo. Glede
                  na to smo predlagali amandmaje, nekatere ponovili, ki smo jih pač že predlagali za
                  seje odbora. Mislim, da smo na odboru opravili kar kvalitetno razpravo o tem.
                  Večina nas pozna delo v društvih s področja prostovoljstva in kot rečeno, v naši
                  poslanski skupini zakon podpiramo, upamo pa, da boste podprli tudi nekatere naše
                  predloge, ki smo jih vložili v obliki amandmajev. </p>
            </sp>
            <sp xml:id="SDZ5-Redna-24-2011-02-01.sp35">

               <speaker>PREDSEDNIK DR. PAVEL GANTAR:</speaker>

               <p> Hvala lepa.</p>
               <p>Stališče Poslanske skupine Zares bo predstavil Vito Rožej.</p>
               <p>Prosim.</p>
            </sp>
            <sp xml:id="SDZ5-Redna-24-2011-02-01.sp36">

               <speaker>VITO ROŽEJ:</speaker>

               <p> Ponovno hvala za besedo, gospod predsednik. Spoštovana ministrica s sodelavko,
                  kolegice in kolegi!</p>
               <p>Veseli me, da je bilo danes že prej v debati omenjeno, da je ta zakon pravzaprav
                  nekako v sozvočju z zakonom o socialnem podjetništvu, ki je prav tako v
                  parlamentarni proceduri pa seveda bi morda veljalo omeniti ključni zakon o
                  preprečevanju dela na črno, ki se te iste tematike loteva mogoče z neke druge
                  perspektive in bi ravno zato ob zavedanju, da smo zdaj začeli s tem zakonom, ki je
                  pred nami, in z zakonom o socialnem podjetništvu z enim novim pogledom na
                  dejavnosti, da bi seveda tudi tisti zakon o preprečevanju dela na črno veljalo z
                  večjo pazljivostjo vzeti v roke, prebrati in se odločiti o njegovih rešitvah, ki
                  jih ponuja.</p>
               <p>Kar me še posebej veseli, je, ne samo da s tem priznavamo delo, ki ga
                  prostovoljske organizacije in številni prostovoljci po Sloveniji opravljajo v
                  dobro te skupnosti, ampak da na nek način priznavamo tudi, da ni zgolj in samo
                  gospodarska dejavnost tista, ki lahko garantira blagostanje, da tako rečemo in da
                  ni enostavnega enačaja med gospodarsko rastjo in pa kvaliteto bivanja in da nas
                  seveda dogodki zadnjega leta, dveh ali še kakšnega meseca več učijo, da pravzaprav
                  gospodarstvo ali pa če hočete kapital, nima te družbene odgovornosti, ki jo imajo
                  ljudje, ki se, recimo, v svojem življenju posvečajo tudi kakšni od prostovoljskih
                  dejavnosti. Omenjeno je že bilo, kolikšen delež bruto družbenega proizvoda se v
                  tujini lahko ustvarja v prostovoljskih organizacijah, pri nas niti te ocene ne
                  moremo točno narediti, ker dosedanja zakonodaja tega dela praktično ne pozna, ga
                  ne more ovrednotiti, vložka prostovoljskih organizacij ne prepoznava kot
                  pravzaprav materialnega vložka pri izvedbi določenih aktivnost, zato so seveda vse
                  ocene lahko le pavšalne. Vemo pa, da smo seveda po številu nevladnih organizacij
                  ali pa društev, če hočete Slovenci v samem svetovnem vrhu. Vemo pa tudi, da glede
                  deleža bruto družbenega proizvoda, ki ga nevladne organizacije pri nas ustvarjajo,
                  pa smo na repu Evropske unije. V Poslanski skupini Zares – nova politika tudi
                  upamo, da bo ta zakon pripomogel k pozitivni spremembi na tem področju.</p>
               <p>Svet Evropske unije je sicer že 24. novembra leta 2009 razglasil letošnje leto za
                  Evropsko leto prostovoljnih dejavnosti za spodbujanje aktivnega državljanstva
                  oziroma na kratko za Evropsko leto prostovoljstva s sloganom "Bodi prostovoljec,
                  spreminjaj svet". Temeljni cilji tega leta prostovoljstva so vzpostavljanje
                  ugodnega okolja za prostovoljstvo, okrepitev pristojnosti organizatorjev
                  prostovoljnih dejavnosti za izboljšanje njihove kakovosti, priznavanje
                  prostovoljnih dejavnosti in krepitev ozaveščenosti o koristih in pomembnostih
                  prostovoljstva. Univerzalna deklaracija o prostovoljstvu pravi, da je
                  prostovoljstvo eden temeljnih kamnov civilne družbe, saj oživlja najplemenitejše
                  stremljenje človeštva, prizadevanja za mir, svobodo, priložnost, varnost,
                  pravičnost za vse ljudi. Kot dejavnost posameznikov ali skupin daje prostovoljstvo
                  posameznikom, članom skupnosti, ki se vse življenje učijo in rastejo, priložnost
                  za odpiranje in krepitev vrednot, skrbi, pomoči, možnost za uveljavljanje pravic
                  in odgovornosti ter uresničitev potencialov, možnost za premoščanje razlik, ki nas
                  ločujejo, da bomo živeli v zdravih zadovoljnih skupnostih in da bomo skupaj delali
                  in iskali inovativne rešitve za skupne probleme in skupaj pač oblikovali
                  prihodnost.</p>
               <p>V Poslanski skupini Zares – nova politika nas veseli, da prav v sklopu Evropskega
                  leta prostovoljstva sprejemamo ta zakon o prostovoljstvu, ki sistemsko ureja
                  področje prostovoljstva v Sloveniji, čeprav bi seveda bilo dobro, če bi storili že
                  kdaj prej, ampak mislim, da je simbolika primerna, da to storimo. Prostovoljsko
                  delo v naši zakonodaji še ni opredeljeno kot posebna oblika dejavnosti, ki se
                  izvaja v javno dobro in prispeva k blaginji države in skupnosti. Država in tudi
                  lokalne skupnosti se pogosto počasi, neučinkovito odzivajo na številne družbene
                  pobude. Prav zato je treba zagotoviti stabilnejše pogoje za delovanje
                  prostovoljskih organizacij ter priznati to nematerialno prostovoljsko delo kot
                  materialni vložek pri izvedbi prostovoljskih dejavnosti. Med rešitvami, ki jih
                  zakon prinaša, velja omeniti urejanje odnosa med prostovoljsko organizacijo in
                  prostovoljcem, opredeljevanje njunih medsebojnih pravic in seveda tudi obveznosti,
                  prostovoljec ima po tem zakonu pravico do posebnega usposabljanja za prostovoljsko
                  delo, mentorja in še mnogo drugih pomembnih pravic. Med njimi do povrnitve realnih
                  stroškov, ki nastajajo pri opravljanju, pravico do pavšala, ki na letni ravni ne
                  sme presegati z zakonom določenega odstotka mesečne plače. Opredeljuje se možnost
                  zavarovanja prostovoljcev. Pomembno s strani izvajalcev projektov prostovoljne
                  službe pa je tudi program mladi v akciji, ki jo v veliki meri izvajajo mladinske
                  organizacije v Sloveniji. Težko pričakovana novost tega zakona je, da omogoča
                  izplačevanje nadomestila za osebne stroške tem, ki pač na podlagi mednarodnih
                  pogodb opravljajo to delo v Sloveniji.</p>
               <p>Veseli nas, da je zakon nastal tudi v sozvočju z nevladnimi organizacijami, zato
                  ga bomo v Poslanski skupini Zares – nova politika seveda podprli.</p>
            </sp>
            <sp xml:id="SDZ5-Redna-24-2011-02-01.sp37">

               <speaker>PREDSEDNIK DR. PAVEL GANTAR:</speaker>

               <p> Hvala lepa.</p>
               <p>Stališče Poslanske skupine Slovenske ljudske stranke bo predstavil Gvido Kres.</p>
            </sp>
            <sp xml:id="SDZ5-Redna-24-2011-02-01.sp38">

               <speaker>GVIDO KRES:</speaker>

               <p> Hvala za besedo, gospod predsednik. Spoštovana ministrica s sodelavko, spoštovane
                  kolegice in kolegi!</p>
               <p>V Poslanski skupini Slovenske ljudske stranke smo zadovoljni, da je v zakonodajni
                  postopek prišel tudi zakon o prostovoljstvu, ki so ga mnoge nevladne prostovoljske
                  organizacije čakale že dolga leta, saj bo zakon nedvoumno izboljšal stanje
                  prostovoljstva v Sloveniji in priznal pomen prostovoljstva za izboljšanje
                  kakovosti življenja posameznikov ter družbenih skupin. Zakon namreč sistemsko
                  ureja področje prostovoljstva kot družbeno koristne dejavnosti posameznikov, ki s
                  svojim delom in nesebičnostjo prispevajo k izboljšanju kakovosti življenja in s
                  tem k razvoju bolj solidarne družbe. Posebej se zakon osredotoča na razmerje med
                  prostovoljcem in prostovoljsko organizacijo v obliki dogovora o prostovoljskem
                  delu. Podrobno ureja medsebojne pravice in obveznosti, kar v Slovenski ljudski
                  stranki ocenjujemo kot zelo dobro rešitev, saj bodo tako prostovoljci upravičeni
                  do nekaterih ugodnosti, predvsem povračila stroškov, nastalih pri opravljanju
                  prostovoljske dejavnosti, pravice do mentorstva in usposabljanja ter drugih
                  pravic.</p>
               <p>Prav tako se s predlogom zakona vzpostavlja evidenca prostovoljcev in
                  prostovoljskega dela, ki bo prostovoljskim organizacijam omogočila enotno in
                  celovito vodenje prostovoljskega dela prostovoljcev. Prostovoljcu pa se omogoča
                  tudi, da od prostovoljske organizacije pridobi potrdilo o opravljenem
                  prostovoljskem delu, kar mu bo koristilo predvsem pri dokazovanju pridobljenih
                  kompetenc. To velja predvsem za mlade, ki jim neformalne izkušnje lahko zelo
                  pomagajo pri iskanju prve zaposlitve.</p>
               <p>Poslanci Slovenske ljudske stranke smo se aktivno vključili v razpravo o Predlogu
                  zakona o prostovoljstvu. Vložili smo tudi 7 amandmajev, ki so sicer po vsebini
                  bili precej podobni amandmajem ostalih poslanskih skupin. Obžalujemo sicer, da ni
                  bil sprejet naš amandma k 37. členu predloga zakona, saj bi se z njim omogočilo
                  povišanje sredstev iz državnega proračuna, namenjenih izvajanju programov
                  prostovoljskih organizacij. Prav tako pa bi se s tem amandmajem iz predloga zakona
                  črtala določba, s katero se bodo lahko sredstva namenjena prostovoljskim
                  organizacijam, dodelila tudi neprostovoljskim organizacijam. Zadovoljni smo, da je
                  bil v obravnavi na matičnem delovnem telesu sprejet naš amandma k 31. členu, ki
                  omogoča povišanje pavšalnega zneska nadomestila za uporabo lastnih sredstev s 15 %
                  na največ 20 % višine povprečne mesečne plače v Sloveniji.</p>
               <p>V Poslanski skupini Slovenske ljudske stranke smo mnenja, da se je predlog zakona
                  tekom obravnave v Državnem zboru s sprejetimi amandmaji zelo približal idealu in
                  predstavlja pomembno osnovo za ocenjevanje in spodbujanje prostovoljstva kot
                  pomembne dejavnosti, ki lahko prispeva k izboljšanju družbene blaginje ter k
                  razvoju solidarne družbe. Zaradi navedenih razlogov bomo predlagani zakon z
                  veseljem sprejeli. Hvala.</p>
            </sp>
            <sp xml:id="SDZ5-Redna-24-2011-02-01.sp39">

               <speaker>PREDSEDNIK DR. PAVEL GANTAR:</speaker>

               <p> Hvala lepa.</p>
               <p>Stališče Poslanske skupine DeSUS bo predstavil Anton Urh.</p>
               <p>Prosim.</p>
            </sp>
            <sp xml:id="SDZ5-Redna-24-2011-02-01.sp40">

               <speaker>ANTON URH:</speaker>

               <p> Hvala za besedo, spoštovani gospod predsednik. Spoštovana gospa ministrica,
                  sodelavke, kolegice in kolegi!</p>
               <p>Današnje družbenoekonomske razmere, nepredvidljiva narava ali kakršnakoli druga
                  nesreča ali stiska lahko v trenutku spremenijo življenje posameznika in tak
                  trenutek, v katerem se lahko kadarkoli znajde vsakdo izmed nas, je odločilen, da
                  drug drugemu pokažemo našo nesebičnost, človečnost, solidarnost in pripravljenost
                  na pomoč in podporo. Zakon o prostovoljstvu se pripravlja že več kot celo
                  desetletje.</p>
               <p>V Poslanski skupini DeSUS bomo z veseljem glasovali za zakon, ki je v našem
                  prostoru že kar težko pričakovan, in pozdravljamo sprejetje zakona tudi zato, da
                  ga bomo v evropskem letu prostovoljstva končno imeli.</p>
               <p>Kljub dolgi tradiciji prostovoljskega dela v Sloveniji le-to ni celovito sistemsko
                  urejeno in ni opredeljeno kot posebna oblika dejavnosti, ki se izvaja v javno
                  dobro in prispeva k blaginji države. Nekatere oblike prostovoljskega dela ter
                  pravice prostovoljcev so že urejene, vendar gre za posamezna področja, kar pomeni,
                  da ni enotnega principa pravil na področju prostovoljnega dela. Zaradi tega je
                  dopuščeno njegovo izkoriščanje, pomanjkljiva je jasna določitev pravic in
                  dolžnosti vseh udeležencev v procesu prostovoljskega dela.</p>
               <p>Za področje prostovoljskega dela v Sloveniji ni opredeljena celovita strategija
                  razvoja prostovoljstva, temveč je značilna razpršenost in različnost ureditve na
                  lokalni in državni ravni. Le-to otežuje razvoj ukrepov za večanje njegove
                  neprepoznavnosti in stimulativnega okolja za hitrejši razvoj ter zagotovitev
                  stabilnejših pogojev za delovanje prostovoljskih organizacij. Zato je jasno, da je
                  potrebna tudi jasna določitev vloge države in lokalnih skupnosti pri promociji,
                  razvoju in sistemski podpori prostovoljstva.</p>
               <p>V Poslanski skupini DeSUS ugotavljamo, da predlog zakona v dobršni meri odgovarja
                  na sodobne izzive, s katerimi se soočajo vsi udeleženci prostovoljstva, aktualnemu
                  trendu povečanja števila aktivnih prostovoljcev in v tem smislu na potrebe
                  uporabnikov prostovoljskega dela prostovoljcev in organizacij. Na relaciji
                  prostovoljec–prostovoljska organizacija zakon določa sklenitev dogovorov o
                  opravljanju prostovoljskega dela, ki mora vsebovati vse bistvene in obvezne
                  sestavine, ki so podlaga za nujne pravice in obveznosti in tudi podlaga za
                  zagotavljanje varnega odnosa do uporabnika v smislu neogrožanja zdravja in
                  neizpostavljenosti nemoralnim in določenim kaznivim dejanjem.</p>
               <p>Posebej pozitivna za prostovoljca in kvaliteto je tudi uvedba mentorstva.
                  Pridobljene izkušnje, ki jih bo volonter pridobil pa mu bodo še kako prav prišle
                  kot priznane, verodostojne kompetence za vsako nadaljnjo prostovoljno delo in tudi
                  na trgu dela. Pozdravljamo uveljavitev ukrepov za sistemski razvoj prostovoljstva
                  in predvideno izdelavo strategije razvoja prostovoljstva na nacionalni ravni z
                  ukrepi za njegovo spodbujanje.</p>
               <p>V Poslanski skupini DeSUS bomo zakon podprli in smo zelo zadovoljni, da bo to
                  področje končno dobilo celovito in sistemsko podporo.</p>
               <p>Pred seboj imam tudi izjavo predsednika države dr. Danila Turka, ki izjavlja, kako
                  pomembno je prostovoljstvo v Sloveniji, kjer ima tradicijo in še posebej pride do
                  izraza ob nesrečah pa tudi zaostrenih gospodarskih razmerah. Predsednik države
                  prav tako izjavlja, da je prostovoljstvo pomembna sestavina sosedske pomoči ter
                  ena izmed najbolj razvitih oblik povezovanja in solidarnosti. Potem pa tudi
                  izjavlja, da je to, kako bo zaživel zakon, veliko odvisno tudi od razprave v
                  Državnem zboru in naklonjenosti poslancev do prostovoljstva pa tudi od Vlade.
                  Hvala lepa.</p>
            </sp>
            <sp xml:id="SDZ5-Redna-24-2011-02-01.sp41">

               <speaker>PREDSEDNIK DR. PAVEL GANTAR:</speaker>

               <p> Hvala lepa.</p>
               <p>Končali smo s predstavitvijo stališč poslanskih skupin. Prehajamo na razpravo o
                  členih vloženih amandmajih, ki jo bomo opravili na podlagi pregleda vloženih
                  amandmajev z dne 31. januarja 2011.</p>
               <p>Najprej v razpravo dajem 4. člen ter amandma Poslanskih skupin SD, Zares, DeSUS in
                  LDS. Želi kdo razpravljati o amandmaju k 4. členu? Ugotavljam, da ne želi.
                  Zaključujem razpravo o amandmaju k 4. členu.</p>
               <p>Prehajamo k 5. členu. V razpravo dajem 5. člen ter amandma Poslanske skupine SDS.
                  Želi kdo razpravljati? Alenka Jeraj.</p>
               <p>Prosim.</p>
            </sp>
            <sp xml:id="SDZ5-Redna-24-2011-02-01.sp42">

               <speaker>ALENKA JERAJ:</speaker>

               <p> Hvala za besedo.</p>
               <p>Že v uvodnem govoru sem povedala, kaj nas pri tem 5. členu moti oziroma
                  ocenjujemo, da preveč zapira možnost za nekatere organizacije. Druga alineja
                  drugega odstavka 5. člena govori, da se za prostovoljsko delo ne šteje brezplačno
                  opravljanje dela, ki je namenjeno zadovoljevanju zgolj osebnih interesov članov v
                  članski organizaciji in je v splošno družbeno korist. Mi smo že na Odboru
                  izpostavili, kaj to pomeni morda za kulturna društva, ko nekdo hodi k pevskemu
                  zboru, da zadovoljuje svoj interes in svoje veselje, seveda pa je zraven zagotovo
                  tudi splošna družbena korist. Vedno govorimo, da ljubiteljska društva ohranjajo
                  ljubiteljsko kulturo, ohranjajo slovensko kulturo, jo trgajo pozabi in podobno.
                  Tukaj smo predstavili tudi primere nekaterih mladinskih organizacij, konkretno
                  tudi političnih podmladkov, kjer se opravi ogromno prostovoljnega dela, ogromno
                  dela za mlade, ki jih Vlada v svojem predlogu ocenjuje kot zadovoljevanje zgolj
                  osebnih interesov članov.</p>
               <p>Mi pravimo, da naj bi podpirali prostovoljstvo, ga dopuščali povsod, kjer je to
                  možno, in da se izvaja kjerkoli, pač prostovoljnega delo ne moreš omejevati, in ne
                  samo tam, kjer bi si mogoče nekateri želeli. Zato v SDS predlagamo, da to alinejo
                  črtamo, ker tukaj govorimo o prostovoljskem delu. In najbrž bomo zelo težko
                  ocenjevali potem, ali je nekaj samo za zadovoljevanje osebnih potreb ali je tudi v
                  splošno družbeno korist oziroma obratno. Tak predlog je podal tudi Mladinski svet
                  Slovenije. Mi smo to povzeli v svojem amandmaju, ker tudi sami ocenjujemo, da bi
                  bilo dobro, da se ta alineja črta.</p>
            </sp>
            <sp xml:id="SDZ5-Redna-24-2011-02-01.sp43">

               <speaker>PREDSEDNIK DR. PAVEL GANTAR:</speaker>

               <p> Hvala lepa.</p>
               <p>Besedo ima Dejan Levanič.</p>
            </sp>
            <sp xml:id="SDZ5-Redna-24-2011-02-01.sp44">

               <speaker>DEJAN LEVANIČ:</speaker>

               <p> Hvala lepa za besedo.</p>
               <p>Amandma Slovenske demokratske stranke govori, da bi črtali drugo alinejo pri
                  drugem odstavku, torej katera dela naj se ne štejejo za brezplačno opravljena
                  dela, in ta so, ki so namenjena zadovoljevanju zgolj osebnih interesov članov v
                  članski organizaciji in niso v splošno družbeno korist. Mogoče razumemo nekoliko
                  drugače, ampak tudi ljudje, ki so vključeni v razna kulturna ali športna društva,
                  mogoče v prvotni dejavnosti opravljajo to v zadovoljevanju svojih interesov, lahko
                  pa znotraj teh društev opravljajo tudi prostovoljno delo, pomagajo drugim članom
                  ali zunanjim dejavnikom. Tako, da jih v bistvu znotraj tega sploh ne omejujemo.
                  Prostovoljstvo vidimo na drugačen način. Ni neko članstvo v nekem društvu kot samo
                  po sebi umevno, da gre za prostovoljno delo. Treba je za to nekaj narediti in to
                  zakon tudi v več členih omogoča.</p>
               <p>Ko govorimo o samem prostovoljstvu, pa moramo vedeti, da moramo gledati širše in
                  to zakon zagotovo prinaša. Predvsem v treh točkah, kot jih vidim sam. Prvič,
                  dobivamo neko normativno ureditev. In če pogledamo tudi 5. člen, je prostovoljsko
                  delo v veliki meri na veliko področjih priznano. Drugič, govorimo o
                  družbeno-koristnem delu. Torej, tudi v članstvu nekega društva, organizacije lahko
                  člani opravljajo prostovoljno delo in so za to tudi priznani. In tretje,
                  vključevanje tudi tistih, ki niso družbeno najbolj vključeni v različne procese,
                  tudi brezposelnih, da se vključijo, na nek način vzpostavijo prvi stik z
                  delodajalci in potem mogoče lažje pridejo do prve zaposlitve. Tako da sigurno s
                  črtanjem tega člena ne naredimo oziroma naredimo tisto, kar je prvoten smisel tega
                  zakona. Hvala.</p>
            </sp>
            <sp xml:id="SDZ5-Redna-24-2011-02-01.sp45">

               <speaker>PREDSEDNIK DR. PAVEL GANTAR:</speaker>

               <p> Hvala lepa.</p>
               <p>Besedo ima Vili Rezman.</p>
            </sp>
            <sp xml:id="SDZ5-Redna-24-2011-02-01.sp46">

               <speaker>VILI REZMAN:</speaker>

               <p> Hvala lepa še enkrat, predsednik.</p>
               <p>Predlog amandmaja, ki ga je vložila SDS, je povzet po Mladinskem svetu Slovenije,
                  tako da, bi rekel, če se na izvornega predlagatelja odzovemo, potem ni treba tukaj
                  nič posebej politizirati. Sam moram reči, da podpiram ta amandma. Jaz tudi ne
                  vidim kakšnega posebnega razloga, da bi morali pretirano omejevati. Ne vidim, kako
                  je možno ločiti neko korist posameznega človeka od splošne družbene koristi v
                  absolutnem smislu, če se ukvarja, ne vem, z ljubiteljsko kulturno dejavnostjo, če
                  se nekdo ukvarja z rekreativno ali športno dejavnostjo in krepi svoje zdravje in
                  zdravje naroda na ta način. Ne vidim razloga, tudi nekaterih drugih iz tega člena,
                  zakaj bi morali izločati tisto prostovoljstvo, ki gre prijateljem, ali
                  prostovoljstvo, ki ima značaj običajnega dela v sorodstvu, ker to zame ni
                  ločljivo. Mislim, da je tukaj v tem smislu preveč omejevalen ta člen. In zato
                  amandma, ki en del teh problemov odpravlja, sam tudi podpiram. Po drugi strani pa
                  dovoljujemo neke druge vrste prostovoljstva. Prostovoljstvo na ta način, da
                  dovoljujemo volontersko opravljanje pripravništva, ki je po mojem neke vrste
                  prisila. Ker tega ne znamo drugače urediti, dovoljujemo, da se v javni upravi
                  prostovoljsko zaposlujejo ljudje, ki so delali v obliki javnih del, pa so jim ta
                  javna dela potekla in nimajo več možnosti nadaljevati pa se vključujejo zato, da
                  bi ostali socialno integrirani.</p>
            </sp>
            <sp xml:id="SDZ5-Redna-24-2011-02-01.sp47">

               <speaker>PREDSEDNIK DR. PAVEL GANTAR:</speaker>

               <p> Kolega Rezman, čas vam je potekal že kar precej, dve minuti minusa imate. To sem
                  spregledal jaz. Žal vas bom moral prekiniti. Dokončajte stavek.</p>
            </sp>
            <sp xml:id="SDZ5-Redna-24-2011-02-01.sp48">

               <speaker>VILI REZMAN:</speaker>

               <p> Se zahvaljujem za ta spregled in še enkrat povem, da bom podprl ta amandma.</p>
            </sp>
            <sp xml:id="SDZ5-Redna-24-2011-02-01.sp49">

               <speaker>PREDSEDNIK DR. PAVEL GANTAR:</speaker>

               <p> Je bil naključen, ni bil namenski, bil je naključen. Besedo ima ministrica Irma
                  Pavlinič Krebs.</p>
            </sp>
            <sp xml:id="SDZ5-Redna-24-2011-02-01.sp50">

               <speaker>IRMA PAVLINIČ KREBS:</speaker>

               <p> Hvala lepa.</p>
               <p>Temeljno vprašanje, ki smo mu ga že ob pripravi predpisa v sodelovanju z
                  nevladnimi organizacijami na veliko, skoraj 12 regionalnih posvetih, posvetili, je
                  bilo ravno vprašanje, ki ste ga spoštovana poslanka, odprli s predlogom tega
                  amandmaja.</p>
               <p>Nikakor ni namen omejevati splošno koristnega dela, ki ga opravljajo naši
                  državljani v različnih asociacijah nepridobitnega značaja zasebnega prava v
                  društvih in seveda ciljati, da se ne priglasijo v razvid prostovoljskih
                  organizacij. Ta postopek je zelo poenostavljen. Ta organizacija bo sama presodila
                  ali se njena aktivnost uresničuje tudi navzven. Poglejte, ni zaman geslo leta 2011
                  "Bodi prostovoljec, spreminjaj svet". Nesporno je splošna korist že sama po sebi
                  korist druženja ljudi. Ta sociološki moment, ki ga države zasledujemo, da ljudje
                  niso individualisti, ampak da se v okviru združevanja obračajo tudi k drugim v
                  družbi je zagotovo izjemno pomemben. Ampak bistvo prostovoljstva, kot ga urejamo v
                  tem predpisu in ki ga zasledujejo tudi nevladne organizacije, prostovoljske
                  organizacije v večini, je vendarle, da se tukaj ne bi znašla tista združenja, ki,
                  kot v tem členu piše, ki zadovoljujejo zgolj osebne interese članov v članski
                  organizaciji in ni v splošno družbeno korist. Ni mogoče zanikati, da sindikalno
                  združevanje seveda ni organizacija, torej sindikati, kjer ne gre za splošno
                  družbeno korist, kjer se prvenstveno borijo za položaj ljudi, ki plačujejo
                  članarino, in jih zastopajo kot interesna organizacija. Tudi verske institucije,
                  cerkve imajo člane, ki zadovoljujejo v tem združenju svoje parcialne interese.
                  Politične stranke so interesna združenja, kjer posamezni člani, ko se združujejo,
                  seveda, zadovoljujejo svoje osebne interese. Ali se bodo te organizacije vpisale v
                  razvid prostovoljskih organizacij, je vprašanje, ki se je zastavilo ob pripravi
                  tega termina. Ocena tudi nevladnih organizacije je, da je cilj in želja tega
                  zakona, da se tisti deli organizirani tudi v okviru teh organizacije, članskih
                  organizacij. Humanitarne organizacije na primer Karitas in ostale, ki v pomembnem
                  delu nastopajo navzven s humanitarno dejavnostjo, absolutno bodo vpisane v razvid
                  prostovoljskih organizacij, ne pa cerkev kot taka, ne politična stranka kot taka,
                  ne sindikat kot tak.</p>
               <p>Če bi se sprejel ta amandma, bi vse te organizacije, kjer je ocena tudi nevladnih
                  organizacij, da je združevanje namenjeno zgolj osebnim interesom članom v tej
                  članski organizaciji, bi v tem delu koncept predpisa, kot je tudi v nadaljevanju
                  predviden, bil problematičen. Zato smo se po resnih posvetih, pogovorih odločili,
                  da namen zakona ni beležiti tiste ure, ki jih preživijo posamezniki kot člani
                  organizacij in zadovoljujejo zgolj lastne, osebne interese članov, ampak da gre za
                  zadovoljevanje širših interesov, ko se torej aktivnost teh prostovoljskih
                  organizacij kaže tudi navzven do drugih prebivalcev. Torej tukaj aktivnost
                  prostovoljskih organizacij navzven do drugih. Z vami se lahko strinjamo. Ni mogoče
                  niti zanikati tem članskim organizacijam, da te aktivnosti ni tudi navzven, ampak
                  smisel prostovoljskih, nevladnih organizacij ni bil zajemati teh mogočnih
                  organizacij v tem predpisu. Predlagamo, da se ta amandma ne sprejme in ker po
                  oceni 5. člen, kakršen je danes, zadosti jasno in zadosti široko pripusti danes
                  prostovoljske in nevladne organizacije k vpisu v razvid prostovoljskih
                  organizacij. Tudi tukaj mogoče ob očitku velike administracije.</p>
               <p>Želim pojasniti, da smo v sodelovanju z nevladnimi organizacijami pripravili ta
                  način poročanja na najmanj birokratsko mogoč način pa vendarle na način, da
                  omogoča državi, da spremlja število prostovoljskih organizacij, predvsem število
                  prostovoljskih ur, ki jih opravijo člani teh organizacij. Naša ocena je, da tukaj
                  manj podatkov seveda ne bi pomenilo, da bi v javnem interesu dosegli cilj, ki si
                  ga zastavljajo. Tukaj, zgolj iz tega razloga smo tudi v razpravi na odboru
                  priporočili, da se ta amandma ne sprejme, ker bi prišlo zagotovo do situacije, ko
                  bi se v razvid prostovoljskih organizacij vpisale prav vse organizacije, ki danes,
                  vsa društva, ki delujejo in dejansko zadovoljujejo zgolj interese svojih članov,
                  včlanjenih, ne izkazujejo pa tega svojega širše koristnega delovanja v odnosu do
                  ostalih državljanov. Tukaj se je večina nevladnih organizacij vsaj uvodoma pri
                  pripravi zakona strinjala, da to tudi ni njihov namen. Ni namen, da so vsa
                  društva, ki so danes registrirana pri Ajpesu kot nepridobitne, zasebne
                  organizacije, kjer se združujejo ljudje za delovanje tudi samo zgolj iz osebnih
                  interesov. To ni bil namen tudi nevladnih organizacij. Hvala.</p>
            </sp>
            <sp xml:id="SDZ5-Redna-24-2011-02-01.sp51">

               <speaker>PREDSEDNIK DR. PAVEL GANTAR:</speaker>

               <p> Hvala.</p>
               <p>Želi še kdo razpravljati? Ugotavljam, da ne. Zaključujem razpravo.</p>
               <p>Prehajamo na 7. in 9. člen. Amandmaja Poslanske skupine SDS k 7. in 9. členu sta
                  vsebinsko povezana, zato bomo o njih razpravljali skupaj. V razpravo dajem 7. in
                  9. člen ter amandmaja Poslanske skupine SDS. Želi kdo razpravljati?</p>
               <p>Alenka Jeraj, izvolite, imate besedo.</p>
            </sp>
            <sp xml:id="SDZ5-Redna-24-2011-02-01.sp52">

               <speaker>ALENKA JERAJ:</speaker>

               <p> Hvala za besedo še enkrat.</p>
               <p>Torej mi z obema amandmajema želimo slediti temu, da je prostovoljstvo nacionalna
                  vrednota, da ga moramo spodbujati in o tem tudi govorimo in to, kar je bilo
                  povedano k prejšnjemu členu, nas skrbi, da se pač zadeva preveč oža na tak način
                  in potem bomo, ko bomo analizirali stvari po zakonu, ugotovili, da imamo
                  prostovoljcev nekajkrat manj kot jih v resnici imamo. Zato se nam zdi, da bi
                  morali te stvari drugače urediti. Torej za 7. člen predlagamo, da se prostovoljsko
                  delo, ki je opredeljeno kot prostovoljsko delo iz najmanj 24 ur letno, spremeni na
                  najmanj 50 ur letno. To je predlagala Planinska zveza, tudi obrazložila. V istem
                  členu govorimo tudi o tem, da se prostovoljsko delo lahko opravlja tudi v
                  nepridobitnih, zasebnih in javnih institucijah, ker govorimo pač o prostovoljnem
                  delu v teh organizacijah. Po našem mnenju ga nima smisla ožati in določati, kje se
                  prostovoljsko delo sme izvajati in kje ne. Problem bi bil le to, da se z njim ne
                  izkorišča dela v gospodarstvu, se pravi, da pač ostaja tako, kot je opredeljeno v
                  5. členu, kaj je prostovoljsko delo. Torej, delo, ki ga posameznik po svoji volji
                  in brez pričakovanega plačila izvaja. Tako, da bomo v naši poslanski skupini
                  podprli amandma tako k 7. členu kot k 9. členu, ki ga predlagamo.</p>
            </sp>
            <sp xml:id="SDZ5-Redna-24-2011-02-01.sp53">

               <speaker>PREDSEDNIK DR. PAVEL GANTAR:</speaker>

               <p> Hvala lepa.</p>
               <p>Želi še kdo razpravljati?</p>
               <p>Gospa ministrica Irma Pavlinič Krebs, izvolite.</p>
            </sp>
            <sp xml:id="SDZ5-Redna-24-2011-02-01.sp54">

               <speaker>IRMA PAVLINIČ KREBS:</speaker>

               <p> Hvala lepa.</p>
               <p>Drži. Planinska zveza je predlagala, da bi bila spodnja meja določenih ur, ki bi
                  jih še zajemali, namesto 24 ur, kar predstavlja na letni ravni tri delovne dni
                  prostovoljskega dela posameznika, 50 ur. V tem primeru bi šest delovnih dni
                  izgubili pri neki večji akciji. Sto tisoč prostovoljcev pomeni, da bi izgubili,
                  podatek je 5 milijonov opravljenih ur oziroma dejansko je ocena nevladnih
                  organizacij, da tri delovne dni in tudi naš, kot javne oblasti, da tudi tri dni –
                  če se nekdo angažira, je pomembno, da zajamemo ta podatek.</p>
               <p>Glede vprašanja opravljanja prostovoljskega dela v javnih zavodih je koncept, ki
                  ga predlagate, problematičen, kajti definirate javni zavod v tej točki kot
                  prostovoljsko organizacijo. Mi urejamo in plediramo k opravljanju prostovoljstva
                  oseb javnega prava na področju družbenih dejavnosti. To so predvsem javni zavodi
                  na način, kot se danes v okviru javnih zavodov priporočljivo prostovoljstvo odvija
                  že danes. To pomeni, da vodstvo zavoda po dogovoru s prostovoljsko organizacijo
                  določi v programu dela obseg izvajanja svoje dejavnosti s prostovoljci. To
                  izvajanje izvaja prostovoljska organizacija. Prostovoljci so pod režimom, ampak na
                  podlagi dogovora z javnim zavodom prostovoljske organizacije. Ta prostovoljska
                  organizacija tudi poroča o številu ur, ki so jih opravile prostovoljske
                  organizacije na podlagi dogovora v javnem zavodu v splošno družbeno korist in taka
                  ureditev je sistemska in ustrezna. Nikakor pa ne, da bi s tem onemogočili
                  izvajanje prostovoljstva v javnih zavodih. To se izvaja že danes v bolnišnicah, v
                  domovih za starejše. V tem zakonu samo postopek, kot se danes izvaja, zapišemo na
                  način, kot je pravilen, po dogovoru med predstojnikom in prostovoljsko
                  organizacijo.</p>
               <p>Dejansko je v 9. členu nesporno, da še enkrat ponovim, da je skupna značilnost
                  političnih strank, sindikalnih organizacij, združenj delodajalcev, poklicnih
                  strokovnih združenj, registriranih cerkva in verskih skupnosti zadovoljevanje
                  specifičnih potreb njihovih članov, ki so usmerjene, za afirmacijo politične
                  opcije, stroke, veroizpovedi in tako naprej. Teh organizacij, tudi če se v njih
                  opravlja brezplačno delo po dogovoru z nevladnim sektorjem, v tem zakonu ne
                  štejemo za prostovoljske organizacije. In še enkrat, kot prostovoljske
                  organizacije se štejejo tisti deli teh organizacij, članskih organizacij, ki
                  ustrezajo opredelitvi prostovoljske organizacije. Ne nazadnje sta pri pripravi
                  zakona ves čas sodelovali predstavnica Slovenske filantropije in slovenske
                  Karitas. Te organizacije: Karitas, Rdeči polmesec in tako naprej ustrezajo vsem
                  definicijam prostovoljske organizacije, kot jih opredeljuje ta zakon. Skratka, iz
                  navedenega razloga k 7. členu in 9. členu in ker z ureditvijo, kot je danes,
                  soglašajo tudi nevladne organizacije, predlagamo, da se koncept zakona v tem delu
                  ne spreminja. Hvala lepa.</p>
            </sp>
            <sp xml:id="SDZ5-Redna-24-2011-02-01.sp55">

               <speaker>PREDSEDNIK DR. PAVEL GANTAR:</speaker>

               <p> Gospod Rudolf Petan.</p>
            </sp>
            <sp xml:id="SDZ5-Redna-24-2011-02-01.sp56">

               <speaker>RUDOLF PETAN:</speaker>

               <p> Hvala za besedo.</p>
               <p>Vem, da je bilo ta zakon težko pripraviti. Če ga ne bi bilo, potem bi bil verjetno
                  že zdavnaj pripravljen. To imam v vidu.</p>
               <p>Vendar ne vem, ali se je ministrica nerodno izrazila glede našega kriterija ur, ki
                  jih je treba opraviti s prostovoljnim delom, da 25, recimo, pomeni izpad tri
                  delovne dni. Nekaj v tem smislu. Če pa bi šli na 50, pa to pomeni krat dva, šest
                  delovnih dni izpada. Ne vem, če je to tisti najbolj pomemben kriterij. Priznam, da
                  ne mislim ministrico loviti na te besede, ampak če gremo v to razmišljanje
                  kolikšen izpad delovnih dni, saj navsezadnje se prostovoljno delo lahko opravlja
                  tudi ob dela prostih dneh. Navedel bom samo eno organizacijo, ki dela verjetno na
                  drugačnih osnovah. To so gasilci. Gasilci tudi opravljajo prostovoljno delo. To je
                  prostovoljno društvo. Verjetno gasilci svoje ure opravljajo tudi takrat, ko niso
                  delovni dnevi. Da pa imajo težave s tem, to pa drži. Ampak ne more biti kriterij
                  za prostovoljstvo, koliko bi to bilo ob delovnih dneh. Priznam, da ne vem, kaj je
                  bil osnovni pristop pri pripravi tega zakona. Vem kaj piše. To je drugo, ampak
                  kolikšen izpad ob delovnih dneh, se mi pa ne zdi najbolj posrečeno in najbolj
                  primerno. In če zopet ostanem pri gasilcih, ki ne gledajo na delovne dneve pa
                  svoje delo opravljajo, kadarkoli pač je, 24 ur na dan. Mislim, da bi takšnim
                  organizacijam morali pomagati tudi s kakšnim drugim pristopom in ne da bi se
                  postavili na stališča, ne vem, kot se srečujejo prostovoljni gasilci za
                  delodajalce, češ, če gre intervencija v delovnem času, potem je to izpad. Bi
                  morali najti še kakšno rešitev, ki sicer ne bi zanemarila tega dejstva. To je
                  res.</p>
               <p>Vendar se moramo vprašati: Kaj je sedaj bolj pomembno, ali delovni dan ali tisto
                  delo, ki ga s prostovoljstvom opravijo? Kajti, recimo, intervencija gasilcev in
                  dela, ki ga opravijo, se enostavno ne da primerjati z izgubo tistih delovnih ur,
                  ki jih imajo pri delodajalcu. Res pa je, da ima delodajalec težave zaradi tega.
                  Zato bi država morala tiste delodajalce, ki so voljni to prostovoljnost
                  sprejemati, ki so pripravljeni tudi prenašati takšne izpade v delovnem procesu,
                  nekako stimulirati. In celoviteje. Jaz sicer upam, da je Vlada pri tem zasledovala
                  tudi ta vidik. Ampak, da je glavni kriterij delovni dan, izpad delovnih dni, to pa
                  se mi ne zdi čisto primerno. Računam, da mi bo ministrica to tudi pojasnila, da ne
                  bom živel v zmoti. Hvala lepa.</p>
            </sp>
            <sp xml:id="SDZ5-Redna-24-2011-02-01.sp57">

               <speaker>PREDSEDNIK DR. PAVEL GANTAR:</speaker>

               <p> Hvala lepa.</p>
               <p>Javila se je tudi ministrica Irma Pavlinič Krebs, potem Alenka Jeraj.</p>
            </sp>
            <sp xml:id="SDZ5-Redna-24-2011-02-01.sp58">

               <speaker>IRMA PAVLINIČ KREBS:</speaker>

               <p> Hvala lepa.</p>
               <p>Tu je verjetno prišlo do nesporazuma, ker je teh 24 ur treba umestiti v kontekst
                  zakona. Če posameznik v okviru prostovoljske organizacije opravi prostovoljskega
                  dela za več kot, torej do 24 ur, če hočete, na letni ravni, potem ni treba
                  prostovoljski organizaciji vpisati v razvid števila ur, ki jih je ta prostovoljec
                  opravil na letni ravni. Torej, do tri dni, če nekdo pride samo enkrat in nekaj
                  naredi in potem nič več je to tista meja, ko prostovoljski organizaciji ni treba
                  voditi evidence o tem posameznikovem prispevku. Če pa opravi tri dni na leto,
                  torej 24 ur na letni ravni, pa želimo da se zajame in da prostovoljska
                  organizacija vpiše to opravljeno delo posameznika v razvid in nam tudi poroča o
                  tem ali pa njemu izda potrdilo o tem prostovoljstvu v takšnem obsegu, kot ga je
                  opravil. Določena je spodnja meja za obveznost poročanja posamezne prostovoljske
                  organizacije.</p>
               <p>Vaš amandma to spodnjo mejo viša s 24 ur na 50 ur, zato sem rekla, da bi izgubili
                  toliko ur, ki jih opravijo posamezniki, ker organizacije ne bi bile obvezne v
                  razvid vpisovati. Torej, če posameznik na letni ravni opravi do 50 ur po vašem
                  predlogu. Zato je naš interes, javni interes je, da se čim več prostovoljskih ur
                  posameznikov prikaže na letni ravni, Planinska zveza je bila edina, ki je
                  razmišljala in ocenila, da bi bilo za zajemanje in poročanje o tem delu boljše
                  dati večji razpon, ostale nevladne organizacije in tudi mi, ki smo tu gledali
                  javni interes, pa ocenjujemo, da je dobro, da zajamemo tri delovne dni na državni
                  ravni skozi poročanje teh prostovoljskih organizacij zajamemo in jih imamo v
                  evidenci. Mogoče sem se narobe izrazila. Skratka, naš interes je, da tri
                  prostovoljske dneve, ki jih posameznik opravi pri prostovoljski organizaciji, ta
                  zabeleži in ob letnem poročilu, kot je predvideno enkrat na leto, ko prostovoljske
                  organizacije Ajpesu v vsakem primeru s finančnim poročilom poročajo, izpolnijo še
                  obrazec. V tem obrazcu niso zahtevni podatki, tam bodo zgolj opisali, koliko
                  dogovorov so sklenili o prostovoljskem delu <stage>(ustnih ali pisnih)</stage>, okrajev, kjer se
                  je izvajalo to prostovoljsko delo, tudi zaradi tega je ta kraj pomemben, ker bodo
                  zapisali tudi, ali so izvajali prostovoljci delo v zavodih, tudi to je v členu
                  napisano. Tretji podatek, ki je v tem poročilu je skupno število opravljenih
                  prostovoljskih ur glede na posamezno vrsto prostovoljskega dela in tudi starostne
                  skupine prostovoljcev. To bodo te organizacije enkrat na leto, ko morajo po
                  finančnih predpisih predložit finančno poročilo Ajpesu. Tu smo se z Ajpesom
                  dogovorili, ko bo poročilo o tem delu poslano preko Ajpesa zbrali, obdelali in
                  pripravili za državo pomembne in pravilno zbrane podatke o prostovoljskem delu.
                  Torej delo, ki ga posameznik opravi na količini najmanj 24 ur na letni ravni.
                  Torej, dolžnost prostovoljskih organizacij je, da zabeležijo nad 24 ur
                  prostovoljskega dela letno za posameznika. Hvala lepa.</p>
            </sp>
            <sp xml:id="SDZ5-Redna-24-2011-02-01.sp59">

               <speaker>PREDSEDNIK DR. PAVEL GANTAR:</speaker>

               <p> Hvala lepa.</p>
               <p>Besedo ima gospa Alenka Jeraj.</p>
               <p>Prosim.</p>
            </sp>
            <sp xml:id="SDZ5-Redna-24-2011-02-01.sp60">

               <speaker>ALENKA JERAJ:</speaker>

               <p> Hvala.</p>
               <p>Jaz se bom vrnila k temu 9. členu. Torej naš amandma predvideva prvi in drugi
                  odstavek. Črtali bi pa 3. in 4., ki govori o tem, da prostovoljske organizacije ne
                  morejo biti politične stranke, sindikalna organizacija, združenje delodajalcev,
                  poklicna in strokovna združenja ter registrirana cerkev in druge verske skupnosti.
                  K četrtem odstavku sicer dovoljujete tudi to, vendar le, če imajo te organizacije
                  status humanitarne organizacije. Ampak vemo, da vsi nimajo takega statusa na
                  lokalni ravni. Ne vem, župnijske, Karitas ali pa kaj podobnega in po moji logiki
                  je to v nasprotju s 5. členom Zakona o verski svobodi, ki pravi tako: "Cerkve in
                  druge verske skupnosti, ki se zavzemajo za duhovnost in človekovo dostojanstvo v
                  zasebnem in javnem življenju, si prizadevajo za osmišljanje bivanja na področju
                  verskega življenja in imajo hkrati tudi s svojim delovanjem pomembno vlogo v
                  javnem življenju z razvijanjem svojih kulturnih, vzgojnih, izobraževalnih,
                  solidarnostnih, karitativnih in drugih dejavnosti s področja socialne države, s
                  katerim bogatijo nacionalno identiteto in s tem opravljajo pomembno družbeno
                  nalogo, so splošno koristne organizacije".</p>
               <p>Potem če rečemo, da pa ne morejo biti prostovoljske, smo jim po mojem del tega
                  vzeli, ker smo jim z Zakonom o verski svobodi rekli, da so splošno družbeno
                  koristne organizacije. Če nadaljujem, tukaj je pač konkretno župnijske Karitas, ki
                  nimajo najbrž statusa humanitarnih organizacij, ampak vemo, da po naših župnijah
                  poteka vzgojno delo, oratorij, delo z mladimi. Kam bomo to vpisali? To ni
                  humanitarna dejavnost, to, kar sem prebrala, vzgojno-izobraževalno kulturna
                  dejavnost. Če pa mi to vse izključimo, registrirane cerkve in druge verske
                  skupnosti, potem smo to vse izključili. Tega ne bomo priznali kot prostovoljno
                  delo, čeprav se nešteto animatorjev in prostovoljcev po celi Sloveniji poleti en
                  teden, 14 dni ukvarja z otroci in mladino. To ni humanitarna in ne spada pod, če
                  pač hočemo pripisati, da Karitas in pa organizacija znotraj cerkve organizirata in
                  izvajata samo neke socialne programe. Jih ne, tudi druge in zato mislim, da jih
                  tukaj preveč omejujemo. Zato kot rečeno, bomo mi podprli naš amandma, ki tega ne
                  zožuje na tak način, ker prostovoljno delo je tudi tam, če ga priznamo ali ne in
                  če nam je všeč, da je to znotraj verskih skupnosti, ali pa nam to ni všeč. Mi
                  ocenjujemo, da je prostovoljno delo tam, kjer se izvaja, mu je to treba tudi reči,
                  da je to pač prostovoljno delo.</p>
            </sp>
            <sp xml:id="SDZ5-Redna-24-2011-02-01.sp61">

               <speaker>PREDSEDNIK DR. PAVEL GANTAR:</speaker>

               <p> Hvala lepa.</p>
               <p>Besedo ima Rudolf Petan.</p>
            </sp>
            <sp xml:id="SDZ5-Redna-24-2011-02-01.sp62">

               <speaker>RUDOLF PETAN:</speaker>

               <p> Hvala za besedo.</p>
               <p>Kot sem že prej dejal, vem, da je priprava tega zakona težka, ampak jaz sem se
                  bal, da bomo prišli do tega. Namreč ni zdaj toliko pomembno, ali je tista meja 24
                  ur ali je kaj višja. Gre za nekaj drugega. Če je nižja meja, seveda imamo več
                  organizacij, več ljudi, za katere lahko rečemo statistično, da so deležni pri tem
                  prostovoljnem delu. To drži. Vendar po drugi strani je pa res tudi nekaj drugega.
                  Če je meja višja, sicer to zmanjšamo, vendar pa to, da mora nekdo opravit neko
                  prostovoljno delo, potem pa mora o tem še napisati neko poročilo in potem nekam
                  poročati. To je birokracija. Če bo treba neko poročilo oddati kamor koli že.
                  Dobro, tudi če enkrat na leto, ampak, to boš moral sproti voditi. Marsikdo je
                  takšen, da raje premeče ne vem koliko kamionov peska, kot pa napiše eno poročilo.
                  To je treba tudi upoštevati.</p>
               <p>Jaz ne polemiziram, ker jaz ne nasprotujem temu zakonu, da ne bo napačnega
                  razumevanja. Jaz samo pravim, da sem se vseskozi bal, da bo prišlo tudi do tega,
                  da bo to povezano. Se pravi, ta zakon bo povezan, s pridobitvijo statusa bo
                  povezano z neke vrste birokracijo, administriranjem, treba bo pisati poročila in
                  kaj podobnega. Jaz ne vem, kaj je prava meja tega. Vem, da verjetno evidenca ali
                  karkoli, to je tudi meni jasno. Ker, praksa bo pokazala, praksa bo dejansko
                  pokazala in jaz upam samo to, da je to neka prava meja, če pa ni čisto prava meja,
                  pa upam, da ne boste prehudo nasprotovali, če bodo pobude, da je treba ravno na
                  tem področju kaj spremeniti. To povem že vnaprej, ker včasih pride do tega, da
                  nekdo, ki se s to birokracijo ukvarja, pa ni nujno, da je v tej prostovoljni
                  organizaciji, ampak nekje drugje, da se vkoplje in se tega oklepa drži kot pijanec
                  plota. Če se bo pokazalo, da bi mogoče ta birokracija, kakršnakoli bo, postala
                  kakšna cokla v razvoju, da se bo ta del zakona lahko spremenil, ker mene ni strah
                  za prostovoljstvo, tam jaz nimam težav, ampak imam težave da bo treba še kaj
                  napisati.</p>
               <p>Običajno je to tako, tako da še enkrat. Upam, da ste našli pravo razmerje.
                  Razmislite, ali je 24 ali 50 prava meja. Upanje, da, če se bo pokazalo, da je
                  dejansko kaj, kar je lahko cokla, bomo tisto lahko skupaj s temi organizacijami po
                  enostavni poti spremenili. Hvala lepa.</p>
            </sp>
            <sp xml:id="SDZ5-Redna-24-2011-02-01.sp63">

               <speaker>PODPREDSEDNIK FRANCE CUKJATI:</speaker>

               <p> Hvala.</p>
               <p>Gospa ministrica, izvolite, imate besedo!</p>
            </sp>
            <sp xml:id="SDZ5-Redna-24-2011-02-01.sp64">

               <speaker>IRMA PAVLINIČ KREBS:</speaker>

               <p> Nesporno delim to skrb z vami. Ravno sodelovanje nevladnega sektorja pri pripravi
                  tega zakona je povzročilo, da, če skušam zelo poenostaviti to birokracijo na tisto
                  najnujnejšo raven, ki pa vendar mora biti izpolnjena, na koncu pridemo do nekih
                  podatkov. Ni mogoče dati potrdila prostovoljcu o opravljenih urah, če nekdo iz te
                  prostovoljske organizacije ne vodi enega razvida imena in priimka z nekimi podatki
                  posameznika, ki v posamezni organizaciji opravlja to delo. Torej zapis v ta
                  razvid, ta razvid je dogovorjen, neke vrste pripomoček, bo Slovenska filantropija
                  pripravila kot obrazec, ki ga bodo lahko kot pomoč uporabljala društva, tu se v
                  celoti z vami strinjam, da niso uvodoma nagnjena k temu, da na veliko zapisujejo,
                  beležijo, ampak se ukvarjajo s tem, za kar se jim zdi pametno, da se združujejo.
                  Iz te evidence bo lahko izdajala potrdila, kar je pomembno za prostovoljca. Iz te
                  evidence bo enkrat na leto, zgolj enkrat na leto, v obrazec, ki bo enak za vse,
                  izpolnila poleg obveznosti, ki jo mora zdaj izpolniti na podlagi finančnih
                  predpisov, to je letno poročilo na Ajpes, ga morajo vse organizacije, društva
                  poslati, sestavni del tega finančnega poročila bo samo še en obrazec, kjer bodo
                  vpisali te tri rubrike, ki sem jih prej naštela. To je tisti minimum, ki ga bomo
                  mi preko Ajpesa, nič jih ne bomo drugače obremenjevali, pač enkrat na leto zbrali
                  in videli, koliko teh ur je opravljenih v prostovoljskih organizacijah. Manj, manj
                  dejansko ni bilo mogoče določiti kot obveznost teh prostovoljskih organizacij.
                  Nenazadnje v pomembnem delu prostovoljske organizacije vse to že imajo. Vodijo
                  svoje evidence članov, če hočete, in to že obstaja.</p>
               <p>Jaz bi rada še odgovorila gospe poslanki primerjalno pravno, kjer imajo države na
                  sistemski ravni urejeno prostovoljstvo, ne prištevajo v zakonih med prostovoljske
                  organizacije političnih strank, verskih organizacij, sindikatov itn. Izjeme so za
                  humanitarne organizacije in slovenska Karitas, poudarjam, članica, predstavnica
                  slovenske Karitas je pri pripravi zakona sodelovala izjemno. Izrazila sem ji
                  seveda hvaležnost in slovenska Karitas je organizirana kot pravna oseba in tudi
                  njene podružnice so organizirane kot pravne osebe. Skrb, ki ste jo seveda izrekli,
                  je tukaj odveč. Ostale aktivnosti političnih strank, če hočete, preko političnih
                  podmladkov, ki so tudi družbeno-koristne, če hočete, to je organizacija raznih
                  dnevov, kjer se mladi srečujejo itn., pa bo lahko kot prostovoljstvo, v kolikor
                  bodo te osebe registrirane kot pravne osebe, temu pa danes nismo priča. Temu danes
                  nismo priča. Mi smo opravili tudi veliko pogovorov s političnimi podmladki, ki so
                  želeli to svojo aktivnost, ki ni nujno zgolj politično usmerjena, pa je
                  družbeno-koristna po njihovi oceni, gre za prostovoljsko angažiranje teh ljudi,
                  ampak tukaj je mogoče danes zelo hitro društvo s točno določenim namenom
                  organizirati in beležiti vse te družbeno koristne aktivnosti. Tega se vse te
                  nevladne organizacije, ki so pri pripravi zakona sodelovale, seveda zavedajo in ne
                  želijo teh velikih interesnih članskih organizacij za konkurenco. Hvala lepa.</p>
            </sp>
            <sp xml:id="SDZ5-Redna-24-2011-02-01.sp65">

               <speaker>PODPREDSEDNIK FRANCE CUKJATI:</speaker>

               <p> Hvala.</p>
               <p>Želi še kdo razpravljati o 7. členu in 9. členu?</p>
               <p>Ja, gospa Jeraj, izvolite!</p>
            </sp>
            <sp xml:id="SDZ5-Redna-24-2011-02-01.sp66">

               <speaker>ALENKA JERAJ:</speaker>

               <p> Jaz se vseeno s tem ne morem strinjati. Ta primer, ki sem ga dala pač osebno,
                  pozna moratorije, poglejte, to je, po 310 župnijah je 22 tisoč 600 otrok
                  vključenih in zdaj, da mi rečemo v redu, to ni splošno dobro ali pa nas to ne
                  zanima, to ni prostovoljstvo. Mislim, mi bomo že lahko sami zase rekli, da je
                  prostovoljstvo. Ampak zakaj je problem take dikcije zame? Ker pač neke stvari
                  potem v nadaljevanju ne bodo mogle biti financirane. Ker če nekdo ne bo mogel
                  pridobiti statusa prostovoljske organizacije, pa ne mi reči, da to ne bo tako, ker
                  vedno je tako.</p>
               <p>Mi imamo Zakon o javnem interesu v kulturi in vsa društva, ki niso, nimajo tega
                  statusa, da delujejo v javnem interesu, ker je to spet pač neka procedura, na
                  nekaterih razpisih ne morejo sodelovati, ker je pogoj, da so v javnem interesu. In
                  tukaj bomo rekli OK, 6 tisoč 800 prostovoljcev nas ne zanima, ne zanimajo nas, ne
                  vem, kateri vsi drugi prostovoljci. Dobro, predstavnica Karitasa je sodelovala,
                  ste rekli v redu, ampak status humanitarne organizacije ne morejo dobiti lokalni
                  odbori oziroma lokalne izpostave. Kolikor vem, je to samo na nacionalni ravni. Ko
                  so vključeni v Fundacijo za invalidske in humanitarne organizacije. O.K., potem se
                  opravičujem, če je to tako. Če smo tudi verskim skupnostim, registriranim cerkvam
                  podelili z Zakonom o verskih skupnosti, da je njihovo delo splošno koristno, zakaj
                  jih potem tukaj izključujemo? Tu ni nobene logike, da ne morejo biti prostovoljske
                  organizacije oziroma da je lahko samo del, ampak vi ste določili še kateri del,
                  humanitarni, se pravi Karitas, vse ostalo pa ne more biti. Mi se s tem ne
                  strinjamo. Zato take dikcije 3. in 4. odstavka 9. člena ne moremo podpreti in
                  vztrajamo pri naših dveh, 1. in 2. odstavku.</p>
            </sp>
            <sp xml:id="SDZ5-Redna-24-2011-02-01.sp67">

               <speaker>PODPREDSEDNIK FRANCE CUKJATI:</speaker>

               <p> Hvala.</p>
               <p>Še kdo o 7. in 9. členu in amandmaju? <stage>(Ne.)</stage> Potem zaključujem razpravo.</p>
               <p>In prehajamo na 18. člen in amandma poslanskih skupin SD in Zares k temu členu.
                  Želi kdo razpravljati? <stage>(Ne.)</stage> Potem zaključujem razpravo.</p>
               <p>Prehajamo na 23. člen in amandma k temu členu poslanskih skupin koalicije ter SDS.
                  Želi kdo razpravljati?</p>
               <p>Gospa Jeraj, izvolite, imate besedo.</p>
            </sp>
            <sp xml:id="SDZ5-Redna-24-2011-02-01.sp68">

               <speaker>ALENKA JERAJ:</speaker>

               <p>Mislim, da imamo tukaj pač podobne predloge. Gre za to, da bi "strokovno delo"
                  nadomestilo z besedo "vsebinsko delo", ker za strokovno delo bi potem potrebovali,
                  se pravi, to je širši pojem oziroma bi preveč ostro določili in smo se v bistvu že
                  na odboru dogovorili, da bomo v tem smislu predlagali amandma. V bistvu sta
                  identična, če jaz prav vidim.</p>
               <p>Ta amandma v naši poslanski skupini podpiramo.</p>
            </sp>
            <sp xml:id="SDZ5-Redna-24-2011-02-01.sp69">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospa ministrica, izvolite.</p>
            </sp>
            <sp xml:id="SDZ5-Redna-24-2011-02-01.sp70">

               <speaker>IRMA PAVLINIČ KREBS:</speaker>

               <p>Hvala lepa.</p>
               <p>Ta amandma podpiramo. Tudi nevladne organizacije so izrazile željo za tako
                  opredelitev, tako da s tem nimamo nobenih problemov. Hvala lepa.</p>
            </sp>
            <sp xml:id="SDZ5-Redna-24-2011-02-01.sp71">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Še kdo o 23. členu? Ne. Potem zaključujem razpravo.</p>
               <p>Prehajamo na 24. člen in amandma Poslanske skupine SDS k temu členu. Želi kdo
                  razpravljati?</p>
               <p>Gospa Jeraj, izvolite.</p>
            </sp>
            <sp xml:id="SDZ5-Redna-24-2011-02-01.sp72">

               <speaker>ALENKA JERAJ:</speaker>

               <p>Mi smo tu predlagali črtanje četrtega odstavka tega člena. Predlagamo, da se prvi
                  odstavek spremeni v: "Prostovoljska organizacija je na zahtevo prostovoljca dolžna
                  izdati prostovoljcu potrdilo o opravljenem prostovoljskem delu." Namreč, prvotna
                  dikcija je malo drugačna. "Ne glede na obliko dogovora je prostovoljska
                  organizacija na zahtevo prostovoljca dolžna izdati prostovoljcu potrdilo o
                  opravljenem prostovoljskem delu." Namreč, mi smo predlagali, da dogovor ni obvezen
                  glede nato, da imamo ustni dogovor ali pa pisni. Nam se je zdelo, da pač ustni
                  dogovor lahko potem vsak po svoje interpretira in razlaga, kaj točno sta se
                  zmenila. Se pa strinjamo, da mora organizacija prostovoljcu izdati potrdilo, če to
                  on zahteva, ne pa v vsakem primeru, ker ni nujno, da ga bo potreboval in je to
                  samo neka dodatna administracija. Če pa ga zahteva, ker ga potrebuje za nekaj
                  dokazovati, mu ga je pa dolžna dati.</p>
            </sp>
            <sp xml:id="SDZ5-Redna-24-2011-02-01.sp73">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospa ministrica, izvolite.</p>
            </sp>
            <sp xml:id="SDZ5-Redna-24-2011-02-01.sp74">

               <speaker>IRMA PAVLINIČ KREBS:</speaker>

               <p>Hvala lepa.</p>
               <p>Ravno v izogib administriranju in birokratski obremenjenosti smo v predlogu zakona
                  dopustili dve možni obliki dogovora med prostovoljcem in prostovoljsko
                  organizacijo o načinu opravljanja prostovoljskega dela, o obsegu in tako naprej.
                  To je ustni dogovor in pisni dogovor. Za pisni dogovor je v zakonu pač napisano,
                  kdaj se priporoča, da se sprejme. Če opravlja prostovoljec prostovoljsko delo na
                  podlagi ustnega dogovora, je seveda vpisan v razvid, število ur in tako naprej. In
                  osnovna dikcija 24. člena pravi – zato ocenjujemo, da je bolj ustrezna –, "ne
                  glede na obliko dogovora je prostovoljska organizacija na zahtevo prostovoljca
                  dolžna izdati prostovoljcu potrdilo o opravljenem prostovoljskem delu." Torej,
                  tudi če gre za odnos med organizacijo in prostovoljcem, ki temelji na ustnem
                  dogovoru, in nekdo pridno opravlja to prostovoljsko delo, tako kot je bilo
                  dogovorjeno, in zahteva v neki točki potrdilo, ne moremo seveda zahtevati, da se
                  potem začne zapisovati. Jaz izkustveno menim, da bo večina prostovoljskega dela
                  opravljena na podlagi ustnih dogovorov med prostovoljsko organizacijo in
                  posamezniki. Tako da je zagotovo prav, da tudi ti, ki se ustno dogovorijo o
                  obsegu, načinu opravljanja prostovoljskega dela, dobijo potrdilo. Predlagam, da
                  ostanemo pri osnovni dikciji zakona, ki ustrezno ureja ta odnos med prostovoljcem
                  in prostovoljsko organizacijo. Hvala lepa.</p>
            </sp>
            <sp xml:id="SDZ5-Redna-24-2011-02-01.sp75">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Še kdo o 24. členu in amandmaju k temu členu? Ne. Potem zaključujemo razpravo.</p>
               <p>Prehajamo na 38. člen in amandma Poslanske skupine SDS k temu členu. Želi kdo
                  razpravljati? Ne vidim roke. Zaključujem razpravo.</p>
               <p>Prehajamo na 50. člen, kjer imamo dva amandmaja, in sicer poslanske skupine SDS in
                  amandma koalicije. Želi kdo razpravljati? Ne. Potem zaključujem razpravo.</p>
               <p>O amandmajih bomo v skladu s časovnim potekom seje zbora odločali danes v okviru
                  glasovanj, pol ure po prekinjeni 26. točki dnevnega reda. S tem prekinjam to točko
                  dnevnega reda.</p>
               <p>Prehajam na <title>20. TOČKO DNEVNEGA REDA, TO JE NA DRUGO OBRAVNAVO PREDLOGA
                     ZAKONA O SPREMEMBAH IN DOPOLNITVAH ZAKONA O KEMIKALIJAH.</title>
               </p>
               <p>Predlog zakona je v obravnavo zboru predložila Vlada. Za dopolnilno obrazložitev
                  ne morem dati besede, ker je verjetno minister še na poti. Predlog zakona pa je
                  obravnaval Odbor za zdravstvo kot matično delovno telo. Poročilo odbora ste
                  prejeli pred sejo.</p>
               <p>Sledi predstavitev stališč poslanskih skupin.</p>
               <p>Gospod Ljubo Germič. <stage>(Ga ni.)</stage> Andrej Magajna. <stage>(Ga ni.)</stage> Andreja Rihtar. <stage>(Je ni.)</stage>
                  Ivan Grill. <stage>(Ga ni.)</stage></p>
               <p>Jakob Presečnik, izvolite, predstavili boste stališče Poslanske skupine Slovenske
                  ljudske stranke.</p>
            </sp>
            <sp xml:id="SDZ5-Redna-24-2011-02-01.sp76">

               <speaker>JAKOB PRESEČNIK:</speaker>

               <p>Hvala lepa za besedo, gospod podpredsednik. Spoštovana ministrica, spoštovani
                  kolegice in kolegi!</p>
               <p>V Poslanski skupini Slovenske ljudske stranke podpiramo zakon, s katerim prilagamo
                  oziroma usklajujemo naš pravni red s pravnim redom Evropske unije zaradi novo
                  sprejete uredbe iz decembrom 2008, s katero je Evropska unija uporabila drugačen
                  zakonodajni pristop in zakonodajo na področju kemikalij namesto v direktivah
                  oblikovala z uredbo. Na videz sprememba zakona ne zgleda tako pomembna, pa vendar
                  gre za pomembno vsebino, saj se popravljajo in dopolnjujejo določbe, ki se
                  nanašajo na razvrščanje, označevanje in pakiranje snovi ter zmesi, torej nevarnih
                  in škodljivih kemikalij, določa se ocenjevanje dobre laboratorijske prakse,
                  izločajo pa se določbe, ki se uporabljajo neposredno. Direktiva o storitvah na
                  notranjem trgu praviloma ne dovoljuje nacionalnih zahtev, saj ovirajo delovanje
                  skupnega evropskega trga. Izjema so le primeri, ko je takšne zahteve mogoče
                  opravičiti z razlogi javnega interesa, kot na primer varovanja zdravja, okolja ali
                  javnega reda in varnosti, poleg tega pa takšne zahteve ne smejo biti
                  diskriminatorne ali nesorazmerne.</p>
               <p>V Poslanski skupini Slovenske ljudske stranke smo mnenja, da je v primerih, ko
                  čezmejne storitve vključujejo fizično manipulacijo z nevarnimi kemikalijami, treba
                  ohraniti ravnovesje med dvema temeljnima pravicama evropske pravne ureditve, to je
                  med pravico do zdravja in čistega in varnega okolja na eni in pravico do prostega
                  opravljanja storitev na drugi strani. Čeprav je Zakon o kemikalijah z namenom čim
                  boljšega in učinkovitega nadzora nad pravnimi in fizičnimi osebami, ki opravljajo
                  dejavnosti povezane s kemikalijami, že od samega začetka določal nekatere posebne
                  obveznosti, je glede na razmere in določbe ter sprejete predpise Evropske unije
                  potreben po desetih letih ponovne, to je tretje dopolnitve in spremembe. Hvala
                  lepa.</p>
            </sp>
            <sp xml:id="SDZ5-Redna-24-2011-02-01.sp77">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Mag. Vasja Klavora bo predstavil stališče Poslanske skupine Demokratične stranke
                  upokojencev.</p>
               <p>Prosim.</p>
            </sp>
            <sp xml:id="SDZ5-Redna-24-2011-02-01.sp78">

               <speaker>MAG. VASJA KLAVORA:</speaker>

               <p>Spoštovani gospod podpredsednik, spoštovane poslanke in poslanci!</p>
               <p>Pred nami je predlog novele Zakona o kemikalijah. Cilj predlagane spremembe zakona
                  je uskladitev s pravnim redom Evropske unije zaradi na novo sprejetih in
                  spremenjenih uredb Evropskega parlamenta in Sveta. Zaradi upoštevane hierarhije
                  pravnih aktov Evropske unije in nacionalne zakonodaje ter v izogib dvojnemu
                  urejanju področja razvrščanja, pakiranja in označevanja nevarnih kemikalij so vse
                  določbe, ki so to področje urejale do sedaj, iz Zakona o kemikalijah črtajo, saj
                  jih sedaj v celoti in samostojno ureja uredba Evropske unije.</p>
               <p>Predlog sprememb vsebinsko ne spreminja ostalih določb za obvladovanje tveganj s
                  kemikalijami, saj vse določbe, ki predpisujejo postopke in obveznosti zavezancev,
                  ostajajo v veljavi in se ne spreminjajo, zato bomo poslanci naše poslanske skupine
                  predlog novela podprli. Hvala.</p>
            </sp>
            <sp xml:id="SDZ5-Redna-24-2011-02-01.sp79">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Zmago Jelinčič. <stage>(Ga ni.)</stage> Končali smo torej s predstavitvijo stališč
                  poslanskih skupin.</p>
               <p>Ker amandmaji k dopolnjenemu predlogu zakona niso bili vloženi, zaključujem drugo
                  obravnavo predloga zakona. Glasovanje o predlogu zakona bomo opravili danes v
                  okviru glasovanj, pol ure po prekinjeni 26. točki dnevnega reda. S tem prekinjam
                  to točko dnevnega reda.</p>
               <p>Prehajamo na <title>13. TOČKO DNEVNEGA REDA – PREDLOG ZAKONA O SPREMEMBAH IN
                     DOPOLNITVAH ZAKONA O USTANOVITVI OBČIN TER O DOLOČITVI NJIHOVIH OBMOČIJ.</title>
               </p>
               <p>Predlog zakona je v obravnavo Državnemu zboru predložila Vlada. Predlog zakona je
                  na 10. seji 18. januarja 2011 obravnaval matični Odbor za lokalno samoupravo in
                  regionalni razvoj. Ker po končani razpravi odbor členov predloga zakona ni
                  sprejel, je bila druga obravnava predloga zakona na seji delovnega telesa
                  končana.</p>
               <p>Besedo dajem predstavnikom poslanskih skupin za predstavitev stališč. Gospod Vili
                  Rezman bo predstavil stališče Poslanske skupine nepovezanih poslancev.</p>
               <p>Prosim.</p>
            </sp>
            <sp xml:id="SDZ5-Redna-24-2011-02-01.sp80">

               <speaker>VILI REZMAN:</speaker>

               <p>Hvala lepa, gospod podpredsednik.</p>
               <p>Predlog tega zakona in postopek sprejemanja je bil nekoliko neobičajen, precej
                  zapleten in ni predmet našega vsakdana, zato najbrž ni čudno, da je bilo toliko
                  več političnih in strokovnih polemik v zvezi z ustanovitvijo dveh novih občin,
                  kakor sta bili predvideni.</p>
               <p>V Poslanski skupini nepovezanih poslancev smo temu postopku posvetili precej
                  pozornosti. Ker je bilo zelo veliko navzkrižnih razmišljanj, smo si postavili
                  izhodišča, na osnovi katerih smo kasneje razmišljali.</p>
               <p>Prvo izhodišče je, da mi ne podpiramo drobitev slovenskih občin, jih nismo poprej,
                  jih tudi sedaj ne, tudi v bodoče jih ne kanimo. Za to ni osnove ne v Evropski
                  listini v lokalni samoupravi, ne v sodobnih praksah v Evropi pa tudi ne v
                  koalicijskem sporazumu, katerega smo sopodpisovali.</p>
               <p>Drugo, kar se nam je zdelo nenavadno, je utemeljitev cilja, ki si ga je zastavila
                  Vlada. Vlada namreč pravi, da bo s sprejemom tega zakona uskladila neskladja z 9.
                  in 135. členom Ustave Republike Slovenije. Ko pogledate v ta dva člena, ni najti
                  ene same besede o dveh konkretnih občinah, za kateri gre.</p>
               <p>Tretje, kar je nekoliko nenavadno, je zatrjevanje predlagatelja, da ustanovitev
                  občine ne bi pomenila nobenih posledic, ne na področju družbenega življenja ali
                  društvenega, ne na področju socialnih varstva, ne na področju gospodarstva,
                  planiranja razvoja in prostorskega načrtovanja. To je nemogoče. To je contradictio
                  in adjecto, zato ker so te naloge in posledice teh nalog z ustavo zapovedane
                  občinam. Občine morajo skrbeti za ta področja. Ni zapovedano, na kakšen način
                  točno, zapovedano pa je in te naloge skozi zakon lokalne skupnosti imajo in jih
                  morajo upravljati in seveda so posledice, zlasti če imamo v mislih 4 in pol
                  milijonska sredstva, ki so bila predmet diskusije in ki bi bila predmet kasnejše
                  delitve.</p>
               <p>Ustavno sodišče je ravno tako neskladno z Ustavo v svoji odločbi zatrjevalo – in
                  mi bi radi pri tem povedali, da mi spoštujemo Ustavno sodišče, da pa to ne pomeni,
                  da ne bi ob kakšnem posamičnem konkretnem aktu Ustavnega sodišča ne smeli
                  premišljati, skušati argumentirati in česa tudi, kaj označiti tudi kot neustrezno
                  po dolgem premisleku. To se je zgodilo tako, da je cela vrsta strokovnjakov,
                  ustavnih pravnikov navedla mnogo tehtnih argumentov, ki smo jim mi pritegnili in
                  so po naše prepričljivejši od argumentov Ustavnega sodišča, bodisi da gre za
                  delitev oblasti na tri veje bodisi da gre za pravico lastnega premisleka poslanke
                  in poslanca, bodisi da gre za pravico pretvorbe. Mi menimo, da te pravice ni,
                  posvetovalnega v obvezni referendum, bodisi da gre za to, da se ni ne v Državnem
                  zboru in ne na Ustavnem sodišču, pač pa na Državnem svetu ob sprejemu veta sploh
                  skušalo argumentirati in dokazovati obstoj zakonskih pogojev, ki jih po naši sodbi
                  za ustanovitev te občine ni. In ker Ustavno sodišče ni tisto, ki bi smelo poslanko
                  ali poslanca držati za prst in z njegovim prstom pritiskati na "za", "proti",
                  "kvorum" ali nič ne pritisniti, mi menimo, da je prav, da se poslanke in poslanci
                  odločajo sami po tehtnem premisleku. Menimo, da je to bilo tudi v postopku
                  dokazano, kajti niso enotno glasovali poslanke in poslanci pozicije, opozicije, ne
                  posamičnih strank in ne posamičnih poslanskih skupin. To je bil primer par
                  excellence, ko so poslanke in poslanci skušali misliti s svojo glavo in po svoji
                  vesti, in menimo, da bi takih primerov moralo biti v Državnem zboru veliko
                  več.</p>
            </sp>
            <sp xml:id="SDZ5-Redna-24-2011-02-01.sp81">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospa Breda Pečan bo predstavila stališče Poslanske skupine Socialnih
                  demokratov.</p>
               <p>Prosim.</p>
            </sp>
            <sp xml:id="SDZ5-Redna-24-2011-02-01.sp82">

               <speaker>BREDA PEČAN:</speaker>

               <p>V preteklih tednih smo imeli poslanke in poslanci, ne le mi, ampak vsakdo, ki ga
                  je količkaj zanimala tema ustanavljanja nove občine Ankaran, priliko poslušati in
                  brati o odločbi Ustavnega sodišča kot o prvovrstnem in najhujšem primeru spora med
                  Ustavnim sodiščem in Državnim zborom. Še več. Mnogi cenjeni in ugledni pravniki so
                  v trenutku začeli glasno in brezprizivno razglašati, da je Ustavno sodišče daleč
                  preseglo svojo pristojnost, da ukazuje poslankam in poslancem, da zahteva od njih,
                  da sprejmejo zakon, kot jim ga Ustavno sodišče narekuje, in pozivali Državni zbor,
                  da se upre takemu nasilju Ustavnega sodišča. Na srečo smo vsi, ki smo v tej zmedi
                  in vročekrvnih diskurzih nasprotnikov odločbe Ustavnega sodišča ali pa morda samo
                  nove občine Ankaran, želeli izvedeti še kaj več kot samo to edino zveličavno
                  resnico. Tako kot ima tudi bolnik pravico izvedeti drugo mnenje. Dočakali smo tudi
                  druga mnenja. Zanimivo, da eno od teh mnenj odločno zagovarja stališče, da mora
                  Državni zbor zaradi spoštovanja Ustavnega sodišča dosledno slediti njegovim
                  odločitvam, medtem ko drugo, z zelo argumentirano razlago, poslankam in poslancem
                  pa tudi zainteresirani slovenski javnosti pojasnjuje, da Državni zbor nikakor ni
                  podrejen nobenemu od vrhov ostalih dveh vej oblasti, ampak "sorejen", tudi v
                  primeru razumevanja in uveljavljanja ustave. Po tem mnenju ima Državni zbor
                  vsekakor možnost izbire, da v zakonodajnem postopku, če tako večina poslank in
                  poslancev po temeljiti presoji in premisleku odloči, da sprejme ali zavrne zakon,
                  kot ga sicer zahteva Ustavno sodišče, da torej upošteva ali pa ne upošteva odločbe
                  Ustavnega sodišča. In sedaj smo pri Predlogu zakona o ustanovitvi občin in
                  določitvi njihovih območij in pravici vseh 90 poslank in poslancev, da o njem
                  odločamo. A zakon je moral v skladu s Poslovnikom iti skozi drugo obravnavo v
                  pristojnem delovnem telesu. Če bi članice in člani Odbora za lokalno samoupravo
                  glasovali za ali proti posameznim členom in jih s preglasovanjem zavrnili ter s
                  tem jasno izrazili tako svoj odnos do ustanovitve občine Ankaran kot istočasno
                  tudi svoje razumevanje razmerja med Ustavnim sodiščem in Državnim zborom, da je
                  svoj "zavrnilni" odnos do odločbe Ustavnega sodišča, bi lahko tako odločitev
                  odborov označili kot načelno in kot izraz sicer spoštljivega, vendar doslednega
                  razumevanja ločenosti zakonodajne in sodne veje oblasti. V tem primeru bi sicer
                  bila vsem ostalim poslankam in poslancem, v tem primeru 74, odvzeta pravica, da se
                  lahko odločimo, kakšen je naš pogled na obe vprašanji, a vendar bi bila
                  integriteta in ugled celotnega Državnega zbora bistveno manj prizadeta, kot po
                  dogajanjih na seji Odbora za lokalno samoupravo, ko pa se je vseh prisotnih 16
                  poslank in poslancev poniglavo umaknilo v neodločanje o vseh treh členih zakona. S
                  tem so storili nekaj, kar predstavlja nesprejemljiv in menim, da lahko rečemo,
                  tudi sramoten precedens v 20-letni zgodovini tega doma demokracije. V Poslanski
                  skupini Socialnih demokratov so bila mnenja o ustanovitvi občine Ankaran od vsega
                  začetka deljena, vendar pa zagotovo ne moremo mimo dejstva, da nihče med nami ni
                  pričakoval tako nenačelnega, da ne rečeno skoraj zarotniškega ravnanja. Najmanj,
                  kar je odbor s svojim ravnanjem povzročil, je dejstvo, da je z glasovanjem v
                  nadaljevanju o Zakonu o ustanovitvi občin in določitvi njihovih območij G,
                  pritrdil Ustavnemu sodišču v njegovem mnenju o arbitrarnem odločanju v zvezi z
                  obema zakonoma. Pred sabo imamo možnost popravnega izpita, ki nam ga je ponudila
                  Ljudska stranka. Hvala vam. Ni pomembno, kako bomo odločili na izredni seji
                  Državnega zbora. Naj bo za ali proti, sporočilo Ankarančanom in Ustavnemu sodišču
                  mora biti tako, kot se spodobi članom najvišjega organa zakonodajne veje oblasti,
                  brez skrivaštva in hinavščine, s spoštljivim odnosom tako do Ankarančanov kot
                  Ustavnega sodišča, s tehtnimi argumenti in brez nepoštenih podtikanj. Hvala.</p>
            </sp>
            <sp xml:id="SDZ5-Redna-24-2011-02-01.sp83">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Milan Čadež bo predstavil stališče Poslanske skupine Slovenske demokratske
                  stranke.</p>
               <p>Prosim.</p>
            </sp>
            <sp xml:id="SDZ5-Redna-24-2011-02-01.sp84">

               <speaker>MILAN ČADEŽ:</speaker>

               <p>Spoštovani gospod predsedujoči, spoštovana gospa ministrica, spoštovani kolegice
                  in kolegi!</p>
               <p>Že pred dobrimi 15 leti je Ustavno sodišče odločilo o neustavnosti občine Koper. V
                  svoji odločbi je navedlo, da je občina neustavna zaradi ruralnega dela občine, ki
                  naj ne bi spadal v Mestno občino Koper. Ta odločba ni bila odpravljena še do
                  danes. Z ustanovitvijo občine Ankaran se ne odpravlja odločbe Ustavnega sodišča iz
                  leta 1995, kar bo še vedno tisti del, ki povzroča neustavnost, ostal v Mestni
                  občini Koper. Tudi stališče Sveta Evrope je, da se mesto Koper naj ne bi delilo na
                  več občin. Območje nove občine Ankaran je po takrat veljavnem zakonu o ustanovitvi
                  občin izpolnjevalo vse pogoje po 13.a členu Zakona o ustanovitvi občin, kar je
                  ugotovila tudi Vlada v predhodnem ugotovitvenem postopku. Državni zbor je dal
                  zeleno luč za izvedbo predhodnega ugotovitvenega referenduma samo za dva predloga.
                  To sta občini Mirna in Ankaran. Ni pa potrdil za druga območja, ki so ravno tako
                  izpolnjevala vse pogoje po 13.a členu Zakona o ustanovitvi občin. Državni zbor je
                  tudi v teh primerih deloval arbitrarno in bi tudi za to območje moralo Ustavno
                  sodišče zahtevati razpis referenduma, pa tega Ustavno sodišče ni naložilo
                  Državnemu zboru.</p>
               <p>V samem postopku ustanavljanja novih občin v letu 2010 je bilo več nepravilnosti,
                  ki sta jih zagrešila Državni zbor in Vlada. Ustanovitev nove občine Ankaran ne
                  odpravlja neustavnosti občine Koper, ne povzroča pa problemov glede razvoja luke
                  Koper, saj je ta projekt državnega pomena in občine ne morejo vplivati na
                  sprejemanje državnega prostorskega načrta, dajejo samo mnenje. Z novim zakonom o
                  umeščanju projektov državnega pomena v prostor pa je postopek izvedbe projekta še
                  bistveno enostavnejši in hitrejši, zato ti argumenti nasprotnikov ne držijo.</p>
               <p>V Poslanski skupini Slovenske demokratske stranke smo mnenja, da je treba
                  neustavnost Mestne občine Koper reševati celovito, tako da ne bo oviran razvoj
                  gospodarstva v tem delu Slovenije, ki je za razvoj, predvsem logistike, pomemben
                  za vso državo.</p>
            </sp>
            <sp xml:id="SDZ5-Redna-24-2011-02-01.sp85">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Franco Juri bo predstavil stališče Poslanske skupine Zares.</p>
               <p>Prosim.</p>
            </sp>
            <sp xml:id="SDZ5-Redna-24-2011-02-01.sp86">

               <speaker>FRANCO JURI:</speaker>

               <p>Hvala, predsedujoči. Gospa ministrica, kolegice in kolegi!</p>
               <p>Bili smo priča nenavadnemu dogodku, arbitrarnost, ki so jo ugotovili ustavni
                  sodniki, ne samo da je bila potrjena v ravnanju dela Državnega zbora, ampak prav z
                  neodločanjem in zaustavitvijo oziroma zaključkom postopka na Odboru za lokalno
                  samoupravo je ta arbitrarnost dobila še novo dimenzijo, nove razsežnosti, ki nas
                  morajo skrbeti. Nedavno sem govoril s prijateljem s Koroške, ki me je zelo
                  zaskrbljen opozoril na odnos in na tendenco, ki je vse bolj opazna, tako v
                  Avstriji kot pri nas, razvrednotenja nekaterih stališč, odločb najvišjega
                  nadzornega organa – Ustavnega sodišča. Veste kaj to pomeni za Korošce, tako kot so
                  se gospod Haider in njegovi zagovorniki smejali na račun odločb Ustavnega sodišča
                  o dvojezičnosti, na podoben način so se nekateri spravili na odločbo Ustavnega
                  sodišča v zvezi z ustanovitvijo občine Ankaran. Priče smo zanimivi in zelo dobro
                  organizirani kampanji ne samo zoper odločbo Ustavnega sodišča, ampak zoper
                  legitimnost ustavnih sodnikov. Razprava ni samo akademska, ampak ima močno
                  politično konotacijo. Mene, kot poslanca to zelo skrbi, tudi ker sem bil
                  prikrajšan pri pravici, da bi odločal o tem vprašanju. Manjša skupina poslancev se
                  zaradi določene zmede, ki je nastala tisti dan na odboru za lokalno samoupravo, ni
                  opredelila do tega zakona. Efekt te neopredelitve je, da se je postopek zaključil,
                  ustavil, ne da bi danes o tem zakonu sploh razpravljali. To je legalizirala
                  institucionalizirana arbitrarnost, najbrž bi se bilo treba pogovarjati tudi o
                  poslovniku in o sistemu, ki omogoča nastajanje takšnih paradoksov. Dejstvo je, da
                  je bilo vse zakonito, vse je bilo v skladu s poslovnikov in dejstvo je, da danes
                  razpravljamo o nečem, kar sploh ne obstaja, o zakonu ki je izpraznjen, ki ga ni,
                  in zaradi tega danes ne bomo glasovali o ustanovitvi občine Ankaran in ne bomo
                  uresničili tega, kar veleva odločba Ustavnega sodišča. Torej, dobro se zavedamo,
                  da je ta problem presegel lokalne meje občine Ankaran oziroma občine Koper.</p>
               <p>V Poslanski skupini Zares smo bili vedno deljenega mnenja glede tega vprašanja,
                  ampak večina poslancev se je poenotila in to ogromna večina poslancev se je
                  poenotila v trenutku, ko je bil referendum, torej ko je bila izražena ljudska
                  volja, drugič pa ko je ta ljudska volja spoštovana s strani Ustavnega sodišča.
                  Vmes smo se znašli mi – poslanci s svojo arbitrarnostjo. In to, poglejte, je
                  politični problem in tudi institucionalni problem. Kajti, poslanec resda lahko
                  glasuje o vsem po lastni vesti in ne prisluhne nikomur, ampak ko glasuje o
                  neustavnih zadevah, si je dolžan postaviti vprašanje, ali je to v skladu z
                  njegovim poslanstvom ali ne. Tudi jaz se zato zahvaljujem Poslanski skupini
                  ljudske stranke, ki je že predložila nov predlog zakona. Mi ga bomo podprli in smo
                  zato tudi zbirali podpise za izredno sejo. Upam, da bomo na tem popravnem izpitu
                  končno ugodili našim ustavnim kriterijem in tudi poslanstvu vseh poslank in
                  poslancev v Državnem zboru.</p>
            </sp>
            <sp xml:id="SDZ5-Redna-24-2011-02-01.sp87">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Franc Pukšič bo predstavil stališče Poslanske skupine Slovenske ljudske
                  stranke.</p>
            </sp>
            <sp xml:id="SDZ5-Redna-24-2011-02-01.sp88">

               <speaker>FRANC PUKŠIČ:</speaker>

               <p>Prav lep pozdrav kolegice in kolegi, podpredsednik, gospa ministrica!</p>
               <p>V Poslanski skupini Slovenske ljudske stranke smo globoko razočarani nad
                  odločitvami nekaterih poslancev v Državnem zboru, da se onemogoči ustavna pravica
                  prebivalcev Ankarana, ki so se že pred več kot 14 meseci jasno odločili za svojo
                  občino. Prav tako in še posebej smo razočarani, da se sploh lahko dvomi o odločbi
                  Ustavnega sodišča, ki je 16. novembra 2010 ugotovilo neskladje Zakona o
                  ustanovitvi občin ter o določitvi njihovih območij z Ustavo Republike Slovenije,
                  kar predstavlja podlago za ustanovitev občine Ankaran, kot tudi občine Mirna. Kot
                  poslanec četrtega mandata pa se temu ne čudim. Tukaj za to govornico so že bili
                  kolegi poslanci, ki so jasno povedali, da ni predsednika in ni boga, da bi jih
                  prisilil spoštovati odločbe Ustavnega sodišča. Odločbe Ustavnega sodišča je
                  preprosto treba spoštovati. Pika. In od tu naprej si lahko mislimo karkoli hočemo,
                  ampak takšen je pravni red.</p>
               <p>V Poslanski skupini Slovenske ljudske stranke ocenjujemo ravnanje koalicije in
                  dela opozicije na seji Odbora za lokalno samoupravo in regionalni razvoj, kjer je
                  potekala razprava o navedenem zakonu, kot skrajno neprimerno in nevredno Državnega
                  zbora, saj se je na tej seji nedvoumno pokazalo dvojnost slovenske pravne
                  države.</p>
               <p>Pri odločanju o ustanovitvi občine Mirna se je odločba Ustavnega sodišča
                  upoštevala brez najmanjšega slehernega dvoma. Med tem, ko se je v primeru nove
                  občine Ankaran nad ta isto odločbo zlil plaz kritik, kar je rezultat o
                  neizglasovanju omenjenega zakona, s čimer se je postopek za ustanovitev občine
                  Ankaran ustavil. Plaz kritij je seveda dovoljen, ampak odločbo Ustavnega sodišča
                  kljub vsemu temu, kakršnemukoli stališču, je potrebno spoštovati. To je enostavno
                  narobe svet, in z dejanjem to ni pravna država.</p>
               <p>In zdaj tudi malo mea maxima culpa. Poslanci Slovenske ljudske stranke obžalujemo,
                  tudi sam osebno, ker nisem bil na tej seji, in je bil namesto mene nadomestni
                  poslanec, da je zaradi trenutne nepozornosti naših dveh poslanskih kolegov na seji
                  odbora prišlo do vzdržanja pri glasovanju o omenjenem predlogu zakona. Z našima
                  dvema glasovoma za bi se jasno pokazalo, da koalicija in del opozicije nasprotuje
                  ustanovitvi občine Ankaran, se je imela pripravljen scenarij tudi za takšno
                  stanje. Vse to le z namenom preprečiti ustanovitev občine Ankaran. Zato smo mea
                  maxima culpa ne samo z besedami, ampak tudi dejanji v Slovenski ljudski stranki
                  naredili dva ukrepa. Prvič. Zato smo poslanci Slovenske ljudske stranke takoj,
                  nemudoma naslednji dan, 19. 1., torej dan po zavrnitvi predloga zakona na
                  pristojnem odboru v zakonodajni postopek vložili novi predlog zakona o spremembi
                  in dopolnitvi Zakona o ustanovitvi občin ter določitvi njihovih območij, s čimer
                  želimo zagotoviti spoštovanje odločbe Ustavnega sodišča. Odločba Ustavnega sodišča
                  v 2. točki nalaga nam, Državnemu zboru, da moramo, da moramo ugotovljene
                  neskladnosti z Ustavo odpraviti v roku dveh mesecev. To se izreče 7. februarja.
                  Danes smo 1., nekaj malo časa še imamo. In drugi korak, ki smo ga naredili.
                  Pozvali smo Vlado, da sama še enkrat vloži isti predlog zakona po nujnem postopku,
                  da bi bil omenjeni predlog zakona obravnavan že na seji Državnega zbora, ki
                  trenutno poteka, torej na današnji. Ta vlada se je odzvala popolnoma isto na ta
                  naš predlog, kot se je odzval Heider – sicer že pokojni –, kot je že pred menoj
                  kolega rekel, v zvezi z odločbo avstrijskega ustavnega sodišča o topografiji.</p>
               <p>Poslanci Slovenske ljudske stranke smo želeli, da bi bil naš predlog zakona
                  obravnavan že na tej seji, kar bi omogočilo, torej po nujnem postopku, da se to
                  nepravno stanju odpravi. Zato upamo, da bo čim prej prišlo do sklica izredne seje,
                  kjer se bo omogočila ustanovitev občine Ankaran in seveda spoštovanje odločbe
                  Ustavnega sodišča. Hvala.</p>
            </sp>
            <sp xml:id="SDZ5-Redna-24-2011-02-01.sp89">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Matjaž Zanoškar bo predstavil stališče Poslanske skupine Demokratične
                  stranke upokojencev.</p>
               <p>Prosim.</p>
            </sp>
            <sp xml:id="SDZ5-Redna-24-2011-02-01.sp90">

               <speaker>MATJAŽ ZANOŠKAR:</speaker>

               <p>Hvala, spoštovani predsedujoči, spoštovana gospa ministrica, kolegice in
                  kolegi!</p>
               <p>Dovolite, da predstavim stališče Poslanske skupine DeSUS glede Predloga zakona o
                  spremembah in dopolnitvah Zakona o ustanovitvi občin ter o določitvi njihovih
                  območij.</p>
               <p>Ponovno v Državnem zboru obravnavamo postopek ustanovitve nove občine Ankaran in v
                  kolikor slišimo, smo lahko prepričani, da to ni zadnja obravnava, da se bomo s to
                  vsebino in s tem predlogom še srečali v tej dvorani. Tokratni predlog zakona o
                  ustanovitvi nove občine je vložila Vlada na podlagi odločbe Ustavnega sodišča z
                  dne 26. 11. 2010. Ustavno sodišče je odločilo, da je obstoječi zakon o ustanovitvi
                  občin ter o določitvi njihovih območij v neskladju z ustavo, ker ne vsebuje določb
                  o določitvi občine Ankaran in občine Mirna. Zato je Ustavno sodišče naložilo
                  Državnemu zboru, da to neskladje opravi v dveh mesecih od objave v Uradnem listu
                  RS. Ker pa na seji matičnega delovnega telesa členi predlaganega zakona niso bili
                  sprejeti, je zakonodajni postopek končan.</p>
               <p>Torej tukaj bi lahko tudi končali našo razpravo, vendar mi dovolite, da v izogib
                  napačnim razlagam ter interpretacijam mnenja Poslanske skupine DeSUS predstavim še
                  nekatera naša mnenja in stališča. Da na tem področju obstajajo deljena mnenja ne
                  samo znotraj parlamenta, temveč tudi znotraj Ustavnega sodišča, je po naši oceni
                  dokaz, da je ustanavljanje novih občin zelo zelo občutljiva tema. Po eni strani
                  vsi vemo, da je Slovenija premajhna, da bi se občine delile na še manjše enote, ki
                  same niso zmožne zagotavljati svojega delovanja in financiranja, ter da bi bilo
                  treba te male občine spodbujati k združevanju. Združene bi namreč lažje
                  funkcionirale ter svojim občanom zagotavljale potrebno infrastrukturo in
                  zadovoljevale njihove potrebe. Seveda moramo povedati tudi to, da je v programu
                  stranke DeSUS opredeljeno, da nasprotujemo nadaljnji delitvi na manjše občine, kar
                  sovpada tudi s stališčem DeSUS-ovega občinskega odbora, ki je nasprotoval nastanku
                  nove občine Ankaran. Ne moramo tudi mimo dejstva in stališče italijanske narodne
                  skupnosti, ki opozarja na neupoštevanje 8. člena osimskega sporazuma iz leta 1975
                  in londonskega memoranduma, kar nasprotuje in napotuje k nepodpori k ustanavljanju
                  občine Ankaran. Po drugi strani pa ostajajo močni lokalni interesi in peščica oseb
                  ki bi želela voditi te nove, na novo ustanovljene majhne občine, ne glede na to,
                  ali so funkcionalne ali ne. Ti lobiji po svoje tolmačijo Evropsko listino o
                  lokalni samoupravi, ki jo je Slovenija ratificirala leta 1996. Listina namreč
                  govori o lokalni skupnosti, ne daje pa pravice do občin, kar nekateri napačno
                  interpretirajo. Listina namreč poudarja, da je treba ustanavljati lokalne
                  skupnosti, ki bodo sposobne v zakonskem okviru urejati in opravljati pomemben del
                  javnih zadev z lastno odgovornostjo v korist lokalnega prebivalstva. Male občine
                  pa po naši oceni tega niso sposobne, zato jih po naši oceni ne bi smeli
                  ustanavljati.</p>
               <p>V Poslanski skupini DeSUS se prav tako pridružujemo mnenju dr. Kristana pri oceni,
                  da je Ustavno sodišče s svojo odločitvijo poseglo v načelo delitve oblasti v
                  samostojnost Državnega zbora in v ustavni položaj poslanca, da odloča po svoji
                  vesti. Ustavno sodišče je namreč poseglo v samo zakonodajno vejo oblasti. Dejstvo
                  je, da Občina Ankaran ne izpolnjuje zakonskih pogojev za ustanovitev občine,
                  vendar pa je volja ljudstva izražena na referendumu naklonjena temu, da se nova
                  občina navkljub neizpolnjevanju zakonskih pogojev ustanovi. Za poslanci Poslanske
                  skupine DeSUS je bila to ves čas temeljna dilema. Neizpolnjevanje zakonskih
                  pogojev nasproti volji ljudstva in ta dilema obstaja še danes. Če bi pri tej točki
                  glasovali, potem bi se zanesljivo poslanci Poslanske skupine DeSUS odločali
                  absolutno po svoji vesti. Hvala. </p>
            </sp>
            <sp xml:id="SDZ5-Redna-24-2011-02-01.sp91">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Bogdan Barovič bo predstavil stališče Poslanske skupine Slovenske
                  nacionalne stranke.</p>
               <p>Prosim.</p>
            </sp>
            <sp xml:id="SDZ5-Redna-24-2011-02-01.sp92">

               <speaker>BOGDAN BAROVIČ:</speaker>

               <p>Hvala za besedo, gospod podpredsednik. Spoštovana gospa ministrica, spoštovani
                  minister – verjetno že za naslednje točke –, spoštovani kolegi!</p>
               <p>V Slovenski nacionalni stranki smo že dolgo časa opozarjali, da ustanavljanje
                  novih občin ne sme in ne more biti smer ravnanja te države, da je občin tako ali
                  tako preveč, da smo prišli v čas, ko je treba razmišljati o združevanju občin ne
                  pa o delitvi. Da se je vse do zdaj ni spoštoval Zakon o ustanovitvi občin, ki je
                  imel natančna odločila, in da se je to delalo po politični volji leve ali desne
                  opcije ali pa sredinske, saj ni važno katere. Gospa ministrica, zdaj boste videli,
                  kako težko delo vas čaka. Vsekakor pa drži, da imamo zdaj zakon, ki je bil lansko
                  leto sprejet, ki je zelo natančen, kar se tiče izpolnitev pogojev, in da dejansko
                  je res prišel čas, da z regionalizacijo uredimo vprašanje, kjer se kopja vedno
                  lomijo. Toliko na splošno. Zdaj pa zelo konkretno k predlaganemu zakonu.</p>
               <p>Slovenska nacionalna stranka ne podpira predlaganega zakona. V Slovenski
                  nacionalni stranki smo prepričani, da je Ustavno sodišče v postopkih ustanavljanja
                  občin in s svojo zadnjo odločbo preseglo, prepričani, da je Ustavno sodišče
                  preseglo funkcijo kontrole ustavnosti. Ustavno sodišče je po našem prepričanju
                  tudi poseglo v načelo delitve oblasti. Pa ne samo, da je Ustavno sodišče poseglo v
                  zakonodajno funkcijo, ampak je šlo še dlje, upalo si je iti celo v operativno
                  funkcijo in poskušalo ukazati Državnemu zboru poleg tega, kateri konkretni zakon
                  mora Državni zbor sprejeti, še kako mora sprejeti novelo zakona. Ob tem, da
                  Ustavno sodišče, kolikor je nam znano, ni navedlo popolnoma nobenega argumenta,
                  zakaj naj bi Državni zbor z zavrnitvijo zakona kršil ustavo. V Slovenski
                  nacionalni stranki smo prepričani, da vsekakor neustanovitev občin Ankarana in
                  Mirna ne pomeni kršitve ustave. V to smo prepričani. Noben očitek Ustavnega
                  sodišča Državnemu zboru, da krši ustavo, ni sprejemljiv. Ni sprejemljiv – ne
                  vsebinsko, če pogledamo konkretno primerjavo Ankaran in Mirna, za Mirno tudi
                  formalno ni sprejemljiv, ker je bistvena razlika. Državni zbor ustanovitve Občine
                  Mirne ni zavrnil, ampak je postopek prekinil. Za Ankaran pa je bil postopek
                  formalno zaključen in začenja se nov zakonodajni postopek, po katerem je seveda
                  treba ugotoviti, ali občina Ankaran izpolnjuje zakonske pogoje za ustanovitev nove
                  občine. Ob vsem tem je zaskrbljujoče to, da si je Ustavno sodišče prilastilo
                  funkcijo zakonodajalca, začelo sprejemati politične odločitve in postavilo
                  nenadoma Državni zbor kot zakonodajno vejo oblasti v funkcijo izvršne ali
                  izvršilne veje oblasti in mi naj bi zdaj izvrševali nekaj, kar si Ustavno sodišče
                  kot ena od treh samostojnih vej oblasti določi. Za Slovensko nacionalno stranko,
                  ki seveda ne verjame več v pravno državo Republiko Slovenijo, kar smo poudarili že
                  milijonkrat, tokrat še enkrat, pa še vedno velja, da je oblast omejena v tej
                  državi, dokler je še, da je oblast Ustavnega sodišča omejena prav tako, kot oblast
                  ostalih dveh vej oblasti, da mora pri svojem delu Ustavno sodišče upoštevati
                  načelo delitve, drugič doktrino političnih vprašanj in tretjič sodnega
                  samoomejevanja.</p>
               <p>V Slovenski nacionalni stranki ne podpiramo tega zakona. V novih postopkih pa
                  upam, da bomo enkrat res postali vsaj malo pravna država in da bomo spoštovali
                  določila zakona, ki smo ga skupaj sprejeli lansko leto, ki natančno določa, kaj in
                  kdo sme postati občina. Ob tem je pa seveda tudi dobro, da se kdo od nas ali pa da
                  bi se večina spomnila seveda tudi državnih interesov, ne pa da bi gledala samo na
                  parcialne interese... <stage>/ izklop mikorofona/</stage></p>
            </sp>
            <sp xml:id="SDZ5-Redna-24-2011-02-01.sp93">

               <speaker>PODPREDSEDNIK FRANCE CUKJATI:</speaker>

               <p>Gospod Barovič, hvala.</p>
               <p>Gospod Milan Gumzar bo predstavil stališče Poslanske skupine Liberalne demokracije
                  Slovenije.</p>
               <p>Prosim.</p>
            </sp>
            <sp xml:id="SDZ5-Redna-24-2011-02-01.sp94">

               <speaker>MILAN GUMZAR:</speaker>

               <p>Spoštovane kolegice in kolegi!</p>
               <p>Državni zbor Republike Slovenije je na svoji seji 25. septembra 2009 sprejel odlok
                  o razpisu referenduma in določitvi referendumskih območij za ustanovitev občin
                  oziroma za spremembo njihovih območij, med katerimi je bilo tudi referendumsko
                  območje, ki je bilo del občine Koper in naj bi se izločil iz občine Koper v novo
                  občino Ankaran. Referendum je bil izveden 8. 11. 2009, volivke in volivci so na
                  tem referendumu jasno izrazili svojo voljo po nastanku nove ankaranske občine. Ob
                  jasno izraženi volji prebivalk in prebivalcev Ankarana, bi veljalo opozoriti, da
                  odločba Ustavnega sodišča, zaradi katere imamo danes to točko dnevnega reda, ni
                  edina odločba tega sodišča o Kopru in Ankaranu. Ustavno sodišče Republike
                  Slovenije je nekoč že odločilo, da je občino Koper treba razbiti na več manjših
                  delov. Neustanovitev občine Ankaran je tako ena izmed najstarejših neizpolnjenih
                  odločb Ustavnega sodišča.</p>
               <p>Spoštovane kolegice in kolegi, vesel sem, da je bil ponovno v proceduro vložen
                  Predlog zakona o spremembah in dopolnitvah Zakona o ustanovitvi občin ter o
                  določitvi njihovih območij. V Poslanskem klubu Liberalne demokracije Slovenije smo
                  vedno podpirali pravico prebivalk in prebivalcev Slovenije do lokalne samouprave.
                  Ker so se Ankarančanke in Ankarančani odločili, da želijo svojo lastno občino, ki
                  izpolnjuje kriterije, ki jih za nastanek občine zahteva zakon, bomo v Poslanskem
                  klubu Liberalne demokracije Slovenije v nadaljevanju postopka zakon, ki je bil
                  vložen pred kratkim s strani Ljudske stranke, tudi podprli. Prav tako pa smo tudi
                  podpisali predlog za izredno sejo Državnega zbora na to temo. Obžalujemo, da je na
                  Odboru za lokalno samoupravo nastal ta problem neizglasovanega sklepa oziroma
                  sprejetja zakona o ustanovitvi občine Ankaran. Ne glede na to, da je bil v tem
                  času Državnega zbora sprejet Zakon o spremembi in dopolnitvi Zakona o ustanovitvi
                  občin, saj je postopek za ustanovitev občine Ankaran začel teči še po starem
                  zakonu in bi ga bilo treba tako tudi seveda dokončati ali pa v nasprotnem primeru
                  ne sprejeti odloka o razpisu referenduma o možnosti izločitve Ankarana iz občine
                  Koper, saj smo s tem sprejemom odloka in razpisom referenduma na nek način dali
                  lažno upanje Ankarančanom in Ankaranom, da lahko pridejo do svoje občine.
                  Hvala.</p>
            </sp>
            <sp xml:id="SDZ5-Redna-24-2011-02-01.sp95">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Končali smo s predstavitvijo stališč poslanskih skupin. V skladu z razlago
                  Komisije za Poslovnik z dne 9. decembra 2009 Državni zbor ugotavlja, da je
                  zakonodajni postopek o predlogu zakona končan. S tem zaključujem to točko dnevnega
                  reda.</p>
               <p>Prehajamo na <title>14. TOČKO DNEVNEGA REDA – DRUGA OBRAVNAVA PREDLOGA ZAKONA O
                     SPREMEMBAH IN DOPOLNITVAH ZAKONA O USTANOVITVI OBČIN TER O DOLOČITVI NJIHOVIH
                     OBMOČIJ, REDNI POSTOPEK.</title>
               </p>
               <p>Predlog zakona je v obravnavo zboru predložila skupina petih poslank in poslancev
                  s prvopodpisanim gospodom Antonom Anderličem. Za dopolnilno obrazložitev predloga
                  zakona dajem besedo predstavnici predlagateljev gospe Renati Brunskole.</p>
               <p>Izvolite, imate besedo.</p>
            </sp>
            <sp xml:id="SDZ5-Redna-24-2011-02-01.sp96">

               <speaker>RENATA BRUNSKOLE:</speaker>

               <p>Hvala lepa, spoštovani gospod podpredsednik. Gospod minister, gospa ministrica,
                  kolegice in kolegi lepo pozdravljeni!</p>
               <p>Državni zbor Republike Slovenije je na seji dne 25. septembra 2009 sprejel odlok o
                  razpisu referenduma in določitvi referendumskih območij za ustanovitev občin
                  oziroma za spremembo njihovih območij, med katerimi je bilo tudi referendumsko
                  območje, ki je bilo del občine Trebnje in naj bi se izločilo iz občine Trebnje v
                  novo občino Mirna. Referendum je bil izveden 8. novembra 2009. Volivke in volivci
                  so na tem referendumu jasno izrazili svojo voljo po nastanku nove občine Mirna. Ob
                  tem bi veljalo še posebej izpostaviti dejstvo, da je nastanek nove občine
                  podpirala tudi občina Trebnje, iz katere naj bi nova občina Mirna nastala. Imamo
                  situacijo, v kateri prebivalke in prebivalci nekega območja jasno, v skladu z
                  zakonom izrazijo svojo voljo po ustanovitvi lastne občine, ki izpolnjuje zakonsko
                  postavljene kriterije, ki jih občine morajo izpolnjevati. Ta zakon, ki določa te
                  pogoje je sprejel Državni zbor, v katerem sedimo danes. Državni zbor je sprejel
                  tudi Ustavo Republike Slovenije, ki svojim državljankam in državljanom jamči
                  pravico do lokalne samouprave. Pričakovati bi bilo, da v tej situaciji ne more
                  biti zapletov. Volja ljudi je jasno izražena v skladu z zakonom in Ustavo, pa
                  vendar se je ta tako imenovana "saga o nastanku občine Mirna" vlekla oziroma se
                  vleče zaradi takšnih in drugačnih razmer oziroma zapletov.</p>
               <p>Danes, spoštovane kolegice in kolegi, imamo možnost za neke vrste, kot bi rekli,
                  popravni izpit, ki nam ga je naložilo Ustavno sodišče Republike Slovenije. Tudi
                  argument, da novim občinam ne smemo dovoliti nastanka, ker je drobljene Slovenije
                  na nove občine škodljivo, ne zdrži čisto resne presoje. Nova občina Mirna, za
                  katero sta tako Vlada kot Državni zbor ugotovila, da izpolnjuje pogoje določene z
                  zakonom, je že v svojem nastanku posledica sodelovanja in povezovanja z občinami
                  Šentrupert, Mokronog-Trebelno in občino Trebnje, je torej v svojem bistvu ravno
                  tisto, kar naj bi zagovorniki nenastajanja novih občin radi dosegli. Gre za zgodbo
                  o sodelovanju in povezovanju na lokalni ravni. Včasih je treba razumeti, da je
                  seštevek posameznih delov lahko večji od celote, vendar današnja razprava ni
                  razprava o tem, ali je delitev Slovenije na več občin smiselna ali ne, ni razprava
                  o regionalni politiki niti ne razprava o lokalni samoupravi. Današnja točka
                  dnevnega reda je dolžnost tega zbora, dolžnost nas poslank in poslancev, da
                  spoštujemo zakone in Ustavo, ki jih je ta zbor sprejel. To pa pomeni, da ne bi
                  ovirali občanke in občane bodoče nove občine Mirna na poti, ki so si jo v skladu z
                  ustavo in zakonom izbrali sami. S</p>
               <p>Sama naj tudi kot ena od predlagateljic ustanovitve nove občine Mirna povem, da
                  dejansko gre v tem primeru za primer na eni strani odcepitve iz občine Trebnje in
                  potem v bodoče tudi za združitev treh občin v eno večjo občino. Zatorej, prav je,
                  da končno dokončamo ta razplet in da pridemo do ustanovitve občine Mirna.</p>
            </sp>
            <sp xml:id="SDZ5-Redna-24-2011-02-01.sp97">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospa Brunskole, ko ste že za govornico, vas prosim, da podate poročilo Odbora za
                  lokalno samoupravo in regionalni razvoj, ki je kot matično delovno telo obravnaval
                  predlog.</p>
               <p>Izvolite.</p>
            </sp>
            <sp xml:id="SDZ5-Redna-24-2011-02-01.sp98">

               <speaker>RENATA BRUNSKOLE:</speaker>

               <p>Hvala lepa, gospod podpredsednik.</p>
               <p>Odbor za lokalno samoupravo in regionalni razvoj je na 16. nujni seji 17. junija
                  2010 na podlagi zahteve Poslanske skupine poslanskega kluba Liberalne demokracije
                  Slovenije z dne 3. junija 2010 in na 10. redni seji 18. januarja 2011 obravnaval
                  Predlog zakona o spremembah in dopolnitvah Zakona o ustanovitvi občin ter o
                  določitvi njihovih območij, ki ga je Državnemu zboru v obravnavo in sprejem
                  poslala skupina poslancev s prvopodpisanim Antonom Anderličem.</p>
               <p>Predsednik Državnega zbora je predlog zakona pred prvo obravnavo poslal v mnenje
                  občinskima svetoma in županoma občin Trebnje in Sveti Jurij. Odbor je bil pred
                  obravnavo na seji 17. junija in na seji 18. januarja 2011 seznanjen z zahtevo
                  Poslanskega kluba LDS, mnenjem Zakonodajno-pravne službe, mnenjem Vlade, dopisom
                  župana občine Trebnje, mnenje župana občine Sveti Jurij, dopisoma prebivalk in
                  prebivalcev Krajevne skupnosti Mirna in Krajevne skupnosti Ankaran, dopisom
                  županov občin Mokronog, Trebelno in Šentrupert, dopisom sveta Krajevne skupnosti
                  Mirna na Dolenjskem in mnenja občinskega sveta občine Trebnje. Pred obravnavo na
                  seji 18. januarja 2011 pa je bil odbor seznanjen tudi z odločbo Ustavnega sodišča,
                  ločenimi mnenji k odločbi in gradivom Ustavnega sodišča k odločbi Bistveni razlogi
                  za odločitev o ustavnosti izpodbijanega zakona.</p>
               <p>Na 16. nujni seji 17. junija 2010 je poslanec Anton Anderlič v imenu
                  predlagateljev zakona v dodatni obrazložitvi členov predloga zakona opozoril na
                  dopise prebivalk in prebivalcev Krajevne skupnosti Mirna ter županov, svetnic in
                  svetnikov občinskih svetov sosednjih občin, v katerih ti naprošajo poslanke in
                  poslance Državnega zbora, da storimo vse potrebno, da bodo lahko tako v občini
                  Trebnje kot v občini Mirna opravili priprave na letošnje lokalne volitve.</p>
               <p>Državni zbor je o predlogu zakona posebej odločal že trikrat in odločil, da
                  predlagano območje nove občine Mirna izpolnjuje zakonske pogoje za ustanovitev
                  občine in na njem razpisal referendum. Volivci so na referendumu izrazili večinsko
                  voljo za ustanovitev nove občine Mirna, s čimer so bili vsi zakonski pogoji za
                  ustanovitev občine Mirna izpolnjeni. Vlada je bila v svojem mnenju mnenja, da se
                  bo z drobljenjem občin njihov položaj v sistemu javne uprave še poslabševal, zato
                  je ta proces treba končati. V drugi obravnavi predloga zakona pa Vlada k svojemu
                  mnenju iz prve obravnave ni ničesar dodala. Seveda je Vlada opozorila tudi na
                  dejstvo, da se občine zelo razlikujejo po sposobnostih uresničevanja z Ustavo in
                  zakonom urejenega sistema lokalne samouprave in ocenila, da velik del občin,
                  predvsem pa tiste, ki ne izpolnjujejo temeljnega prebivalstvenega kriterija, težje
                  uresničuje svoje naloge v skladu z načeli funkcionalne in finančne avtonomije.</p>
               <p>Zakonodajno-pravna služba je v svojem mnenju v zvezi s predloženim zakonom
                  ugotavljala, da ta predstavlja le sklepno fazo novega postopka, v katerem pa
                  predhodni postopek ni bil izveden.</p>
               <p>Odbor je na 16. nujni seji 17. junija v skladu s 128. členom Poslovnika Državnega
                  zbora glasoval o vseh členih predloga zakona skupaj in jih sprejel s šestimi
                  glasovi "za" in petimi glasovi "proti".</p>
               <p>V drugi obravnavi predloga zakona na 16. nujni seji 17. junija je bilo
                  pripravljeno poročilo, ki ni bilo podpisano s strani predsednika odbora zaradi
                  njegove kasnejše ugotovitve, da je prišlo na seji odbora pri glasovanju o vseh
                  členih predloga zakona do nepravilnosti, ki je odločilno vplivala na izid
                  glasovanja. Državni zbor predloga zakona, ki je bil sicer uvrščen na dnevni red
                  njegove redne seje, na podlagi navedenega ni obravnaval. Ustavno sodišče ja
                  kasneje z odločbo, ki je bila objavljena v Uradnem listu Republike Slovenije 7.
                  decembra 2010, odločilo, da je Zakon o ustanovitvi občin ter o določitvi njihovih
                  območij v neskladju z Ustavo, ker ne vsebuje določb o občini Ankaran in občini
                  Mirna, in naložilo Državnemu zboru, da to neskladje odpravi v dveh mesecih od
                  objave odločbe v Uradnem listu.</p>
               <p>Na zadnji seji odbora 18. januarja je bil izglasovan sklep o ustanovitvi občine,
                  in je sprejel sklep s šestimi glasovi "za", brez glasu "proti". Glede na to, je
                  odbor nadaljeval sejo z glasovanjem o vseh členih predloga zakona, o predlogu
                  zakona ni bila več možna razprava. Nekateri člani odbora so pred glasovanjem
                  podali podrobnejše obrazložitve glasu.</p>
               <p>Državnemu zboru predlagam, da sprejem sklep, torej predlog zakona v predloženem
                  besedilu. Hvala.</p>
            </sp>
            <sp xml:id="SDZ5-Redna-24-2011-02-01.sp99">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Mnenje Vlade bo predstavila ministrica za lokalno samoupravo in regionalno
                  politiko, gospa Duša Trobec Bučan.</p>
               <p>Prosim, imate besedo.</p>
            </sp>
            <sp xml:id="SDZ5-Redna-24-2011-02-01.sp100">

               <speaker>DUŠA TROBEC BUČAN:</speaker>

               <p>Spoštovani predsedujoči, poslanke, poslanci, minister!</p>
               <p>Predlog zakona o spremembah in dopolnitvah Zakona o ustanovitvi občin in o
                  določitvi njihovih območij se nanaša na ustanovitev nove občine Mirna in spremembo
                  imena občine Sveti Juri. Vlada je v dosedanjem postopku predlaganih sprememb
                  sodelovala s svojim mnenjem in predlogom ter po izvedenem referendumu za
                  ustanovitev nove občine v skladu z uveljavljeno prakso spoštovanja volje
                  prebivalstva pripravila zakon, glede katerega pa je bil postopek končan.</p>
               <p>V postopku za ustanovitev občine je Vlada poudarjala, da je bilo obdobje uvajanja
                  novega sistema lokalne samouprave proces, ki je trajal desetletje in pol in je
                  pripeljal do velikega števila občin, ki se zelo razlikujejo po sposobnostih
                  uresničevanja z ustavo in zakonom urejenega sistema lokalne samouprave. Pri tem je
                  Vlada ocenila, da velik del občin, predvsem pa tiste, ki ne izpolnjujejo
                  temeljnega prebivalstvenega kriterija, težje uresničujejo svoje naloge v skladu z
                  načeli funkcionalne in finančne avtonomije. Vlada je v svojih mnenjih tudi
                  poudarila, da se bo z ustanavljanjem novih občin položaj še poslabševal in da ne
                  podpira nadaljnjega procesa ustanavljanja občin. Ustavno sodišče Republike
                  Slovenije je z odločbo 137/10-47 odločilo, da je Zakon o ustanovitvi občin ter o
                  določitvi njihovih območij v neskladju z ustavo, ker ne vsebuje določb o občini
                  Ankaran in občini Mirna, med drugim je Državnemu zboru naložilo, da to neskladje
                  odpravi v roku dveh mesecev.</p>
               <p>Glede na navedeno, Vlada ne nasprotuje nadaljevanju postopku sprejemanja zakona.
                  Hvala.</p>
            </sp>
            <sp xml:id="SDZ5-Redna-24-2011-02-01.sp101">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Ker je Državni zbor na 24. izredni seji opravil prvo obravnavo predloga zakona,
                  predstavitev stališč poslanskih skupin ni možna. Ker k predlogu zakona matično
                  delovno telo ni sprejelo nobenega amandmaja, amandmajev na seji Državnega zbora ni
                  možno vlagati. Zato zaključujem drugo obravnavo predloga zakona.</p>
               <p>Odločanje o predlogu zakona bomo v skladu s časovnim potekom seje Državnega zbora
                  opravili danes v okviru glasovanj, pol ure po prekinjeni 26. točki dnevnega reda.
                  S tem prekinjam to točko dnevnega reda.</p>
               <p>Prehajamo na <title>5. TOČKO DNEVNEGA REDA, TO JE NA OBRAVNAVO PREDLOGA ZAKONA O
                     SPREMEMBAH IN DOPOLNITVAH ZAKONA O RAZISKOVALNI IN RAZVOJNI DEJAVNOSTI.</title>
               </p>
               <p>Predlog zakona je v obravnavo Državnemu zboru predložila Vlada. Za dopolnilno
                  obrazložitev predloga zakona dajem besedo predstavniku Vlade ministru za visoko
                  šolstvo, znanost in tehnologijo, gospodu Gregorju Golobiču.</p>
               <p>Prosim, imate besedo.</p>
            </sp>
            <sp xml:id="SDZ5-Redna-24-2011-02-01.sp102">

               <speaker>GREGOR GOLOBIČ:</speaker>

               <p>Spoštovani predsedujoči, poslanke in poslanci!</p>
               <p>Zakon, ki je pred vami, je bil vložen po skrajšanem postopku in vsebuje manjše
                  korekcije obstoječega zakona. Dejstvo je, da načrtujemo tudi povsem nov zakon,
                  vendar je predpogoj zanj sprejem nove raziskovalne inovacijske strategije
                  Slovenije, o kateri je v lanskem letu potekala intenzivna javna razprava in je
                  trenutno v fazi medresorskega usklajevanja, predvidoma še v pomladnem času bo v
                  Državnem zboru v končni presoji oziroma sprejemu.</p>
               <p>Razlogi, ki so nas vodili k tej noveli, so večplastni, vsi po vrsti pa povezani z
                  manjšimi spremembami. Na eni strani smo želeli popraviti določilo v zakonu, ki
                  določa, opredeljuje sestavo upravnih odborov javnih raziskovalnih zavodov,
                  institutov. Tu želimo okrepiti avtonomijo teh ustanov in spremeniti sestavo na
                  način, da ustanovitelj, torej Vlada, v teh upravnih odborih ne bo imela več
                  večine, ampak bodo razmerja, približno tretjinska, vzpostavljena med predstavniki
                  zaposlenih, ustanoviteljem in uporabnikom oziroma zainteresirano javnostjo.</p>
               <p>Druga sprememba je povezana s prej omenjeno raziskovalno-inovacijsko strategijo.
                  Namreč zakon, kakršen je zdaj v veljavi, ta ključni strateški dokument opredeljuje
                  kot nacionalni raziskovalno-razvojni program in ga zamejuje na petletno obdobje.
                  Svet za znanost in tehnologijo pri Vladi Republike Slovenije, ki je sestavljen iz
                  vseh deležnikov te raziskovalne sfere, je v lanskem letu predlagal izhodišča za
                  pripravo novega nacionalnega raziskovalno-razvojnega programa in ga je do neke
                  mere redefiniral. Želel je, da se v sklop tega strateškega dokumenta vključi tudi
                  inovacijska politika. V tem smislu pripravljamo v nadaljevanju novo
                  raziskovalno-inovacijsko strategijo Slovenije, v tem smislu moramo določilo
                  zakona, ki opredeljuje ta strateški dokument na prejšnji način, korigirati, torej
                  omogočiti obravnavo strateškega dokumenta, ki vsebuje inovacijski sklop, in
                  omogočiti, da ta dokument zajema širše obdobje, torej ne samo petih, ampak desetih
                  let, kar je bilo skozi javno razpravo tudi z odobravanjem sprejeto praktično s
                  strani vseh drugih deležnikov. Istočasno, ker je z letošnjim letom tudi prenehala
                  veljati stara strategija, torej star nacionalno-raziskovalno razvojni program, s
                  to novelo urejamo tudi to prehodno obdobje teh nekaj mesecev do sprejema nove
                  strategije. Ena od stvari, ki je bila v tem času izpostavljena, v zadnjem letu in
                  pol, ko je trajala pravzaprav razprava o tej noveli, je bila tudi, da je treba
                  urediti pritožbeni postopek na agenciji za raziskovalno dejavnost ARSO. Ti v tem
                  smislu, v tem specifičnem zakonu, da pravzaprav določila o Zakona o javnih
                  agencijah, ki urejajo to področje, ne zadoščajo. V tem smislu smo s tem zakonom
                  opredelili pravno sredstvo zoper odločbo agencije, ki se imenuje ugovor. Ta ugovor
                  pa je potem v odločilni presoji upravnega odbora agencije. To je ureditev, ki jo
                  poznajo mnoge države Evropske unije, tudi pri nas je implementirana v posameznih
                  zakonih, na primer v Zakonu o maturi. Dajemo v tem zakonu, to je bila pravzaprav
                  na matičnem delovnem telesu ena ključnih razprav ali pa najbolj izpostavljenih,
                  tudi pravno podlago za določanje komplementarnih ukrepov za izvajanje
                  znanstvenoraziskovalne politike, ki so se že v zadnjih petih, šestih letih razvili
                  in izvajali v okviru ministrstva, ne pa v okviru prej omenjenih agencij. Gre za
                  razpise iz sredstev strukturnih skladov za razpise za mednarodne projekte, ERA-NET
                  in Eureka, in za razpise za promocijo znanosti. Torej ideja je, da bi ti razpisi v
                  času inicialne faze kot neka intervencija v obstoječo raziskovalno politiko ostali
                  v pristojnosti ministrstva, če pa se razvijajo na raven, ki omogoča njihovo
                  periodičnost in stabilnost, pa se bodo prenesli v prihodnje v pristojnost prej
                  omenjenih agencij. Hvala lepa.</p>
            </sp>
            <sp xml:id="SDZ5-Redna-24-2011-02-01.sp103">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Predlog zakona je obravnaval Odbor za visoko šolstvo, znanost in tehnološki razvoj
                  kot matično delovno telo. Za predstavitev poročila odbora dajem besedo predsedniku
                  odbora, gospodu mag. Branku Grimsu.</p>
               <p>Prosim, imate besedo.</p>
            </sp>
            <sp xml:id="SDZ5-Redna-24-2011-02-01.sp104">

               <speaker>MAG. BRANKO GRIMS:</speaker>

               <p>Spoštovani! Vsem zbranim prav lep pozdrav!</p>
               <p>Odbor za visoko šolstvo, znanost in tehnološki razvoj je obravnaval ta predlog
                  zakona na svoji 13. redni seji 18. januarja letošnjega leta.</p>
               <p>Seznanili smo se s podporo, ki jo je temu zakonu izrekla Komisija Državnega sveta
                  za kulturo in s pripombami Zakonodajno-pravne službe, ki so bile dokaj obsežne,
                  pri čemer smo bili s strani predstavnice Zakonodajno-pravne službe seznanjeni, da
                  je večina njihovih pripomb ustrezno urejena v amandmajih, ki jih je dala
                  koalicija, nekaj pa tudi opozicija. Vendar je opozorila, da je en del pripomb v
                  zvezi s 7. členom tega predloga zakona še vedno neustrezno urejen, ni dovolj
                  upoštevan. Gre za odpravljanje procesnih pomanjkljivosti v zvezi z ugovorom in za
                  uvajanje, da se v procesnih zakonih uporablja terminologija, kjer še vedno
                  manjkajo dodatno pojasnjeni razlogi za izključitev pritožbe zoper odločbo
                  agencije. Tukaj vemo, da je tudi Ustavno sodišče zelo občutljivo na te rešitve,
                  saj je pravica do pritožbe oziroma pravica do sodnega varstva ustavna pravica in
                  morajo biti za to posebej utemeljeni razlogi, da se kadarkoli izključi. To po
                  mnenju Zakonodajno-pravne službe pomeni odstop od sistemskopravne ureditve v
                  Zakonu o javnih agencijah. Opozorjeno je bilo še, da so razlogi za ugovor kljub
                  vloženemu amandmaju koalicije, ki je bil kasneje tudi sprejet, še vedno omejeni in
                  da tudi obrazložitev, ki je poslalo ministrstvo, ne zadošča povsem.</p>
               <p>Gospod Golobič, je kot minister povedal, da zakon sprejemamo zaradi ureditve
                  stvari, na katere je opozoril v uvodu, in da gre predvsem za odpravljanje
                  pomanjkljivosti veljavnega zakona. Kasneje pa je bilo še precej razprave v zvezi z
                  9. členom predlagane novele, ker uvaja dvotirno financiranje, pri čemer je bil
                  odgovor ministra, da gre pravzaprav zgolj za uzakonjanje dosedanje pravne
                  prakse.</p>
               <p>Na koncu so bili sprejeti amandmaji koalicije, zavrnjeni pa vsi amandmaji
                  opozicije oziroma SDS, zaradi tega je potem tudi na končnem glasovanju bil zakon
                  podprt samo z glasovi koalicije in bil s tem v drugi fazi obravnave na seji odbora
                  tudi sprejet. Hvala.</p>
            </sp>
            <sp xml:id="SDZ5-Redna-24-2011-02-01.sp105">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Sledi predstavitev stališč poslanskih skupin. Gospod Mirko Brulc bo predstavil
                  stališče Poslanske skupine Socialnih demokratov.</p>
               <p>Prosim.</p>
            </sp>
            <sp xml:id="SDZ5-Redna-24-2011-02-01.sp106">

               <speaker>MIRKO BRULC:</speaker>

               <p>Spoštovani gospod minister, gospod podpredsednik, kolegice in kolegi!</p>
               <p>V Poslanski skupini Socialnih demokratov podpiramo predlog nove novele Zakona o
                  raziskovalni in razvojni dejavnosti. Manjše spremembe, ki jih predlog prinaša, so
                  ureditev ugovornega postopka zoper odločitev agencije o izbiri programov in
                  projektov, ustvarjanje normativne podlage za temeljni programski dokument
                  raziskovalne in razvojne dejavnosti, ter določitev, da se sredstva za financiranje
                  te dejavnosti namenijo tudi za raziskovalno opremo in raziskovalno infrastrukturo.
                  Dopolnitev zakona zato razumemo kot pripravo na obsežnejše spremembe zakona,
                  nastale na osnovi strategije.</p>
               <p>Zagotovo najpomembnejša sprememba zakona pa zadeva sestavo upravljavskega organa
                  javnih zavodov s področja raziskovalne in razvojne dejavnosti. Socialni demokrati
                  podpiramo participacijo zaposlenih in uporabnikov v organih javnih zavodov, zato
                  pozdravljamo odpravo nedomišljene spremembe zakona iz leta 2005. Takratna vlada je
                  v Državni zbor vložila novelo Zakona o raziskovalni in razvojni dejavnosti z le
                  enim členom. Z njim so spremenili sestavo sveta upravnega odbora raziskovalnih
                  zavodov tako, da je imel ustanovitelj, torej Vlada, večino članov sveta. S tem so
                  uveljavili vzvod za politični vpliv ter posledično zagotovili, da je bilo
                  delovanje zavoda podrejeno interesom Vlade in ne interesom zaposlenih in
                  uporabnikov. Z zakonom, ki je pred nami, se ta anomalija odpravlja, saj odslej
                  nobeden izmed partnerjev v tripartitni sestav ne bo imel več večine. Poudarjena
                  vloga zaposlenih in uporabnikov bo zato zagotovila večjo samostojnost javnih
                  zavodov, hkrati pa ustanovitelju omogočila izvajanje nadzorstvene funkcije. S tem
                  se ustvarja resnično partnerstvo ter spodbudno okolje za generiranje novih
                  idej.</p>
               <p>Predlagana novela omogoča, da lahko pristojno ministrstvo financira dopolnilne
                  ukrepe iz raziskovalne in inovacijske strategije, če so zagotovljena proračunska
                  sredstva in če je financiranje vključeno v letni program dela. Socialni demokrati
                  podpiramo vsako dodatno možnost zagotavljanja sredstev, ki so namenjena
                  raziskovalni in razvojni dejavnosti, hkrati pričakujemo, da bo udejanjenje tega
                  dela zakona v praksi razblinilo pomisleke o primernosti dodeljevanja sredstev s
                  strani pristojnega ministrstva. Ob tem se je treba spomniti, da niti odločitve
                  agencij, ki presoja o delovanju javnih interesov za razne projekte, niso vedno
                  imune na neodobravanje in nerazumevanje, ki jih sprožajo zlasti neizbrani
                  ponudniki.</p>
               <p>V Poslanski skupini Socialnih demokratov podpiramo institucionalno organiziranost
                  financiranja in usmerjanja raziskovalne dejavnosti preko ustanovljenih agencij,
                  menimo pa, da je ob sprejemanju napovedanih normativnih sprememb v prihodnje treba
                  jasneje definirati in okrepiti njihov koncept, umeščenost in vlogo v
                  institucionalni strukturi.</p>
               <p>Kot rečeno, Socialni demokrati bomo Predlog zakona o raziskovalni in razvojni
                  dejavnosti podprli, iz navedenega razloga pa ne podpiramo amandmaja, ki ga je
                  vložila Poslanska skupina Slovenske demokratske stranke. Hvala.</p>
            </sp>
            <sp xml:id="SDZ5-Redna-24-2011-02-01.sp107">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Mag. Branko Grims bo predstavil stališče Poslanske skupine Slovenske demokratske
                  stranke.</p>
               <p>Prosim.</p>
            </sp>
            <sp xml:id="SDZ5-Redna-24-2011-02-01.sp108">

               <speaker>MAG. BRANKO GRIMS:</speaker>

               <p>Spoštovani, še enkrat vsem prav lep pozdrav, tokrat tudi v imenu Slovenske
                  demokratske stranke!</p>
               <p>V Slovenski demokratski stranki podpiramo nekatere od predlaganih rešitev, zlasti
                  glede vlaganja v opremo, glede stvari, ki so v korist slovenski znanosti, vendar
                  obenem opozarjamo, da ima predlog zakona zato, ker se ni želelo prisluhniti
                  opozorilom in sprejeti amandmaja Slovenske demokratske stranke, veliko
                  pomanjkljivost. Namreč, spomniti velja, da je sedanja vladajoča koalicija
                  uveljavljala načelo postavljanja ene nove agencije za drugo, in sicer vedno znova
                  z isto obrazložitvijo, z istim razlogom, ki so ga navedli kot temelj za
                  ustanovitev še ene nove institucije, ki pomeni več denarja ali nove funkcijske
                  plače, to pa je da pri teh agencijah, da gre za bolj neodvisno delitev denarja,
                  bolj transparentno delitev denarja, manj od politike odvisno delitev denarja, pa
                  tudi drugačno bolj neodvisno, nevtralno možnost evalvacije, ki jo nudijo tovrstne
                  agencije, in da je to razlog, zaradi katerega se to politiko na različnih
                  področjih ne samo na področju znanosti želi uveljaviti s strani sedanje vlade.
                  Zdaj pa v 9. členu ta zakon uveljavlja povsem nasprotno, uveljavlja dvotirnost
                  financiranja, tako da bi poleg agencije, ki je sicer pristojna za upravljanje in
                  izvedbo razpisov, za strokovno oceno, torej za evalvacijo, en del teh sredstev
                  financiralo neposredno tudi ministrstvo. To odpira zelo širok prostor za prosto
                  presojo ministra in ministrstva in odpira vprašanje, zakaj je potem agencija
                  potrebna. Na ta način se praktično da na tem področju agenciji nezaupnico, saj
                  odpira dodatni prostor ministrstvu, poleg tega pa postavlja neposredno na laž
                  celotno to politiko ustanavljanja nove agencije, eno za drugo, češ, da to pomeni
                  bolj nevtralno, bolj strokovno, bolj ustrezno evalvirano delitev sredstev, ki se
                  iz javnega proračuna delijo različnim uporabnikom. Zakaj v tem primeru koalicija
                  sama sebe postavlja na laž in zakaj ministrstvo to predlaga, je težko obrazložiti.
                  Ministrova obrazložitev na sami seji je bila, da zgolj uzakonjajo nekaj, kar že
                  zdaj prakticirajo, to se pravi dajejo podlago za lastno pravno prakso, ki očitno
                  do zdaj ni imela zakonske podlage, ker je tudi zelo zanimivo priznanje ministra,
                  To pomeni, da so doslej delili denar brez zakonske podlage, vsaj v tem delu, če je
                  to zares tako potekalo, kot je bilo na seji predstavljeno. Po drugi strani pa
                  odpira vprašanje, za koga oziroma zakaj je to potrebno in komu je to namenjeno.
                  Hkrati postavlja kot rečeno to pod vprašajo celotno politiko ustanavljanja vedno
                  novih agencij in neodvisnih institucij in zelo težko boste še koga v Sloveniji
                  prepričali, da ni edini namen vseh teh neodvisnih institucij, ki so seveda že na
                  zakonodajni ravni politično izpostavljene, zgolj to, da bi ohranili oblast tudi
                  potem, ko vam jo bodo volivci na naslednjih volitvah odvzeli. Kajti seveda, če se
                  potem želi narediti kakršna koli sprememba, je treba spreminjati zakone, je treba
                  izvesti vse ustrezne korake na tej ravni, preden se lahko kakršna koli drugačna
                  politika uveljavi. Toda ta politika, kot rečeno, zelo veliko stane. Vse te
                  agencije potegnejo za seboj določeno stroške, njihova ustanovitev potegne določene
                  stroške, tudi če gre zgolj za prenos velikega dela ljudi in pristojnosti.
                  Postavlja se vprašaj, ali je to v sedanjih zaostrenih gospodarskih razmerah
                  upravičeno. S tem, ko sami uveljavljate na tem področju dvotirnost financiranja, v
                  bistvu sami priznavate, da to ni upravičeno iz tega razloga, ker želimo, da so
                  stvari transparentne, da bi se dokazalo in izkazalo, ali so bile rešitve, ko ste
                  ustanavljali agencijo na tem področju in to z zatrjevanjem, da gre za ustrezno
                  evalvacijo, za ustreznejšo delitev sredstev, za bolj nevtralno delitev sredstev,
                  zares utemeljene.</p>
               <p>Predlagamo, da se ta člen v celoti črta in da torej poteka enotirno, transparentno
                  financiranje, skladno z evropskimi normami tudi na tem področju.</p>
            </sp>
            <sp xml:id="SDZ5-Redna-24-2011-02-01.sp109">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Lojze Posedel bo predstavil stališče Poslanske skupine Zares.</p>
               <p>Prosim.</p>
            </sp>
            <sp xml:id="SDZ5-Redna-24-2011-02-01.sp110">

               <speaker>ALOJZ (LOJZE) POSEDEL:</speaker>

               <p>Hvala za besedo gospod podpredsednik. Spoštovani gospod minister, kolegice in
                  kolegi!</p>
               <p>V Poslanski skupini Zares bomo Predlog sprememb Zakona o raziskovalni in razvojni
                  dejavnosti soglasno podprli iz razlogov, ki so bili v predstavitvi zelo jasno
                  prikazani.</p>
               <p>Mislim, da je tudi tisto, kar je največ vredno in kar je bilo tudi na Odboru za
                  visoko šolstvo iz večine razpravljavcev poudarjeno, to, da so se te spremembe
                  pripravile na način, ki je za raziskovalno in razvojno dejavnost edino potreben.
                  To je občutljiva dejavnost, kjer so posebni pogoji potrebni, zato je bil tako
                  neodgovoren tudi poseg prejšnje vlade na to področje. Zelo lepo je bilo poslušati,
                  kako usklajeno in kako so vsi deležniki v tej dejavnosti na samem odboru
                  pozdravili to spremembo v odločanju, se pravi po tretjinski udeležbi vseh, enako
                  tudi podprli vse napovedane spremembe v novem celovitem zakonu, ki bo urejal ta
                  področja, in tudi tisto, kar je treba pravno urediti, da lahko postopki razpisov
                  dodeljevanja sredstev tečejo korektno, transparentno in da so vsi, ki so na odboru
                  sodelovali, bili s predlaganimi rešitvami zelo zadovoljni. Očitno nekateri, kar
                  smo slišali tudi v predhodni predstaviti, pač tudi s tako majhnimi spremembami v
                  dobro razvoja in raziskav niso zadovoljni. Kot rečeno, v Poslanski skupini Zares
                  bomo to podprli.</p>
            </sp>
            <sp xml:id="SDZ5-Redna-24-2011-02-01.sp111">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Jakob Presečnik bo predstavil stališče Poslanske skupine Slovenske ljudske
                  stranke.</p>
               <p>Prosim.</p>
            </sp>
            <sp xml:id="SDZ5-Redna-24-2011-02-01.sp112">

               <speaker>JAKOB PRESEČNIK:</speaker>

               <p>Hvala lepa za besedo, gospod podpredsednik. Gospod minister, kolegice in
                  kolegi!</p>
               <p>Poslanci Slovenske ljudske stranke podpiramo spremembe Zakona o raziskovalni in
                  razvojni dejavnosti, ki gredo v smeri večje samostojnosti javnih raziskovalnih
                  oziroma infrastrukturnih zavodov in izboljšanja pomanjkljivosti, ki so se pokazale
                  pri izvajanju veljavnega zakona o raziskovalni in razvojni dejavnosti. Bistvena
                  sprememba, ki se ureja s to novelo, je ureditev razmerja v številu članov
                  upravnega odbora javnih raziskovalnih zavodov, ki gre v prid predstavnikov
                  zaposlenih v javnem zavodu in predstavnikov uporabnikov storitev oziroma
                  zainteresirani javnosti, ter zmanjšuje število predstavnikov države v upravnem
                  odboru zavoda. S tem se zakon usklajuje z določbami Zakona o zavodih, kar bo po
                  mnenju poslancev Slovenske ljudske stranke izboljšalo delovanje upravnih odborov,
                  predvsem kar se tiče samostojnosti pri odločanju. Odločitve upravnih odborov,
                  javnih raziskovalnih in infrastrukturnih zavodov namreč morajo iti v smeri čim
                  večjega povezovanja inštitutov z gospodarstvom, saj je znanje, ki prihaja iz
                  tovrstnih institucij, ključno pri zagotavljanju višje dodane vrednosti našega
                  gospodarstva. O tem bo še veliko govora ob prihodu raziskovalne in inovacijske
                  strategije Slovenije 2012/2020 v Državni zbor.</p>
               <p>Glede predlaganega amandmaja k 9. členu, ki ga je vložila Poslanska skupina SDS,
                  se poslanci Slovenske ljudske stranke strinjamo, da obstaja bojazen dvojnega
                  financiranja raziskovalno-razvojne sfere, saj se to področje že financira preko
                  Agencije za raziskovalno dejavnost Republike Slovenije in bi predlagano ureditev
                  lahko zmanjšala preglednost financiranja. Po drugi strani pa se postavlja
                  vprašanje, ali je financiranje raziskovalne in razvojne dejavnosti res tako
                  pregledno, glede na to, da zadnje čase poslušamo, da so imena recenzentov, ki
                  ocenjujejo delo posameznih raziskovalnih skupin in katerih ocena je ključna pri
                  delitvi javnih sredstev, tajna, kljub temu, da informacijska pooblaščenka meni, da
                  ime recenzenta skupaj z njegovim delovnim področju ne izkazuje takšnih informacij,
                  katerih razkritje bi povzročilo motnje pri delovanju Agencije za raziskovalno in
                  razvojno dejavnost. Zato v Slovenski ljudski stranki od pristojnega ministrstva
                  pričakujemo, da bo to področje ustrezneje uredilo v novem zakonu o raziskovalni in
                  razvojni dejavnosti, katerega predlog naj bi bil pripravljen po sprejetju
                  raziskovalne in inovacijske strategije.</p>
               <p>Kljub temu bomo Poslanci Slovenske ljudske stranke, kot že rečeno, novelo Zakona o
                  raziskovalni in razvojni dejavnosti podprli. Hvala.</p>
            </sp>
            <sp xml:id="SDZ5-Redna-24-2011-02-01.sp113">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Matjaž Zanoškar bo predstavil stališče Poslanske skupine Demokratične
                  stranke upokojence.</p>
               <p>Prosim.</p>
            </sp>
            <sp xml:id="SDZ5-Redna-24-2011-02-01.sp114">

               <speaker>MATJAŽ ZANOŠKAR:</speaker>

               <p>Hvala, spoštovani predsedujoči. Spoštovani gospod minister, kolegice in
                  kolegi!</p>
               <p>Dovolite, da predstavim stališče Poslanske skupine DeSUS glede Predloga zakona o
                  spremembah in dopolnitvah Zakona o raziskovalni in razvojni dejavnosti.</p>
               <p>Pred nami je torej Predlog novele Zakona o raziskovalni in razvojni dejavnosti.
                  Osnovni cilj predloga novele zakona so manj zahtevne spremembe in dopolnitve
                  veljavnega zakona, s katerimi bo odpravljena zlasti določena pomanjkljivost zakona
                  ter nepraktična oziroma neustrezna zakonska rešitev v zvezi s strukturo upravnih
                  odborov javnih raziskovalnih zavodov in javnih infrastrukturnih zavodov. Tako je
                  bistvena novost v 12. členu novele v zvezi z novo sestavo upravnih odborov javnih
                  raziskovalnih in infrastrukturnih zavodov. Z novelo se po naši oceni upravnim
                  odborom z okrepljeno vlogo predstavnikov zavoda in uporabnikov, ob zmanjšanju
                  številu predstavnikov ustanoviteljice, torej države, omogoča učinkovito delovanje
                  in povečuje samostojnost odločanja. Predlog novele je sklenjen tudi z vsemi
                  reprezentativnimi sindikati, kar je po našem mnenju tudi dobro. Predlagatelj je
                  navedeno rešitev v noveli podprl tudi s spremembo veljavnega nacionalnega
                  raziskovalnega in razvojnega programa ENRP v celovit inovacijski sistem, ki je
                  opredeljen v osnutku novele raziskovalne in inovacijske strategije Slovenije za
                  obdobje do 2010, kar pomeni tudi uskladitev z Evropsko unijo.</p>
               <p>Torej to slednje in pa vse ostalo, kar sem naštel, je zanesljivo tisto, kar
                  prepričuje poslance v Poslanski skupini DeSUS, da je novela dobra, zato jo bomo
                  tudi podprli. Hvala.</p>
            </sp>
            <sp xml:id="SDZ5-Redna-24-2011-02-01.sp115">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Ljubo Germič bo predstavil stališče Poslanske skupine Liberalne demokracije
                  Slovenije.</p>
               <p>Prosim.</p>
            </sp>
            <sp xml:id="SDZ5-Redna-24-2011-02-01.sp116">

               <speaker>LJUBO GERMIČ:</speaker>

               <p>Hvala za besedo, gospod podpredsednik. Spoštovani gospod minister, kolegice in
                  kolegi!</p>
               <p>Namen predloga zakona je čimprejšnja odprava določenih pomanjkljivosti, ki ovirajo
                  raziskovalno in razvojno dejavnost v našem prostoru in ne omogočajo optimalnega
                  preliva koristi, ki na podlagi tovrstnih dejavnosti nastajajo v gospodarstvu.
                  Predlog zakona posega v ureditev, ki opredeljuje sestavo upravnih odborov
                  raziskovalnih zavodov na način, da nobeden od teh treh deležnikov nima večine. S
                  predlogom zakonske novele se ponovno vzpostavlja tretjinsko razmerje med
                  predstavniki ustanovitelja, predstavnikov zaposlenih in predstavnikov uporabnikov
                  storitev oziroma zainteresirane javnosti. S tem se tudi povečuje avtonomija javnih
                  raziskovalnih zavodov, kar smo v Liberalni demokraciji vedno zagovarjali in kar je
                  tudi ena od usmeritev nove raziskovalne-inovacije strategije. Ob tem bi želeli
                  poudariti, da v LDS vidimo enakovredno tripartitno ureditev sestave upravnih
                  odborov raziskovalnih zavodov kot eno izmed pomembnih doprinosov te spremembe
                  zakona. Menimo namreč, da inovativnost in praktična aplikabilnost akademskih
                  dosežkov ena temeljnih sestavin konkurenčnosti in pomembna stopnica na poti v
                  družbo znanja. Na matičnem odboru smo v LDS zato zavrnili predlog Slovenske
                  demokratske stranke, da se iz sestave upravnih odborov črtajo predstavniki
                  ustanovitelja iz zgoraj navedenih razlogov. Pri tem pa se seveda čudimo
                  predlagatelju tega amandmaja, da je v zelo kratkem času, torej iz preteklega v ta
                  mandat, spremenil svoje stališče, ko je zagovarjal večinsko sestavo upravnih
                  odborov s strani ustanovitelja, do predloga, ko bi te predstavnike upravnih
                  odborov v celoti črtali.</p>
               <p>V Poslanskem klubu LDS se strinjamo, da so v raziskovalni in razvojni dejavnosti
                  raziskovalci ključnega pomena, zato se zavedamo, da je ustvarjanje ustreznega
                  podpornega okolja vključno z ustreznim in potrebnim financiranjem za
                  raziskovalno-razvojne in inovativne dejavnosti ključnega pomena. Le na ta način
                  bomo preprečili stagnacijo in zaostajanje za vlakom razvoja, ki z ekonomsko
                  socialnimi posledicami, ki jih prinaša, pomeni edino garancijo za preprečevanje
                  kriznih obdobij, kot je to, v katerem se trenutno nahajamo. Konkurenčnost in s tem
                  ekonomska in socialna blaginja so posledice stanja inovativnosti sistema neke
                  družbe, torej tistega sistema, ki generira nova delovna mesta z višjo dodano
                  vrednostjo, ki pomenijo dolgoročno varnost, zaposlitev in ohranjanje standardne
                  kvalitete življenja, ki se nam v naš družbi zdi sprejemljiva. Ta inovacijski
                  sistem, ki temelji ravno na uspešni raziskovalni in razvojni dejavnosti morebiti
                  najbolj predstavlja tisto besedno zvezo, ki se danes tako rada uporablja
                  "nacionalni interes". V Poslanskem klubu LDS menimo, če želimo slediti tako
                  imenovanim družbam konsenza in blaginje, ki predstavljajo vrh konkurenčnosti in
                  ekonomsko socialne blaginje, moramo slediti trendom povezovanja vseh deležnikov na
                  raziskovalno-razvojnim in inovacijskim področju, ki tovrstno blaginjo omogočajo.
                  Obenem menimo, da je predlog zakona pozitiven tudi v tem, ko poseben poudarek
                  namenja promociji raziskovalnega dela, kar dosedanji zakon ni omogočal. Znanje in
                  produkte znanja, ki se odrazijo v raziskovalnih rezultatih oziroma v inovacijah,
                  je nenazadnje treba tudi tržiti. Uspehi slovenskih raziskovalk in raziskovalcev si
                  zaslužijo več pozornosti in promocije in prav je, da zakon to tudi omogoča.</p>
               <p>Glede novih zakonskih rešitev je bila dosežena visoka stopnja konsenza vseh
                  vpletenih akterjev. Ker menimo, da predlog zakona predstavlja smiselno strateško
                  usmeritev za delovanje slovenskega inovacijskega sistema v prihodnje, bomo predlog
                  zakona v Poslanskem klubu LDS podprli. Nenazadnje ta zakon pomeni pomemben korak
                  naprej tudi v širši zasnovi izgradnje celovitega razvojno-raziskovalnega in
                  inovacijskega sistema v Sloveniji, v katerem morajo sodelovati vsi deležniki, tako
                  znanstveniki kot tudi gospodarstvo in država. Zato zakon nadgrajuje obstoječ
                  raziskovalni in razvojni program v program za usmerjanje vlaganj v raziskave in
                  razvoj in uvaja raziskovalnoinovacijsko strategijo v Sloveniji do leta 2020, ki je
                  v pripravi in ki bo slovenskemu znanju in gospodarstvu omogočila kvalitativen
                  konkurenčni preboj v družbo znanja. Pri tem tudi pričakujemo, da bomo vsi tisti,
                  ki bomo tudi odločali o vsebini te strategije, znali uresničiti tudi tisto zavezo,
                  ki govori o dvigu potrebnih sredstev, namenjenih za področje raziskav in razvoja.
                  Hvala lepa.</p>
            </sp>
            <sp xml:id="SDZ5-Redna-24-2011-02-01.sp117">

               <speaker>PODPREDSEDNIK FRNACE CUKJATI:</speaker>

               <p>Hvala.</p>
               <p>Gospod Andrej Magajna bo predstavil stališče Poslanske skupine nepovezanih
                  poslancev.</p>
            </sp>
            <sp xml:id="SDZ5-Redna-24-2011-02-01.sp118">

               <speaker>ANDREJ MAGAJNA:</speaker>

               <p>Spoštovani!</p>
               <p>Sprememba zakona se v bistvu nanaša na 12. člen zakona, ki govori o novi sestavi
                  upravnih odborov javnih raziskovalnih in infrastrukturnih zavodov. Gre za
                  zmanjšanje števila predstavnikov ustanoviteljice, države. Torej omogoča učinkovito
                  delovanje in povečuje samostojnost odločanja, torej na račun vloge predstavnikov
                  in uporabnikov.</p>
               <p>V razpravah se je predvsem polemično govorilo o možnosti dvojnega financiranja,
                  vendar to je bilo tudi že do sedaj možno. Z novim zakonom o raziskovalni in
                  razvojni dejavnosti, ki ga bodo v proceduro vložili po sprejetju raziskovalne in
                  inovacijske strategije Slovenije, pa bo verjetno tudi to vprašanje bolj
                  eksplicitno rešeno. Predlagana novela se namreč obravnava po skrajšanem postopku
                  in ker gre za manj zahtevne spremembe in dopolnitve zakona, bomo to novelo tudi
                  podprli.</p>
            </sp>
            <sp xml:id="SDZ5-Redna-24-2011-02-01.sp119">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Končali smo s predstavitvijo stališč poslanskih skupin.</p>
               <p>Prehajamo na razpravo o členu in vloženem amandmaju, ki jo bomo opravili na
                  podlagi pregleda vloženih amandmajev z dne 31. 1. 2011. V razpravo torej dajem 9.
                  člen ter amandma Poslanske skupine SDS k temu členu. Želi kdo razpravljati?
                  Ja.</p>
               <p>Gospod Grims, izvolite imate besedo.</p>
            </sp>
            <sp xml:id="SDZ5-Redna-24-2011-02-01.sp120">

               <speaker>MAG. BRANKO GRIMS:</speaker>

               <p>Moram reči, da jaz nisem presenečen, sem pa vendarle nekoliko razočaran, ker nihče
                  ne želi prisluhnit predlogu, da bi se ravnalo tako, kot sledi iz besed, ki so
                  spremljale vse vaše politične odločitve ob ustanavljanju posameznih agencij. Zdaj
                  greste v povsem nasprotni smeri in sami sebe postavljate na laž s to dvotirnostjo
                  financiranja, ki zagotovo ne bo prav v ničemer pripomogla k večji
                  transparentnosti, najbrž pa tudi ne k bolj racionalni porabi sredstev
                  davkoplačevalcev, kajti za njih v resnici gre.</p>
               <p>Nekateri ste to svojo očitno politično odločitev, da vztrajate pri tej
                  dvotirnosti, namenjeni ultra financiranju bogvedi koga, vztrajali do konca in pri
                  tem ste kritizirali prejšnjo vlado. Veste, po dveh letih gospodarskega razpadanja
                  in nazadovanja Slovenije, ki smo ji bili priče, vedno znova poslušati tovrstne
                  kritike, ni ravno prepričljivo in v vaše dobro najbrž ni to preveč pametno
                  početi.</p>
               <p>Ampak dovolite, da vam prisluhnem in da vas opozorim, kaj pa z vidika sedanje
                  vlade pomeni ta vaš predlog oziroma rešitev, ki je ponujena v zakonu in jo
                  zagovarjate. Mimogrede, tudi minister sam je napovedal, da naj bi bila ta rešitev
                  kratkotrajnega značaja, ker naj bi z naslednjim zakonom pa to itak drugače
                  uredili. Gre torej za nek vmesni čas, ki je očitno nepotreben, ampak – v redu. Ko
                  govorimo, o tem, kaj to pomeni za vašo vlado – najbrž se boste vsi strinjali, da
                  to pomeni neko dodatno obremenitev za Vlado oziroma neposredno ministrstvo, ker se
                  ji zdaj z zakonom nalaga obveznost, da porazdeli neposredno ta sredstva. Zdaj bi
                  vas pa spomnil, da smo bili samo pred nekaj dnevi priče srečanju koalicije na
                  vrhu, po katerem je vodja največje poslanske skupine, SD, gospod Kumer stopil pred
                  kamere in odločno zatrdil, da jutri pa začnejo delati. Vsa Slovenija je potem z
                  upanjem pričakovala tisti naslednji dan. Pomislite, koliko energije se je nabralo
                  v teh dveh letih, ko se očitno ni delalo, da bi se potem tisti naslednji dan
                  začelo delati. Ampak nihče ni opazil nobene razlike. Gospodarstvo še vedno
                  nazaduje, nezaposlenost se veča. Nihče zdaj ne ve, kateri jutri je imel pravzaprav
                  vodja Poslanske skupine SD v mislih. Še več. Vse več elementov je za trditev, da
                  je pravzaprav Vlada uvedla rožnato vinjeto samo zato, ker je to edini način, da je
                  uresničila svojo predvolilno obljubo, da je prihodnost lahko tudi rožnata. Dokler
                  ni jasno, kajti zdaj ljudje pravzaprav ne vedo, ali Vlada dela ali ne dela, ali
                  gre samo na tisto logiko, da s tal itak ni možno več nikamor pasti, in spi kot
                  zimski medved, dajati Vladi neka dodatna pooblastila, neke dodatne naloge
                  neposredno s strani zakonodajalca, upam, da se boste vsaj o tem strinjali, pa
                  zagotovo ni odgovorno. Zaradi tega predlagamo, da se ta člen v celoti črta.</p>
            </sp>
            <sp xml:id="SDZ5-Redna-24-2011-02-01.sp121">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod minister, izvolite, imate besedo.</p>
            </sp>
            <sp xml:id="SDZ5-Redna-24-2011-02-01.sp122">

               <speaker>GREGOR GOLOBIČ:</speaker>

               <p>Hvala lepa.</p>
               <p>Jaz sem poskušal v prvem delu uvodne predstavitve opozorit na ključne vidike tudi
                  te razprave, ki se je odvijala na matičnem delovnem telesu in se tu danes
                  ponavlja. Dovolite pa, da se najprej zahvalim vsem, ki so najavili podporo tej
                  noveli zakona. Želel bi zavrnit nekaj očitkov oziroma trditev, ki so bile tu
                  izrečene. Namreč na področju raziskovalne dejavnosti nismo ustanovili nobene nove
                  agencije v tem mandatu. Tako ARSO kot TIA sta stari agenciji in edina agencija, ki
                  je bila v okviru tega ministrstva ustanovljena, Nacionalna agencija za kakovost v
                  visokem šolstvu, je predstavljala v stroškovnem smislu, o katerem ste govorili,
                  transformacijo prejšnjega neevropsko konstituiranega in politično definiranega
                  Sveta za visoko šolstvo z vsemi posledicami, ki jih danes v visokem šolstvu, z
                  mnogimi posledicami, ne vsemi, ki jih danes tam občutimo. Skratka, ne gre za
                  to.</p>
               <p>V tem členu urejamo neko področje, ki sicer ni brez pravne podlage, podlaga seveda
                  je vsaj v kratkem sprejet proračun, ampak želimo korektno definirati, jasno,
                  transparentno tisto dvotirnost, ne dvojno financiranje. Dvojno financiranje – prej
                  je bil uporabljen ta izraz – je nekaj drugega, nekaj, kar je pač z zakonom
                  prepovedano, da financira se isti projekt in ista vsebina iz dveh virov.
                  Dvotirnost financiranja, o kateri je bilo govora, ni nekaj, kar bi nastalo v tem
                  mandatu, je nekaj, kar se je zgodilo ob ustanovitvi teh agencij, to je bilo pa
                  leta 2004 oziroma 2005, ko sta ti dve agenciji operativno začeli z delom. Takrat
                  so določene naloge, ne brez razloga, da ne bo nesporazuma, ne s političnimi
                  motivi, ampak iz naravnih razlogih, o katerih sem že govoril in o katerih bom tudi
                  v nadaljevanju, ostale na takratnem ministrstvu, ki ga je vodil dr. Jure Zupan.
                  Namreč, omenil sem, da gre za in ta člen govori o komplementarnih ukrepih,
                  instrumentov, ki jih izvaja ministrstvo ob tistih ključnih, osnovnih, temeljih, v
                  naj intenzivnejši meri financirani, ki jih izvajata obe agenciji. Gre za
                  instrumente, ki nimajo značaja periodičnosti, kot na primer programski ali
                  projektni razpisi ARSA, in niso utečeni. Gre za nove ukrepe, med drugim tudi
                  nekatere protikrizne ukrepe, ki jih je Vlada v tem mandatu sprejela. Žal v
                  preteklosti niso bili sprejeti in zato tudi je prišlo do takega razpadanja
                  gospodarstev, o katerem govorimo, do takih problemov, do takšnega trdnega padca.
                  To ni bila krivda samo prejšnje vlade, res pa, da je prejšnja vlada v
                  konjunkturnem času razpolagala z vzvodi, da bi lahko naredila bistveno več, kot
                  je, tako pa se je zadovoljila z reprodukcijo slabega stanja, ki ga je na tem
                  področju podedovala. Mi smo to situacijo bistveno spremenili. Tukaj je prišlo do
                  enega največjega povečanja deležev, ki jih za raziskave in razvoj namenja
                  katerakoli država v EU v tem kriznem obdobju, in smo vzpostavili neki trend, za
                  katerega računamo, da bomo dali skozi raziskovalno in inovacijsko strategijo tudi
                  sistemsko okolje, infrastrukturo v normativnem in v drugih smislih, ki bo
                  omogočala, da to ne bo samo muha enodnevnica, ne glede na to, kako se bodo pač
                  politične razmere v prihodnosti odvijale, če bomo želeli kot država biti uspešni v
                  prihodnje, brez tega ne bo šlo. Skratka, tukaj gre samo za komplementarne ukrepe
                  ob tistih periodičnih, utečenih, ki se izvajajo preko agencije. Tudi ti
                  instrumenti niso poljubni, jaz sem prej naštel, za katere tri sklope gre. Prvič
                  gre za razpise za sredstva iz strukturnih skladov. Dva taka razpisa smo izvedli v
                  tem mandatu, velika, treba je priznati, z njima smo počrpali praktično vsa
                  strukturna sredstva, ki so bila na voljo do konca te finančne perspektive. Še
                  dodatna sredstva smo uspeli v okviru protikriznih prizadevanj Vlade pridobiti od
                  nekaterih drugih resorjev. Gre za razpis za centre odličnosti in gre za razpis za
                  kompetenčne centre, ki se je zaključil konec lanskega leta. Vi imate priložnost ob
                  vsaki redni seji, danes zjutraj je bilo tudi v okviru projekta Znanje žanje, tu
                  mislim, da ni nikogar od poslancev, ki so bili udeleženi zjutraj na tej
                  predstavitvi, mislim, da je bil predstavljen že peti center odličnosti po vrsti in
                  je zelo nadzorno pokazal, kaj pomeni protikrizno delovanje na tem področju, kjer
                  seveda ni hitrih reči, ker patenta ni mogoče kupiti, inovacije ni mogoče pričarati
                  iz praznine, kaj pomenijo ta prizadevanja na tem področju in kako uspešni so ti
                  konzorciji, ki so nastali, na primer, skozi razpise za centre odličnosti. Danes
                  zjutraj je bilo predstavljeno, da ima ta center odličnosti, ki temelji na
                  tehnologiji magnetne resonance, za seboj že v kratkem obdobju, manj kot leto dni,
                  več inovacij in tudi več patentnih prijav. In seveda, gre za sodelovanje
                  industrije in institucij znanja.</p>
               <p>Res je, ta razpis bi lahko bil izveden tudi preko Agencije. Jaz bi si to,
                  verjemite, najbolj želel, bi mi bilo prihranjeno, bom rekel, kar precej kritičnih
                  besed, ki sem jih bil deležen, in ljudje na ministrstvu, na primer na matičnem
                  delovnem telesu, kjer je bilo govora o tem razpisu, za kompetenčne centre se to še
                  ni zgodilo, ni rečeno, da se ne bo, vendar, če smo želeli intervenirati v realnem
                  času, in to je pogosta kritika, ki je je Vlada deležna, da zamuja, potem bi bilo
                  od agencije, ki do tistega dne ni še enega evra evropskih sredstev angažirala,
                  nemogoče pričakovati, "vi dajte, te instrumente spravite v življenje", ker še
                  danes ta razpis ne bi bil izveden. Zakaj? Zato, ker se je v preteklih letih ta
                  agencija izogibala temu, da bi ta strukturna sredstva angažirala v ta namen, in je
                  bilo nemogoče v času, ko je bilo treba intervenirati, narediti vse, da se
                  gospodarstvo in raziskovalna sfera povežeta skozi te projekte, Nujno je bilo, da
                  to izvedemo na ministrstvu. Ne, ker bi si to želeli, ampak ker je bil to edini
                  način, kako v realnem času to doseči. Na podlagi tega, da je ministrstvo že prej,
                  že v prejšnjem mandatu, izvajalo nekatere instrumente z evropskimi sredstvi, je
                  pridobilo tista znanja in imelo angažirane tudi ljudi iz naslova tehnične pomoči
                  in vsega tistega, kar je omogočilo, da so ti razpisi doživeli svoj epilog.
                  Mimogrede, prva evalvacija centra odličnosti se bo zgodila v letošnji polovici
                  leta in bo javnost z rezultati tudi seznanjena. Vendar, da ne bo nesporazuma,
                  evalvacijski postopek je bil tudi v tem primeru po najstrožjih kriterijih, najmanj
                  enakih, če ne ostrejših, kot jih izvajajo omenjene agencije z mednarodnimi
                  eksperti in tako naprej.</p>
               <p>Drugi sklop, torej poleg razpisov iz naslova strukturnih skladov, ki so zajeti v
                  tem komplementarnem, kjer ta člen to omogoča, se nanaša na razpise za mednarodne
                  projekte. To so projekti, tisti, ki poznate ali dlje spremljate področje z imenom
                  ERA-NET ali EUREKA, gre za mednarodne razpise, ki se od nacionalnih instrumentov
                  razlikujejo po tem, da poleg financiranja nekega kolaborativnega, torej
                  sodelujočega raziskovalnega dela raziskovalcev iz različnih držav, ti razpisi
                  prispevajo oziroma ustvarjajo tudi neke nadnacionalne, mednarodne poti, vzvode
                  sodelovanja med institucijami in na ta način se gradi tisto, čemur se reče skupni
                  evropski raziskovalni prostor ali ERA - European Research Area. In to so ti
                  razpisi, kjer so partnerji v mnogih državah tudi ministrstva, ker ne gre samo za
                  neposredno financiranje raziskovalnega dela, ampak tudi za generiranje platform,
                  ki omogočajo to skupno raziskovalno delo. Našli boste različne modele po Evropi.
                  Ponekod so partnerji in izvajalci teh instrumentov resorna ministrstva, na primer
                  ministrstvo za kmetijstvo ali ministrstvo za zdravje. Največkrat, kadar gre ta
                  horizontalne naloge, pa gre za tista ministrstva, ki so pristojna za raziskovalno
                  dejavnost oziroma znanost, tako da so te razlike zelo pestre. Je pa iz tega
                  naslova logično, da imajo pri tem ministrstva določeno vlogo. A tudi tu je
                  evalvacija, izbor po definiciji, ker gre za mednarodne projekte, na presoji
                  ekspertov na nadnacionalni ravni in ministrstvo na to nima nobenega posebnega
                  vpliva.</p>
               <p>Mimogrede, o tej noveli zakona je bila skoraj leto dni dolga javna razprava z
                  vsemi deležniki. Ni bilo ene pripombe iz raziskovalne sfere, ki bi oporekala temu,
                  da ti komplementarni instrumenti ostanejo v tem drugem tiru, ki se izvaja preko
                  ministrstva. Zato verjamem, če bi tukaj imeli dvom v to, da gre tu za kaj drugega
                  kot samo za to, da ukrepi, ki so druge narave, torej, ki niso utečeni, niso
                  periodični, ampak se z njimi intervenira v neko situacijo, ali je to krizna ali je
                  to kaj drugega, in da se inicira nek proces, neka sprememba, da to ostane na
                  ministrstvu, ki je v tem smislu prožnejše, da pa se v nadaljevanju, če se ti
                  instrumenti razvijejo v dimenzije, ki omogočajo njihovo periodičnost in redno
                  zagotovljeno stabilno komuniciranje, da se to prenese na agencijo.</p>
               <p>Tretji sklop, ki je najbolj tipičen v tem primeru, je sklop razpisov za promocijo
                  znanosti. Po definiciji to ni raziskovalno delo, to ne financira raziskovalnega
                  dela. Tudi tu s tem členom dajemo možnost za tovrstno financiranje oziroma dajemo
                  nedvoumno v zakon podlago za to, kar se je izvajalo. Ta instrument je bil še pred
                  ustanovitvijo agencije, se je izvajal največkrat v kabinetih resornega
                  ministrstva. Ko je bil ustanovljen ARSO je to področje minister Zupan zadržal v
                  pristojnosti svojega kabineta, prišlo je do je hudih sporov, pritožb,
                  nepravilnosti, ki so posledično vodile tudi v njegov umik. Je pa bila potem ta
                  pristojnost prenesena na sektor za znanost, kjer je tudi sedaj. Mi želimo v
                  nadaljevanju, to je bila ena od tistih stvari, o katerih sem govoril na matičnem
                  delovnem telesu, to prenesti v nadaljevanju na agencijo, ki pa za to terja
                  okrepitev svojega kadrovskega potenciala, češ, da so že sedaj preobremenjeni. Tu
                  mimogrede omenjam samo enega od problemov, s katerim se slovenska
                  znanstvenoraziskovalna politika sooča, ta je, da ob tem, ko angažiramo več
                  sredstev kot v preteklosti, da ob tem, ko želimo ta delež še povečevati in bomo
                  morali to storiti, če bomo želeli biti ambiciozni ali se približati uresničitvi
                  naših ambicij in se utemeljeno primerjati z državami, ki v Evropi to znajo početi,
                  pa ne mislim tu večnih skandinavskih primerov, ampak imamo tu opravka z zelo
                  uspešno državo, sosednjo Avstrijo, bomo morali ta sredstva še povečevati, nova
                  strategija to prinaša. Tisto, kar bo postal problem v nadaljevanju, je, da je na
                  ministrstvu in na agencijah angažiranih bistveno premalo ljudi, da bi te
                  instrumente lahko korektno, temeljito, dovolj skrbno izvajali z rastjo obsega. To
                  bo ena od ozkih grl v nadaljevanju, na katere opozarja tudi znanstvena skupnost v
                  različnih pismih. Pričakujem, da bo razprava o strategiji tudi to prinesla na
                  plano.</p>
               <p>Skratka, ta komplementarna možnost izvajanja ukrepov neposredno s strani
                  ministrstva je pomembna za te primere, ko gre za neko inicialno fazo izvajanja
                  nekih instrumentov. To v ničemer ne spremeni dejstva, da so ključni izvajalci vseh
                  drugih instrumentov, torej tistih, ki so redni, ki zagotavljajo stabilnost in
                  delovanje raziskovalnega sistema, na agencijah. Toliko na kratko v pojasnilo k tej
                  temi. Jaz lahko razumem, če je dobronamerna skrb predlagateljev amandmajev, da
                  želijo imeti zagotovila, da ta drugi tir ne bo zajedal ne v obseg sredstev, ki se
                  angažira preko agencij, ne v transparentnost, ki jo želimo zagotoviti. Tisto, kar
                  smo počeli doslej v tem kontekstu, kaže, da smo izboljšali to zadevno prakso iz
                  situacije, ki smo jo podedovali. To skrb razumem kot napoved budnega spremljanja,
                  kaj se bo na tem področju, na tem tiru, če lahko tako rečem, dogajalo v prihodnje
                  in s tem nimam nobenih težav. Mislim, da je prav, da je parlament, posebej matično
                  delovno telo, glede tega skrben, da izvaja ta nadzor in da s skupnimi močmi
                  prispevamo k temu, da so instrumenti čim bolj učinkoviti, targetirani in da
                  krepijo raziskovalno kapaciteto slovenske znanosti in celotnega okolja. Hvala
                  lepa.</p>
            </sp>
            <sp xml:id="SDZ5-Redna-24-2011-02-01.sp123">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Za besedo se je prijavil gospod Grims.</p>
               <p>Izvolite.</p>
            </sp>
            <sp xml:id="SDZ5-Redna-24-2011-02-01.sp124">

               <speaker>MAG. BRANKO GRIMS:</speaker>

               <p>Hvala za ponudbo, gospod minister. Kar se nadzora tiče, verjemite, da vas bomo z
                  veseljem držali za besedo in da bomo opravičili vsa vaša pričakovanja o ostrini
                  tega nadzora.</p>
               <p>Najprej pa dovolite, da ga izvršim v obliki opomb, da nekatere stvari, ki ste jih
                  navedli, pa deloma oziroma ena celo v celoti ne držijo. Namreč, dejali ste,
                  citiram, "da nova agencija pomeni neposredno nadaljevanje dotedanjega sveta".
                  Prej, ko sem govoril, sem povedal, da ste ustanavljali različna telesa, delno za
                  delitev sredstev na različnih področjih, to sem posebej poudaril, drugje za
                  evalvacijo. V danem primeru je šlo za evalvacijo. Vendar ta nova agencija niti
                  slučajno ni neposredno nadaljevanje dotedanjega sveta, kajti spomnil bi vas, če ne
                  verjamete, poglejte v zakon, ki ste ga sami predlagali, da ste v zakonu dotedanji
                  svet pustili, le odvzeli ste mu vse pristojnosti in ga pustili stagnirati brez
                  kakršnekoli pomembnejše vloge. Agencijo pa ste ustanovili na novo in na njej potem
                  združili različne pristojnosti. Tako da v tem delu ta vaša trditev nikakor ne
                  drži.</p>
               <p>Moram pa opozoriti, da, če smo že pri tej agenciji, mnoga opozorila, ki prihajajo
                  iz univerzitetne sfere govorijo o tem, da je dotedanji svet vsaj deloval, ko gre
                  za evalvacijo, med tem ko nova agencija pri tem zaenkrat ni ravno uspešna. To pa
                  je lahko problem, ko gre za delovanje teh institucij in za njihove programe.</p>
               <p>Čisto za konec pa, ko ste dejali tako odločno, da Vlada dela, jaz bi vas spomnil
                  tudi glede na to, da je eden od kolegov v uvodnih besedah rekel, da je to
                  potrebno, da rabimo čim več teh razvojnih vprašanj, da na to sejo nismo dobili
                  niti enega samega zakonskega predloga, ki bi bil po nujnem postopku in bi urejal
                  področje slovenskega gospodarstva ali razvoja, ali česarkoli podobnega, ampak smo
                  dobili po nujnem postopku samo zakon, s katerim se na popolnoma neevropski način
                  ruši pravna država in se hoče za nazaj legalizirati protizakonito ravnanje nekega
                  javnega uslužbenca pri zapiranju arhivov, zato ker se pač želi v nasprotju z
                  deklaracijo Evropskega parlamenta in Sveta Evrope skrivati pred Slovenijo svojo
                  lastno preteklost. Tega zakona nismo mi predlagali, se s takim ravnanjem ne
                  strinjamo in tega ne podpiramo. Obžalujemo, da ni res Vlada končno začela delati
                  in da bi raje predlagala na to sejo čim več dobrih predlogov, ki bi šli v smeri
                  gospodarskega razvoja in tudi čim večjega in čim hitrejšega razvoja vseh družbenih
                  področij, vključno z znanostjo, o kateri danes govorimo. To pa pogrešamo. In
                  verjemite, tega ne pogrešamo samo mi v tej dvorani, to pogreša celotna
                  Slovenija.</p>
            </sp>
            <sp xml:id="SDZ5-Redna-24-2011-02-01.sp125">

               <speaker>PODPREDSEDNIK MIRAN POTRČ:</speaker>

               <p>Gospod minister Golobič imate besedo.</p>
            </sp>
            <sp xml:id="SDZ5-Redna-24-2011-02-01.sp126">

               <speaker>GREGOR GOLOBIČ:</speaker>

               <p>Hvala lepa.</p>
               <p>Jaz ne bi želel na druge teme zahajati, naj bodo arhivirane za priložnosti, ki se
                  bodo dogajale v prihodnjih dneh tu v tej dvorani in tudi na drugih mestih. Tudi ne
                  bi želel govoriti v imenu celotne vlade in tega, kaj počno druga ministrstva.
                  Mislim, da so bili ti hitri nujni ukrepi v mnogočem izvedeni. Nekateri bi bili
                  lahko hitrejši, kot so bili, v tem se lahko strinjamo. Vendar pa tisto, kar je
                  poglavitno, po mojem prepričanju, je, če smem tudi to dodati, se ne nanaša na
                  nujnost nekega ukrepa, ampak na nujnost ukrepanja na področjih, na nujnost
                  postopka, ampak na nujnost ukrepanja na področjih, na katerih slovenska politika
                  doslej ni dovolj jasno, nedvoumno ukrepala. To pa zadira v zatečena stanja, v
                  samoumevnosti, ki so zelo zakoreninjene in kjer žal politika prepogosto najde
                  priložnosti za svoje računice, ne pa za to, da bi se ti problemi dejansko rešili.
                  In imamo v tem kontekstu situacijo z neko blokiranostjo, ki je v temelju razvojna
                  blokiranost. Ampak to je druga tema. Če dovolite, jaz bi, kar zadeva naše
                  ministrstvo. Sem že povedal, kako smo intervenirali v tem času, tudi z zelo
                  hitrimi ukrepi. Dam lahko samo en primer. Za podporo razvojnoraziskovalnim
                  aktivnostim mikro, malih in srednjih podjetij, ki so ključna, in ki so v tej krizi
                  najbolj utrpela, smo v prvem letu krize namenili 22,5 milijona evrov, več kot 200
                  takšnim podjetjem in njihovim projektom smo pomagali. 600 je bilo prijavljenih.
                  Vsa ta sredstva so bila nacionalna sredstva, ne evropska, zaradi tega, da je bil
                  postopek enostavnejši, da so ta podjetja lahko konkurirala. V letu 2008, v času
                  znamenitega proračunskega presežka, so bila deležna enega samega milijona evra
                  pomoči. In ko je takratna resorna ministrica oziroma njen direktorat prosil
                  ministra za finance, naj vendarle dodeli nekaj dodatnih sredstev, da bi lahko
                  podprli ta prevzem, je bil odgovor ne, proračunski presežek je prioriteta Vlade.
                  Proračun ne služi ustvarjanju presežkov. Ko ima presežek, je to denar, ki je bil
                  najslabše naložen. Na tem področju je bilo moč narediti več, kot se je naredilo in
                  poskušamo po najboljših močeh premakniti stvari, ki pa seveda ne dajejo rezultatov
                  preko noči, so zato tudi politično nehvaležna, ampak tega resorja pri delu to ne
                  ovira.</p>
               <p>Samo še kar se tiče NAKVIS-a. Jaz nisem rekel, da gre za pravno nasledstvo.
                  Poskušali ste me citirati, jaz sem pa zelo natančno povedal, da je v
                  organizacijskem smislu, v smislu sekretariata, službe, aparata, ki predstavlja nek
                  strošek pogona, NAKVIS v celoti prevzel celoten aparat in pogon prejšnjega sveta
                  za visoko šolstvo. Ni res, da smo prejšnji svet za visoko šolstvo samo
                  razbremenili pristojnost in vsega drugega ne. Mi smo z novim zakonom na novo
                  definirali ustanovo z imenom Svet za visoko šolstvo, kot posvetovalni organ Vlade,
                  ki ima pomembne pristojnosti in naloge, vključuje vse partnerje in je zelo veliko
                  delo opravil, vodi ga mag. Franci Pivec, vključuje, bom rekel, vse deležnike,
                  Slovensko akademijo, univerze, samostojne visokošolske zavode in študente,
                  sindikate. Opravil je pomembno delo pri vodenju, pri pripravi izhodišč in kasneje
                  vodenju široke javne razprave v lanskem letu o novem nacionalnem programu razvoja
                  visokega šolstva. To je ustanova, ki ima enako ime, kot jo je imel prejšnji svet
                  za visoko šolstvo, a je ustanova, ki je bila ustanovljena samostojno, torej brez
                  navezave na prejšnjo ustanovo, s funkcijami, ki so v tem smislu nedvoumne, medtem
                  ko NAKVIS je prevzel akreditacijske in evalvacijske pristojnosti, ki jih je imel
                  prej imenovani Svet za visoko šolstvo, in seveda vodi te postopke na način, ki je
                  primerljiv z evropskimi smernicami in standardi. Pri tem so težave, o tem sem
                  obveščen. Veste pa, kot poznavalec zakona, da je ta ustanova za razliko od
                  prejšnjega sveta, nov NAKVIS, agencija za kakovost v visokem šolstvu postavljena
                  kot neposredni, nevladni proračunski uporabnik, da ni v nikakršni relaciji do
                  ministrstva, da ima v odnosu do države enak status, kot na primer Državni zbor ali
                  Slovenska akademija znanosti in umetnosti, da upravlja tako rekoč z njim oziroma
                  sprejema vse ključne odločitve svet agencije, v katerega je Vlada izmed
                  strokovnjakov, enega, ki dela na področju kakovosti v visokem šolstvu doma, in
                  enega, ki je v tujini, imenovala zgolj dva člana, ostalih devet pa neposredno mimo
                  Vlade, mimo parlamenta, kakršnihkoli političnih odločevalcev, drugi deležniki
                  visokošolskega prostora. Oni imajo škarje in platno v rokah, tudi izjemno veliko
                  odgovornost, da dediščino, ki so jo prevzeli, in na drugi strani ambicije
                  visokošolskih ustanov, da z novimi programi, z novimi vsebinami poveča
                  atraktivnost in kakovost visokošolskega prostora, da to uskladijo. Pri tem imajo,
                  se strinjam, v tem uvodnem delu, nemalo težav. Oblikovali so merila, ki so osnova
                  temu, in verjamem, da bodo te začetne težave, ki so nastopile in na katere
                  opozarjajo visokošolske ustanove, čim prej odpravljene, ampak verjamem, da bo o
                  tem in drugih vidikih zagotavljanja kakovosti v visokem šolstvu obširna debata
                  tako na matičnem delovnem telesu kot v Državnem zboru ob obravnavi nacionalnega
                  programa razvoja visokega šolstva 2011–2020. Hvala lepa. </p>
            </sp>
            <sp xml:id="SDZ5-Redna-24-2011-02-01.sp127">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod Grims, izvolite.</p>
            </sp>
            <sp xml:id="SDZ5-Redna-24-2011-02-01.sp128">

               <speaker>MAG. BRANKO GRIMS:</speaker>

               <p>Tokrat bom krajši. Lahko kot vrhunski retorik, spoštovani gospod minister obrača
                  besede, vendar vse to, kar sem prej povedal, drži. Lahko tudi preverite svoje
                  lastne besede v uvodu. Dejstvo je pač, da se je stvari spremenilo tako, da je bila
                  agencija ustanovljena na novo, da se je res preneslo nanje nekatere dotedanje
                  službe, se je pa to še dodatno nadgradilo in da se je tja preneslo potem praktično
                  vso moč, medtem ko je svet ostal, kot sem že povedal prej, nekje kot neko
                  posvetovalno telo v zraku, praktičnih brez pravih kompetenc in pristojnosti. Za
                  drugo, kar ste poudarili, da je več denarja za nekatere dele, ki jih pokriva vaše
                  ministrstvo, tudi za znanost. S tem se strinjam. To je tudi ena od redkih stvari,
                  ki jih pozdravljam in to tudi storim lahko kot predsednik pristojnega odbora. V
                  tem vidim predvsem potrditev dejstva, da ste v Vladi izjemno vplivni in ker vas
                  pač naslavljam kot takšnega človeka, vas opozarjam na nekaj, kar je tako srhljivo,
                  da že cel dan razmišljam o tem. Danes zjutraj je na debati, ko smo govorili o
                  zapiranju arhivov in novem zakonu, ki ga je Vlada predlagala, predstavnik
                  Slovenske obveščevalne službe, sedanje službe, izjavil, da so oni direktni
                  nasledniki prejšnje tajne službe. Veste pa, da je bila po sodbi Vrhovnega sodišča
                  Udba razglašena za zločinsko organizacijo. Jaz upam, iskreno upam, da je tudi tam
                  šlo samo za lapsus, ampak dajte se tudi o tem na Vladi zelo resno pogovoriti, lepo
                  prosim.</p>
            </sp>
            <sp xml:id="SDZ5-Redna-24-2011-02-01.sp129">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospod Grill.</p>
            </sp>
            <sp xml:id="SDZ5-Redna-24-2011-02-01.sp130">

               <speaker>IVAN GRILL:</speaker>

               <p>Hvala lepa.</p>
               <p>Jaz sem se moral odzvati na navedbe gospoda ministra, ki v marsičem v bistvu ne
                  odražajo realnega stanja in so, lahko rečem, celo zavajajoče. Najprej, glejte,
                  svet, ki ste ga ukinili, oziroma niste ga ukinili, ampak ste ga obglavili, da nima
                  pristojnosti, v bistvu je zdaj ostala samo še neka lupina, ki tiste funkcije, ki
                  jo je prej imela, ne opravlja več, čeprav se je že takrat izkazalo, da so se
                  rezultati odražali v vedno boljših, tudi dokazljivih njihovih postopkih ali pa
                  tudi končnih rezultatih.</p>
               <p>Zdaj pa, glejte, gospod minister, pravite, koliko je bilo v tem času zdaj več
                  vloženega v znanost in razvoj. Še vedno je moč poslušati, predvsem iz vaših ust,
                  da ste podedovali izredno slabo stanje, da vam je prejšnja vlada pustila marsikje
                  takšno stanje, ki ste ga morali sanirati. Ampak, glejte, to bi mogoče človek
                  verjel leta 2008, novembra ali decembra, ko ste prevzeli oblast, da imate mogoče
                  celo prav, da to verjetno marsikomu lahko da misliti, ali imajo prav. Ampak,
                  danes, dve leti, skoraj že dve leti in pol po tistem, pa je neokusno in
                  neprepričljivo, da se še vedno izgovarjate, da vam je prejšnja vlada pustila slabo
                  situacijo, slabo stanje in da v danih razmerah ne morete narediti več, kot ste.
                  Zdaj vas pa jaz sprašujem. Dobri dve leti poslušamo, da predvsem vaše ministrstvo
                  vlaga bistveno več v znanost in razvoj. Kje se to pozna? Kje so konkretni
                  rezultati, da bomo lahko rekli, "poglejte, vsa sredstva, ki so bila namenjena v
                  znanost in razvoj, imajo neke rezultate, neke učinke". Strinjam se, jaz in
                  verjetno vseh 90 poslancev, da sta znanost in razvoj nekaj, na kar moramo staviti,
                  in da sta neka garancija, da se bo Slovenija lahko hitreje razvijala in se
                  približala tistemu najrazvitejšemu delu sveta. Vendar samo povečevanje sredstev ni
                  dovolj. In ravno tukaj obstaja en utemeljen sum ali dvom, tudi ta zakon je del
                  tega, da se ta sredstva namenja neracionalno, nenamensko ali pa samo določenim
                  privilegiranim posameznikom in seveda tudi skupinam. To je tista bojazen. Kajti
                  poglejte en preprost primer. Če mi povečamo sredstva za znanost in razvoj, to še
                  ne pomeni, da so ta sredstva racionalno uporabljena. Kajti če ni dovolj resursov,
                  dovolj programov, nekih vnaprej dobro zastavljenih, začrtanih, ki bodo dali neke
                  rezultate, so sama sredstva premalo. Posledica je, da vsak izmed tistih, ki lahko
                  računa na ta sredstva, išče načine, kako zaobiti vso zakonodajo, vse predpise, vse
                  razpise, da se do teh sredstev dokoplje. Verjamem pa, da so tukaj možnosti tudi za
                  prijateljske, osebne, politične ali takšne povezave, da se do sredstev pride brez
                  konkretnih učinkov. In ko ste ravno omenili, da je bilo ne vem koliko sredstev
                  namenjeno predvsem za mikro in mala podjetja, vas po drugi strani sprašujem, ali
                  vam je znan podatek, koliko je bilo v lanskem letu zaprtih malih podjetij oziroma
                  jih je šlo v stečaj? Mislim, da okrog 12 tisoč, če se prav spomnim. In to odraža
                  neko povsem zrcalno sliko temu, o čemer vi govorite. To pomeni, da ravno mala in
                  srednja podjetja, ki so verjetno najbolj perspektivna panoga, ki nam lahko
                  pomagajo iz te krize, ne morejo zaživeti, ne morejo ustvarjati tistega, kar tudi
                  sama želijo. In ne govorim samo zaradi teh sredstev, vi kot član Vlade, ki je na
                  celem področju zagotovo neučinkovita, ste soodgovorni, da niste ustvarili tistih
                  pogojev, da bi se mala in srednja podjetja lahko bolje odzivala na tem spremembe,
                  ki jih pač sama kriza prinaša tudi v slovenski prostor. Če ste bili deležni,
                  verjamem, da ste bili, vseh tistih pobud, želja, zahtev Obrtne zbornice, ki
                  zastopa ta mala podjetja, lahko vidite, da so želeli, ne finančna sredstva, ne
                  pomoč, želeli so samo, da se jim omogoči normalno poslovanje, pa niso bili niti
                  uslišani niti ni bilo možno ta njihova stališča predstaviti, še manj pa, da bi se
                  neka konkretna zadeva skušala skozi spremembo zakonodaje, ki niti ni tako obsežna
                  in bi bila seveda tudi upravičena, da se sprejema po nujnem postopku, pa tega žal
                  ni bilo. Tako da, poglejte, zdaj vse te navedbe, ki jih poslušamo, kot sem rekel,
                  dobri dve leti pa verjetno še naslednje leto lahko to računamo, da bo, poglejte,
                  to niso prepričljiva dejstva. Samo povečevanje sredstev, ki so verjetno lahko
                  trošena mnogokrat tudi neracionalno, ni dovolj. In takšen zakon kot je, tudi če bi
                  bil naš amandma sprejet, ne bodo dali tistih učinkov, ki so pričakovani. Zdaj
                  glede na to, da bo naš amandma pa seveda zavrnjen, bo pa ta zakon še toliko manj
                  učinkovit in jaz močno močno dvomim, da bomo dosegli ali pa, da se bo dosegel
                  tisti zaželen učinek. Hvala lepa.</p>
            </sp>
            <sp xml:id="SDZ5-Redna-24-2011-02-01.sp131">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod minister Golobič.</p>
            </sp>
            <sp xml:id="SDZ5-Redna-24-2011-02-01.sp132">

               <speaker>GREGOR GOLOBIČ:</speaker>

               <p>Hvala lepa.</p>
               <p>Jaz se že veselim razprave o obeh nacionalnih programih. Vidim, da bo zelo
                  izčrpna, temeljita in prav je tako. Danes se dotikamo mnogih področij, ki nimajo
                  neposredne zveze s tem zakonom, ampak nič hudega, ker bo vse skupaj rezultiralo v
                  zelo pomembno debato ob nacionalnem programu razvoja visokega šolstva in ob novi
                  raziskovalni inovacijski strategiji.</p>
               <p>Glede NAKVIS in prejšnjega sveta za visoko šolstvo. Poglejte, Svet za visoko
                  šolstvo, kakršen je danes, po noveli zakona opravlja zelo pomembno delo. Ne moreta
                  pa dve ustanovi opravljati istega dela. Ta svet ne sme imeti nobenih kompetenc v
                  zvezi z akreditacijo ali evalvacijo visokošolskih ustanov ali programov. Ne sme.
                  Ena sama ustanova v državi sme imeti take kompetence in to je novo ustanovljeni
                  NAKVIS. To mora početi na evropsko primerljiv način. Prejšnji svet za visoko
                  šolstvo tega ni počel na tak način, njegova učinkovitost se je morda merila po
                  kvantitativnih kazalcih množice programov in ustanov, ki jih je akreditiral, na
                  tekočem traku ne samo po svoji krivdi, tudi zaradi, bom rekel, kampanjskega
                  pristopa visokošolskih ustanov pri uvajanju novih bolonjskih programov. To je
                  dejstvo. Jaz sem zelo natančen, ko odmerim kritiko ustanovam, tudi prejšnji vladi,
                  sem povedal, je podedovala slabo stanje in žal ga ni pomembno izboljšala v času
                  konjunkture. Nisem rekel, da je bilo super, potem pa je na enkrat vse skupaj padlo
                  itn. Tako da, težava, bom rekel, pomen te evropsko primerljive, usklajene
                  akreditacije in evalvacije visokošolskih programov ustanov je in pomen tega je v
                  tem, da brez tega, da ta naša akreditacijska ustanova postane članica ENKE in
                  EKAR-ja, torej dveh evropskih asociacij tovrstnih agencij, da izpolnjuje te pogoje
                  in prejšnji svet jih ni mogel. Na primer predstavnik delodajalcev v prejšnjem
                  svetu za visoko šolstvo je bil človek iz kabineta predsednika Vlade. Formalno vse
                  v redu, ker je itak Vlada vse člane imenovala, razen nekaterih po funkciji, veliko
                  večino. Ne bom navajal kakšnih drugih primerov. Hočem reči, brez tega, da bo
                  slovenske visokošolske programe in ustanove akreditirala takšna institucija, kot
                  je NAKVIS, po teh merilih, ki bo sama akreditirana in sprejeta v krog tovrstnih
                  evropskih ustanov, mimogrede, tukaj nas je Kosovo prehitelo zaradi zamud v
                  preteklih letih, so cele generacije naših študentov prikrajšane za neko licenco,
                  za potni list, če lahko rečem. Njihove listine, njihove diplome, njihovi
                  magisteriji, jim manjka dimenzije, ta dimenzija, da torej so pridobili to
                  izobrazbo, te kompetence na ustanovah, v programih, ki imajo tovrstno evropsko
                  prepoznano akreditacijo in s tem lažje stopajo na trg dela, na druge visokošolske
                  ustanove po Evropi in po svetu. To je neka škoda, ki je bila v preteklosti zaradi
                  tega, ker taka ustanova ni bila pravočasno vzpostavljena. Prizadeta je bila več
                  kot ena generaciji visokošolskih študentov. Novi svet za visoko šolstvo je
                  posvetovalni organ Vlade. To je pomembno delo, v njem so vsi deležniki, ki morajo
                  biti. So pripravili izhodišča za novi nacionalni program razvoja visokega šolstva,
                  ključen dokument, so bili neki presejalni forum v dveh etapah javne razprave. To
                  je veliko delo, nimajo pa kompetenc in jih ne smejo imeti, kot jih ima NAKVIS, ker
                  gre za dva ločena svetova. Državni svet ne more sprejemati zakonov, Državni zbor
                  jih edini lahko.</p>
               <p>Bodimo tukaj korektni do teh ustanov. Nov NAKVIS ima zelo težko delo, pričakovanja
                  so enormna, v kratkem času morajo narediti zelo veliko. Dediščina, sem povedal iz
                  katerih razlogov, je izjemno zahtevna in dajmo mu vsaj to benevolenco, da bodo
                  tisti ljudje, ki tam delajo, predvsem člani Sveta NAKVIS, na katerih je največja
                  odgovornost, sem povedal, kako so prišli na ta mesta, brez praktične vloge Vlade,
                  razen teh dveh od 11-ih članih, da opravijo svoje delo po najboljši strokovni moči
                  in osebni integriteti.</p>
               <p>Kar se tiče sredstev, ki so angažirana. Prej je bilo omenjeno ultra financiranje.
                  Ja, ultra financiramo znanost v tem mandatu, to počnemo. Izrazito, hiper. Kot ste
                  sami omenili, kje so ti rezultati? Mi smo centre odličnosti, danes zjutraj je dr.
                  Polak tu povedal, oni so nekje marca lansko leto lahko pričeli z delom, pričeli
                  šele. V tem slabem letu dni imajo 14 inovacij, če se ne motim, je tako navedel,
                  tukaj na displeju so bile, in štiri patentne vložene. To so že eni rezultati. V
                  letu dni, ne več. Ni tukaj hitrih rešitev, žal, to je področje, kjer ni tako. Še
                  cesto težko umestimo v prostor, kje je od trenutka, ko se reče, tam bo trasa, da
                  je zgrajena, da minejo leta. Tukaj sta si deloma sami odgovori na to vprašanje, ko
                  ste rekli, ni dovolj povečevati sredstva, če ni na drugi strani programov, tega,
                  onega, tretjega, če ni te absorpcijske sposobnosti, če ni naslovnikov. Mi vemo, da
                  so slovenska velika podjetja, mnoga, v preteklosti opustila razvojne oddelke v tem
                  tranzicijskem obdobju, da znanost pravzaprav ni imela več s kom komunicirati, tudi
                  če bi hotela, pa načeloma že ni nagnjena pretirano k temu. Z gospodom Žerjavom sva
                  se nedavno ob neki priložnosti pogovarjala o članku dr. Marka Kosa, ki opozarja,
                  kako malo raziskovalcev je prisotnih v slovenskem gospodarstvu in da brez tega ne
                  bomo mogli dvigniti dodatne vrednosti. Ti naši instrumenti, kompetentni centri so
                  namenjeni temu, da jih spravimo skupaj, da spodbudimo in povečamo to kapaciteto v
                  slovenskem gospodarstvu, da bo slovenska znanost, ki je dobra, na mnogih področjih
                  tudi odlična, lahko dobila sogovornike, naročnike, če lahko tako rečem. Tukaj ni
                  čarobne palice. Ob težavah s sorazmernim malim deležem mladim, ki se vpisujejo na
                  naravoslovna in tehnična študijska področja, in vsem tistim, kar terja ukrepanje,
                  ki pa mora biti kontinuirano, domišljeno, kjer ni bližnjic, te strategije služijo
                  natančno temu. Mi smo ob prvem in drugem letu krize z interventni ukrepi naredili,
                  kar se je dalo. Zdaj postavljamo in upam, da bomo skupaj z vami lahko postavili
                  skozi obe strategije sistem, ki bo to vgradil v vsak akt, ki se bo sprejemal v tem
                  parlamentu, predvsem pa vsak proračun, ki se bo tukaj sprejemal. Zmerno, zložno
                  povečujemo ta sredstva. Iz 0,6 % BDP, ki smo ga podedovali in se vleče 20 let, od
                  2008 smo prišli približno na 0,85 %, lahko bomo prišli do 1 %, ki je neki
                  dolgoročni cilj do leta 2012, samo pod pogojem, da bodo ustrezne spremembe
                  proračuna za 2012 uveljavljene. V letu 2011 smo še v tem smislu na varni strani. V
                  tem je problem. Mnoga mala podjetja so propadla. Propadla so, ker je med malimi
                  podjetji v Sloveniji izjemno veliko število takih, ki so razvojni neaktivna, ki v
                  tem smislu niso v preteklosti vlagala nič, tudi nista bila s strani države dovolj
                  v tem smislu spodbujena, o tem sem govoril, zato jih je toliko propadlo, tudi iz
                  drugih razlogov, ampak tudi za to, malo inovacijsko aktivnih. Med velikimi
                  podjetji je več inovacijskih aktivnih. Tu, bom rekel, s to strategijo poskušamo
                  vzpostaviti okolje, zato je pomembno ta novela, ker omogoča, da, ne govorimo samo
                  o nacionalnem raziskovalno razvojnem programu, ampak da ta strategija vključuje
                  tudi inovacijski segment, ki smo ga skupaj z Ministrstvom za gospodarstvo pod
                  pokroviteljstvom, če lahko tako rečem, Sveta za znanost in tehnologijo pri Vladi
                  oblikovali. Jaz vas vabim in izkoriščam to priložnost, da si res vzamemo čas, vsi
                  dokumenti so javno objavljeni, in da v razpravi, ki bo tu, v Državnem zboru,
                  naredimo pomemben premik naprej k vzpostavitvi okolja, v katerem si bo mogoče
                  predstavljati, racionalno prestavljati, da bo Slovenija uspešna tudi v
                  prihodnosti.</p>
            </sp>
            <sp xml:id="SDZ5-Redna-24-2011-02-01.sp133">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Želi še kdo besedo? Ne želi. Ker nihče več ne želi besede k amandmajem,
                  zaključujem razpravo.</p>
               <p>O amandmaju k 9. členu bomo v skladu s časovnim potekom seje Državnega zbora
                  odločali danes, v okviru glasovanj, pol ure po prekinjeni 26. točki dnevnega reda.
                  S tem prekinjam to točko dnevnega reda.</p>
               <p>Prehajamo na <title>6. TOČKO DNEVNEGA REDA, TO JE NA OBRAVNAVO PREDLOGA ZAKONA O
                     SPREMEMBAH ZAKONA O OBLIGACIJSKIH IN STVARNOPRAVNIH RAZMERJIH V
                     LETALSTVU.</title>
               </p>
               <p>Predlog zakona je v obravnavo predložila Vlada.</p>
               <p>Za dopolnilno obrazložitev predloga zakona dajem besedo dr. Igorju Jakominu,
                  državnemu sekretarju na Ministrstvu za promet.</p>
               <p>Izvolite.</p>
            </sp>
            <sp xml:id="SDZ5-Redna-24-2011-02-01.sp134">

               <speaker>DR. IGOR JAKOMIN:</speaker>

               <p>Hvala lepa, spoštovani predsedujoči. Spoštovane poslanke in poslanci!</p>
               <p>Državni zbor je zadnje spremembe Zakona o obligacijskih in stvarnopravnih
                  razmerjih v letalstvu sprejel v letu 2007. Od takrat je prišlo do sprememb
                  pravnega reda Evropske unije in do sprememb omejitev odgovornosti letalskih
                  prevoznikov v okviru Montrealske konvencije. Spremembe pravnega reda v Evropski
                  uniji se nanašajo na uredbo Evropske komisije, s katero so se spremenile zahteve v
                  zvezi z zavarovanjem za letalske prevoznike in operaterje. Glede sprememb omejitev
                  odgovornosti letalskih prevoznikov pa je Mednarodna organizacija civilnega
                  letalstva v okviru Montrealske konvencije revidirala omejitve odgovornosti
                  letalskih prevoznikov s sklicevanjem na faktor inflacije, ki ustrezajo akumulirani
                  stopnji inflacije od dneva začetka veljavnosti Montrealske konvencije. Glede na
                  navedene spremembe je treba ustrezno prilagoditi in spremeniti tudi določbe
                  zakona. Poglavitne rešitve novega zakona so, da se nacionalno ureditev prilagodi
                  ureditvi, ki izhaja iz uredb Evropske unije in revidiranim omejitvam odgovornosti
                  letalskih prevoznikov v okviru Montrealske konvencije, hkrati pa so posamezne
                  določbe zakona tudi terminološko popravljene in smiselno usklajene z ureditvijo iz
                  uredb Evropske unije in v zvezi z Montrealsko konvencijo. Hvala.</p>
            </sp>
            <sp xml:id="SDZ5-Redna-24-2011-02-01.sp135">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Predlog zakona je obravnaval Odbor za promet kot matično delovno telo.</p>
               <p>Za predstavitev poročila odbora dajem besedo predsedniku odbora gospodu Janku
                  Vebru, izvolite.</p>
            </sp>
            <sp xml:id="SDZ5-Redna-24-2011-02-01.sp136">

               <speaker>JANKO VEBER:</speaker>

               <p>Hvala za besedo in lep pozdrav vsem.</p>
               <p>Odbor za promet je na svoji 15. redni seji, ki je bila 20. januarja 2011, kot
                  matično delovno telo obravnaval Predlog zakona o spremembi Zakona o obligacijskih
                  in stvarnopravnih razmerjih v letalstvu. Obravnavo smo vodili v skladu z
                  odločitvijo Kolegija predsednika Državnega zbora po skrajšanem postopku.</p>
               <p>Uvodno obrazložitev k predlogu zakona je podal državni sekretar Ministrstva za
                  promet dr. Igor Jakomin. Poudaril je, da je od zadnje uveljavitve sprememb Zakona
                  o obligacijskih in stvarnopravnih razmerjih v letalstvu v letu 2007 ponovno prišlo
                  do sprememb pravnega reda Evropske unije, in to je tudi razlog za pripravo
                  predloga zakona o spremembah obravnavanega zakona. S tem zakonom se tako rešuje
                  vprašanje prilagoditve nacionalne ureditve ureditvi sprememb uredb Evropske unije
                  in revidiranim omejitvam odgovornosti letalskih prevoznikov v okviru Montrealske
                  konvencije v zvezi z evropsko uredbo, nanaša pa se na odnos med prevozniki,
                  potniki, prtljago in tovorom.</p>
               <p>Zakonodajno-pravna služba je navedeni predlog zakona proučila z vidika skladnosti
                  z ustavo in pravnim sistemom, podala je nekaj pripomb. Na te pripombe smo tudi v
                  koaliciji oblikovali amandmaje, in odbor je vse te amandmaje, ki so bili
                  posredovani s strani koalicijskih poslanskih skupin, sprejel.</p>
               <p>Na sami obravnavi zakona ni bilo razprave, je pa odbor v skladu s 128. členom
                  Poslovnika glasoval o vseh členih predloga zakona skupaj in jih sprejel. Tako je
                  tudi na današnji seji pripravljen dopolnjen predlog zakona, ki ga obravnavamo.
                  Hvala.</p>
            </sp>
            <sp xml:id="SDZ5-Redna-24-2011-02-01.sp137">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Sledi predstavitev stališč poslanskih skupin. Stališče poslanske skupine Slovenske
                  demokratske stranke bo predstavil gospod Danijel Krivec.</p>
            </sp>
            <sp xml:id="SDZ5-Redna-24-2011-02-01.sp138">

               <speaker>DANIJEL KRIVEC:</speaker>

               <p>Spoštovani podpredsednik, kolegice in kolegi, predstavnika ministrstva!</p>
               <p>Predlog zakona o spremembah Zakona o obligacijskih in stvarnopravnih razmerij v
                  letalstvu ureja obligacijska in stvarnopravna razmerja, postopke izvršbe,
                  zavarovanja, terjatev ter ureja in odpravlja kolizijo zakonov na področju
                  letalstva. Posamezna vprašanja urejajo tudi uredbe Evropske unije in konvencija o
                  poenotenju nekaterih pravil za mednarodni letalski prevoz, tako imenovana
                  Montrealska konvencija, kot je to določeno v 1. členu citiranega zakona. Pri
                  pripravi Zakona o obligacijskih in stvarnopravnih razmerjih v letalstvu, ki je bil
                  sprejet v letu 2000, je bila upoštevan takrat veljavna ureditev Evropske unije. Od
                  leta 2000 je bilo sprejetih več uredb Evropske unije, ki so posegale na področje,
                  ki ga je urejal ta zakon.</p>
               <p>S spremembami in dopolnitvami zakona v letu 2007 so bile uveljavljene naslednje
                  poglavitne rešitve. Prenehala je veljati nacionalna ureditev, ki ni bila skladna z
                  ureditvijo iz treh uredbe Evropske unije, o odgovornosti letalskih prevoznikov v
                  zvezi z letalskim prevozom potnikov in njihove prtljage, v zvezi z Montrealsko
                  konvencijo ter v zvezi z ureditvijo uredbe Evropske skupnosti o določitvi skupnih
                  pravil glede odškodnine in pomoči potnikom v primerih zavrnitve vkrcanja, odpovedi
                  ali velike zamude letov in uredbe Evropske skupnosti o zahtevah v zvezi z
                  zavarovanjem za letalske prevoznike in operaterje. Posamezne določbe zakona so
                  bile terminološko in smiselno usklajene z ureditvijo iz navedenih uredb. Glede na
                  navedene spremembe pravnega reda Evropske unije, je bilo treba zakon ustrezno
                  prilagoditi. Od uveljavitve zadnjih sprememb zakona v letu 2007 je spet prišlo do
                  sprememb pravnega reda Evropske unije, prav tako pa so bile revidirane omejitve
                  odgovornosti letalskih prevoznikov v okviru Montrealske konvencije. Evropska
                  komisija je sprejela več uredb, ki posegajo na področje letalskih prevozov. Glede
                  na vse navedeno je uredba komisije Evropske unije, št. 285/2010 uveljavila
                  spremembe določb glede odgovornosti v zvezi s prtljago, zavarovalnimi kritji v
                  komercialnih operacijah, za odgovornost v zvezi s tovorom in zavarovalnim kritjem
                  v komercialnih operacijah. Glede na vse navedene spremembe pravnega reda Evropske
                  unije in revidirane omejitve odgovornosti letalskih prevoznikov v okviru
                  Montrealske konvencije je treba ustrezno prilagoditi in spremeniti določbe Zakona
                  o obligacijskih in stvarnopravnih razmerjih v letalstvu. Ker gre za uskladitev
                  zakona z zakonodajo Evropske unije, predlogu zakona v Poslanski skupini Slovenske
                  demokratske stranke ne bomo nasprotovali.</p>
            </sp>
            <sp xml:id="SDZ5-Redna-24-2011-02-01.sp139">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Slovenske ljudske stranke bo predstavil gospod Janez
                  Ribič.</p>
            </sp>
            <sp xml:id="SDZ5-Redna-24-2011-02-01.sp140">

               <speaker>JANEZ RIBIČ:</speaker>

               <p>Spoštovani prisotni!</p>
               <p>Poslanci Slovenske ljudske stranke bomo podprli predlagan zakon, s katerim se
                  nacionalne ureditve prilagajajo novi ureditvi in spremenjenim uredbam Evropske
                  unije in revidiranim omejitvam odgovornosti letalskih prevoznikov v okviru
                  Montrealske konvencije. Na videz suhoparne določbe in zelo kratka dopolnitev
                  oziroma sprememba zakona ima pomembne posledice za potnike in njihovo prtljago. V
                  preteklem letu smo bili priča precejšnjim zastojem in odpovedim v letalskem
                  prometu kot posledica naravnih nesreč in nevarnosti terorizma. Najvažnejše je
                  zdravje in varnost potnikov, kljub temu pa morajo imeti tudi pravico do zaščite
                  svoje prtljage in imetja. Prilagajamo torej nacionalno ureditev glede spremembe
                  določb, uskladitev in povečanje odgovornosti v zvezi s potniki in njihovo
                  prtljago, ki z uredbo komisije številka 285/2010 upoštevajo ugotovitve mednarodne
                  organizacije civilnega letalstva, ki morajo po Montrealski konvenciji upoštevati
                  faktor inflacije, ki je od uveljavitve konvencije 4. novembra 2003 presegel prag
                  10 %.</p>
               <p>Predlog zakona, dopolnjen in popravljen glede na pripombe pravne službe, se nam
                  zdi torej potreben, zato ga bomo podprli. Hvala.</p>
            </sp>
            <sp xml:id="SDZ5-Redna-24-2011-02-01.sp141">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine DeSUS bo predstavil gospod Anton Urh.</p>
            </sp>
            <sp xml:id="SDZ5-Redna-24-2011-02-01.sp142">

               <speaker>ANTON URH:</speaker>

               <p>Hvala za besedo. Spoštovani gospod podpredsednik, spoštovani državni sekretar,
                  kolegice in kolegi!</p>
               <p>Pred nami je predlog novele Zakona o obligacijskih in stvarnopravnih razmerjih v
                  letalstvu. Od zadnje uveljavitve spremembe Zakona o obligacijskih in
                  stvarnopravnih razmerjih v letu 2007 je ponovno prišlo do sprememb pravnega reda
                  Evropske unije. Revidirane pa so bile tudi omejitve odgovornosti letalskih
                  prevoznikov v okviru Montrealske konvencije. Evropska komisija ne namreč 6. aprila
                  2010 sprejela Uredbo o zahtevah v zvezi z zavarovanjem za letalske prevoznike in
                  operaterje. S predlaganim zakonom se tako rešuje vprašanje prilagoditve nacionalne
                  ureditve, ureditvi spremenjenih uredb Evropske unije in revidiranim omejitvam
                  odgovornosti letalskih prevoznikov. Posamezne določbe so tako terminološko
                  popravljene in smiselno usklajene z ureditvijo iz uredbe Evropske unije v zvezi z
                  Montrealsko konvencijo.</p>
               <p>V Poslanski skupini DeSUS bomo predlog novele podprli. Hvala.</p>
            </sp>
            <sp xml:id="SDZ5-Redna-24-2011-02-01.sp143">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine nepovezanih poslancev bo predstavil gospod Andrej
                  Magajna.</p>
            </sp>
            <sp xml:id="SDZ5-Redna-24-2011-02-01.sp144">

               <speaker>ANDREJ MAGAJNA:</speaker>

               <p>Spoštovani prisotni!</p>
               <p>V letu 2007 je ponovno prišlo do sprememb pravnega reda Evropske unije. Revidirane
                  pa so bile tudi omejitve odgovornosti letalskih prevoznikov v okviru Montrealske
                  konvencije. S predlaganim zakonom se tako rešujejo vprašanja prilagoditve
                  nacionalne ureditve ureditvi spremenjenih uredb Evropske unije in revidiranim
                  omejitvam odgovornosti letalskih prevoznikov v okviru Montrealske konvencije.</p>
               <p>Ob upoštevanju pripomb Zakonodajno-pravne komisije Poslanska skupina nepovezanih
                  poslancev podpira novele zakona.</p>
            </sp>
            <sp xml:id="SDZ5-Redna-24-2011-02-01.sp145">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Socialnih demokratov bo predstavil gospod Janko Veber.
               </p>
            </sp>
            <sp xml:id="SDZ5-Redna-24-2011-02-01.sp146">

               <speaker>JANKO VEBER:</speaker>

               <p>Hvala za besedo.</p>
               <p>Lep pozdrav v imenu Poslanske skupine Socialnih demokratov, v kateri ugotavljamo,
                  da Zakon o obligacijskih in stvarnopravnih razmerjih v letalstvu do sedaj ni
                  doživel obravnave pred Ustavnim sodiščem, Evropskim sodiščem in tudi sicer ni bilo
                  zaznati pri njegovem izvajanju drugih večjih problemov. To je zelo pomembno, saj
                  se zelo redkokdaj srečamo s takšno vsebino zakona. Še posebej nas pa to
                  razveseljuje zaradi tega, ker ta zakon ureja odgovornost prevoznikov do potnikov,
                  prtljage in tovora, kar je tudi izjemno občutljiv odnos. Tako je predlog, ki ga
                  danes obravnavamo, posledica ugotovitve mednarodne organizacije civilnega
                  letalstva, ki je revidiralo omejitve od odgovornosti letalskih prevoznikov v
                  okviru Montrealske konvencije in s sklicevanjem na faktor inflacije, ki je
                  presegel prag 10 %, ki se merijo od 4. novembra 2003, je komisija ugotovila, da je
                  treba prilagoditi omejitve odgovornosti do potnikov, prtljage in tovorov. Glede na
                  vse navedeno je uredba Evropske unije uveljavila citirano spremembo določb glede
                  odgovornosti in ugotavljamo, da je najnižje zavarovalno kritje za prtljago tisoč
                  131 posebnih pravic črpanja, prej je to bilo tisoč, pri tovoru je bilo prej 17, s
                  tem zakonom uveljavljamo 19 posebnih pravic črpanja za kilogram tovora. Pri
                  potnikih pa je letalska komisija pri revidiranju ugotovila, da najnižje zahteve v
                  zvezi z zavarovanjem, ki so bile določene, bistveno presegajo revidirane omejitve
                  odgovornosti. Tako da je bilo pri potnikih to očitno višje zastavljeno, kot
                  urejamo s tem zakonom.</p>
               <p>Tudi zaradi tega, ker bo mogoče s tem ta zakon prinesel tudi nekoliko lažje
                  poslovanje našega nacionalnega prevoznika, podpiramo vse te spremembe. Hvala.</p>
            </sp>
            <sp xml:id="SDZ5-Redna-24-2011-02-01.sp147">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin.</p>
               <p>Ker amandmaji k dopolnjenemu predlogu zakona niso bili vloženi, zaključujem drugo
                  obravnavo predloga zakona. Glasovanje o predlogu zakonu bomo opravili danes v
                  okviru glasovanj po ure po prekinjeni 26. točki dnevnega reda. S tem prekinjam to
                  točko dnevnega reda.</p>
               <p>Prehajamo na <title>29. TOČKO – OBRAVNAVA AKTA O RAZŠIRITVI OBSEGA PARLAMENTARNE
                     PREISKAVE ZA UGOTOVITEV POLITIČNE ODGOVORNOSTI NOSILCEV JAVNIH FUNKCIJ ZARADI
                     SUMA, DA SO BILI VPLETENI V FINANCIRANJE SPORNIH MENEDŽERSKIH PREVZEMOV
                     GOSPODARSKIH DRUŽB ISTRABENZ, HOLDINŠKA DRUŽBA, D. D., IN PIVOVARNA LAŠKO, D.
                     D., S STRANI BANK OZIROMA KREDITNIH INSTITUCIJ V PRETEŽNI DRŽAVNI LASTI
                     (KREDITNE INSTITUCIJE ZNOTRAJ NLB SKUPINE IN NKBM, D. D.), IN SICER TAKO, DA
                     NAJ BI ZLORABILI SVOJ POLITIČNI VPLIV ZA DODELJEVANJE POSOJIL ČLANOM
                     POSLOVODNIH ORGANOV NAVEDENIH GOSPODARSKIH DRUŽB IN Z NJIMI POVEZANIH PRAVNIH
                     IN FIZIČNIH OSEB (TI. "SLAMNATIH" PODJETIJ, FINANČNIH HOLDINGOV IPD.) ZA ODKUP
                     VEČINSKEGA ALI PRETEŽNEGA DELEŽA GOSPODARSKE DRUŽBE, KI SO JO VODILI OZIROMA JO
                     VODIJO, IN ZA UGOTAVLJANJE POLITIČNE ODGOVORNOSTI NOSILCEV JAVNIH FUNKCIJ
                     ZARADI DOMNEVNO POMANJKLJIVE OZIROMA NEUSTREZNE ZAKONODAJE S PODROČJA
                     PREVZEMOV, KI JE DOPUŠČALA OMENJENE SPORNE MENEDŽERSKE PREVZEME.</title>
               </p>
               <p>Predlog za razširitev parlamentarne preiskave je zboru predložila preiskovalna
                  komisija. Dajem besedo predsedniku preiskovalne komisije, gospodu Lojzetu
                  Posedelu, za dopolnilno obrazložitev.</p>
               <p>Izvolite.</p>
            </sp>
            <sp xml:id="SDZ5-Redna-24-2011-02-01.sp148">

               <speaker>ALOJZ (LOJZE) POSEDEL:</speaker>

               <p>Hala lepa za besedo, gospod podpredsednik. Kolegice in kolegi, vsem lep
                  pozdrav!</p>
               <p>Predlog za razširitev bom podal kot predsednik te komisije, sicer pa je bil sklep
                  za to razširitev sprejet na komisiji soglasno s strani članice in vseh članov. v
                  tem trenutku se tudi zahvaljujem članici in vsem članom iz vseh političnih strank,
                  ki v tej komisiji sodelujejo, za zelo dobro sodelovanje. Praktično vsi naši sklepi
                  do sedaj so bili soglasno sprejeti ali pa vsaj ni bilo nasprotovanja. Kot rečeno,
                  tudi v dosedanjem delu – imeli smo 14 rednih sej in dve izredni seji – smo si v
                  prvem delu zadali za cilj, da pojasnimo, kakšna je bila zakonodaja, ki je urejala
                  prevzeme v tem obdobju časa preiskave, se pravi od avgusta leta 2005 do začetka
                  dela komisije. Zato smo v tem obdobju opravili najprej strokovni pregled vse
                  zakonodaje in zaslišanje 14-ih prič. Do sedaj smo zaslišali bivšega ministra za
                  gospodarstvo, gospoda Vizjaka, bivšega ministra za finance, gospoda Bajuka,
                  generalnega sekretarja bivše vlade, gospoda Predaliča, bivšega guvernerja Banke
                  Slovenije, gospoda Gasparija, dva državna sekretarja Ministrstva za gospodarstvo,
                  gospo Starina Kosem in pa gospoda Jeršiča. Zaslišali smo tudi nekaj pravnih
                  strokovnjakov oziroma strokovnjakov, ki so ali bi naj sodelovali pri pripravi
                  zakonodaje, to je gospod Marjan Kocbek, gospod Dušan Pšeničnik, Rado Bohinc, Maks
                  Tajnikar, in pa opravili smo tudi zaslišanja regulatorjev, gospoda Janija Soršaka,
                  Damjana Žuglja in pa Marka Kranjca. V teh pričevanjih in pa v pridobivanju
                  podatkov s področja prevzemov smo nekako prišli do teh začasnih ugotovitev glavnih
                  petih problemov, ki so se pojavili v tem obdobju in ki so nekako potem tudi se
                  rezultirali v teh spornih menedžerskih prevzemih. Kot rečeno, teh pet glavnih
                  problemov bi lahko označili kot, prvič, preveč prelahko dostopnega denarja v
                  bankah, drugič, pomanjkljiva zakonodaja o prevzemih, tretjič, premajhen nadzor
                  regulatorjev in nadzornikov, četrtič, pohlep in neetičnost nekaterih menedžerjev,
                  in pa petič, prijateljske in politične povezave udeležencev pri prevzemih. Sicer
                  sta bili peta in prva točka očitno zelo zelo povezani, zato je do tega tudi lahko
                  prišlo. In zaradi tega in teh ugotovitev tudi danes predlog za razširitev obsega
                  parlamentarne preiskave. Ugotovili smo in pa kar nekaj je tudi informacij, da bi
                  naj pri teh spornih menedžerskih prevzemih aktivno sodelovali tudi nekateri
                  nosilci javnih funkcij. Vemo, kdo je po zakonu opredeljen in določen kot nosilec
                  javne funkcije, zato bi želeli v tej naslednji fazi te informacije oziroma te
                  govorice, te namige potrditi ali pa zavreči. Zato želimo preveriti pri vseh
                  nosilcih javnih funkcij in pa pri vseh bankah, ne samo pri teh dveh bankah, ki sta
                  v pretežni državni lasti in ki sta že opredeljeni v osnovnem aktu o parlamentarni
                  preiskavi, da razširimo to tudi na vse banke in pa, kot rečeno, na vse
                  nosilce.</p>
               <p>Jaz sem prepričan, da boste poslanke in poslanci ta predlog za razširite
                  parlamentarne preiskave potrdili. Kot rečeno na komisiji je bil sprejet soglasno.
                  Hvala.</p>
            </sp>
            <sp xml:id="SDZ5-Redna-24-2011-02-01.sp149">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Sledi predstavitev stališča poslanskih skupin. Gospod Lojze Posedel v imenu
                  Poslanske skupine Zares, če želite. Hvala lepa, ste svoje mnenje podali. V imenu
                  Poslanske skupine nepovezanih poslancev, gospod Andrej Magajna.</p>
               <p>Izvolite.</p>
            </sp>
            <sp xml:id="SDZ5-Redna-24-2011-02-01.sp150">

               <speaker>ANDREJ MAGAJNA:</speaker>

               <p>Spoštovani prisotni!</p>
               <p>Vsi trije poslanci naše poslanske skupine podpiramo razširitev vsebine
                  preiskovalne komisije, da se ugotovi, ali so v posameznih menedžerskih prevzemnih
                  aktivno sodelovali tudi nosilci javnih funkcij, tako da so pri bankah pridobili
                  kredite zase in za podjetja, v katerih so bili lastniki oziroma solastniki.
                  Izjemno zaskrbljujoč je, ko pravzaprav ne samo poslanci, javnost izve za podatke,
                  ne glede na to, ali je milijon več ali manj, ampak da gre okoli 7 milijard
                  nesmotrnih posojil, med katerimi so tudi posojila namenjena menedžerskim
                  prevzemom, kako se ravna z družbeno lastnino. Vedno bolj je prisoten sum in vedno
                  bolj utemeljen, da je država postala plen določenih lobijev in določenih
                  političnih elit. Poleg znanih afer z bypass firmami, s hčerinskim podjetjem, je
                  moderni sistem polaščanja ravno v tem, da si politično-ekonomski krogi poskušajo s
                  prevzemi in, bi rekel, nelegalnimi metodami pridobiti predvsem družbena javna
                  sredstva.</p>
               <p>Ta komisija ima izredno pomembno vlogo, dosedanje delo gospoda Alojza Posedela je
                  bilo zelo dobro, korektno. In dobro je tudi slišati, da lahko komisija deluje
                  tako, da so njeni sklepi soglasno sprejeti in komisiji želim veliko uspeha pri
                  nadaljnjem delu in izredno težkem, politično odgovornem delu.</p>
            </sp>
            <sp xml:id="SDZ5-Redna-24-2011-02-01.sp151">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Slovenske demokratske stranke bo predstavil gospod
                  Rudolf Petan.</p>
            </sp>
            <sp xml:id="SDZ5-Redna-24-2011-02-01.sp152">

               <speaker>RUDOLF PETAN:</speaker>

               <p>Hvala za besedo, gospod predsednik. Spoštovani!</p>
               <p>Komisija, o kateri govorimo, je bila ustanovljena zato, da se ugotovi, ali so bile
                  tekom postopkov prevzemov sistema Istrabenz in Pivovarne Laško uporabljene tudi
                  metode, predvsem pridobivanja denarja, na način, ki ni v skladu s slovensko
                  zakonodajo, ali karkoli drugega narobe zaradi domnevno pomanjkljive oziroma
                  neustrezne zakonodaje s področja prevzemov, ki je dopuščala omenjene sporne
                  menedžerske prevzeme. Vem, da so bile seje zaslišanj javne, potem verjetno ne bom
                  povedal nobenih skrivnosti. Omenil pa bi sledeče, da osnovna prevzemna zakonodaja
                  je bila iz leta 1997, 1998, potem pa je bil v letu 2005 spremenjen Zakon o
                  prevzemih in leta 2006 Zakon o gospodarskih družbah, na osnovi katerega so potem
                  potekali omenjeni postopki. In lahko povem, da se na zaslišanjih ni pokazalo, da
                  bi bilo z zakonodajo kar narobe, ampak priče so izjavile dobesedno, "Z zakoni je
                  bilo v glavnem v redu, samo izvajanje te zakonodaje je bilo malce sporno predvsem
                  zato, ker tudi sodna veja oblasti ni opravila svoje naloge, tako, kot bi bilo
                  treba". In zato je bilo predlagano, da se omenjena preiskovalna komisija razširi
                  za področje, ki je omenjeno s stavkom, "ugotovi, ali so v posameznih menedžerskih
                  prevzemnih aktivnostih sodelovali tudi nosilci javnih funkcij tako, da so pri
                  bankah pridobivali kredite zase in podjetja, v katerih so bili lastniki oziroma
                  solastniki". Kot je bilo omenjeno na omenjeni komisiji, smo vsi člani glasovali
                  za, nihče ni bil proti.</p>
               <p>Lahko povem, da v Slovenski demokratski stranki podpiramo omenjeno širitev. Mogoče
                  bi bila potrebna še kakšna dodatna širitev, da bi lahko prišli do resnice, kako je
                  sploh lahko prišlo do te Pivovarne Laško, kako je lahko Pivovarna Laško za 90
                  tisoč SIT po delnici kupila delnice Uniona, medtem ko je Interbrew ponujal kar za
                  29 tisoč SIT višjo ceno, to je za 119 tisoč SIT po delnici. Tako da mogoče bomo
                  tudi do tega prišli v tej komisiji, zato v Slovenski demokratski stranki podpiramo
                  omenjeno širitev.</p>
               <p>Želel bi poudariti še sledeče, da je bilo na zaslišanju tudi marsikdaj kategorično
                  povedano, da je verjetno kriv, da je prišlo do določenih nepravilnosti, naj
                  zaenkrat uporabljam ta izraz, tudi zaradi tega, ker sodni sistem ne učinkuje
                  učinkovito, ne deluje promptno in ne deluje v realnem času. In če bi se to
                  dogajalo, bi verjetno marsikatera stranpot, ki se je prikazala pri tem, verjetno
                  ne bi bila mogoča. To pa pomeni, da je lahko tudi dobro delovanje sodnega sistema
                  pomemben faktor funkcioniranja gospodarskega, finančnega, ekonomskega sistema, še
                  posebej v času tranzicije, ko lastnina ni določena ali lastnina dobiva svojega
                  drugega titularja. In da dobro funkcioniranje sodnega sistema s tem neposredno pa
                  tudi posredno omogoča dober nadzor ali pa omogoča stranpoti, če delovanje sodnega
                  sistema ni takšno, kot bi moralo biti. V tem primeru prav gotovo omogoča stranpoti
                  in omogoča tajkunske zgodbe. In to še posebej, če se po dolgem postopku, po dolgem
                  sodnem postopku nikomurnič ne zgodi, priče pa se celo nagovarja, naj spremenijo
                  svoje pričanje, naj spremenijo svojo vsebino. Če je treba, jih odvetniki na dan
                  obravnave tudi po 20-krat kličejo, da naj spremenijo svojo vsebino in svoje
                  pričanje.</p>
               <p>Ta komisija je odprla tudi neko področje, ki mogoče prvotno sploh ni bilo
                  predvideno, to je delovanje samega bančnega in finančnega sistema. Prav gotovo se
                  je tudi pokazalo, da ima ta sistem zelo veliko podporo, rekli bomo, izven sistema
                  funkcioniranja države, ker drugače si ne znamo razlagati, da se enostavno bančnih
                  podatkov ni dalo dobiti niti od Banke Slovenije, ki je napotovala naprošnika
                  določenih informacij na komercialne banke, komercialne banke pa so potem poslale
                  naprošnika za gradivo na Banko Slovenije in krog je bil zaključen. Se pravi, ni se
                  dalo prodreti v te kroge. Seveda tudi ta zaprta veriga se počasi odklepa in se
                  počasi odpira, jaz bom rekel, tudi po zaslugi te komisije in še mogoče katere
                  druge. Tako da računamo, da bo ta širitev prav gotovo prinesla tudi kakšno
                  osvežitev, mogoče pa bi bila potrebna še kakšna širitev, da bi dejansko ugotovili,
                  zakaj je država omogočala, da so se delnice firm nekaterim, za katere smo rekli,
                  da je nacionalni interes, prodajale po tretjini nižje cene, kot pa so za to
                  ponujali tuji ponudniki. Verjetno, danes ugotavljamo, če ta nacionalni interes ne
                  bi bil tako nacionalen in bi ugotavljali bolj finančno plač in dobro
                  funkcioniranje teh firm, bi danes verjetno tega problema ne imeli ali pa vsaj ne v
                  taki obliki, problem bi bil manjši. Verjetno tudi te preiskovalne komisije ne bi
                  bilo. Ampak dobro, to bi bilo, če bi bilo.</p>
               <p>V Slovenski demokratski stranki bomo to širitev podprli in seveda bomo tudi
                  intenzivno in tvorno delovali v tej komisiji. Hvala.</p>
            </sp>
            <sp xml:id="SDZ5-Redna-24-2011-02-01.sp153">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Cvetka Zalokar Oražem, ne bo razpravljala. Andrej Magajna, boste še? Ne, ne bo
                  razpravljal. Franco Juri. Ne bo. Franci Kek. Ne bo. Vito Rožej. Ne bo. Alojz
                  Potočnik. Ne bo. Tadej Slapnik. Ne bo. Vili Trofenik. Ne bo. Gospod Rudolf Petan.
                  <stage>(Ne.)</stage> Hvala. Predlagatelj, gospod Lojze Posedel. <stage>(Ne.)</stage></p>
               <p>Vsi pripravljeni razpravljavci, ki ste to želeli, ste dobili besedo. Ker čas
                  določen za razpravo še ni potek, sprašujem, ali želi na podlagi 1. odstavka 71.
                  člena Poslovnika zbora še kdo razpravljati? Ne želi nihče več. Zaključujem
                  razpravo.</p>
               <p>Na podlagi 93. člena Ustave Republike Slovenije ter prvega odstavka 9. člena,
                  drugega odstavka 1. člena in drugega odstavka 4. člena Poslovnika o parlamentarni
                  preiskavi ugotavljam, da je Državni zbor odredil razširitev obsega Parlamentarne
                  preiskave za ugotavljanje politične odgovornosti nosilcu javnih funkcij, zaradi
                  suma, da so bili vpleteni v financiranje spornih menedžerskih prevzemom
                  gospodarskih družb Istrabenz, holdinška družba, d. d., in Pivovarna Laško, d. d.,
                  s strani bank oziroma kreditnih institucij v pretežni državni lasti, to so
                  kreditne institucije NLB skupine in NKBM, in sicer tako, da naj bi zlorabil svoj
                  politični vpliv za dodeljevanje posojil članov poslovodnih organov navedenih
                  gospodarskih družb in z njimi povezanih pravnih in fizičnih oseb ter tako
                  imenovanih slamnatih podjetij, finančnih holdingov in podobno za odkup večinskega
                  in pretežnega deleža gospodarske družbe, ki so jo vodili oziroma jo vodijo, in za
                  ugotavljanja politične odgovornosti nosilcev javnih funkcij, zaradi domnevno
                  pomanjkljive oziroma neustrezne zakonodaje s področja prevzemov, ki je dopuščala
                  omenjene sporne menedžerske prevzeme. Obseg parlamentarne preiskave se zato
                  razširi z novim drugim odstavkom, ki se glasi, "preiskava naj ugotovi, ali so v
                  posameznih menedžerskih prevzemnih aktivnostih sodelovali tudi nosilci javnih
                  funkcij tako, da so pri bankah pridobili kredite zase ali za podjetja, v katerih
                  so bili lastniki oziroma solastniki. Drugi odstavek postane tretji odstavek.</p>
               <p>Razširitev obsega parlamentarne preiskave je s tem odrejena in s tem zaključujem
                  to točko dnevnega reda.</p>
            </sp>
            <sp xml:id="SDZ5-Redna-24-2011-02-01.sp154">

               <speaker>PODPREDSEDNIK MAG. VASJA KLAVORA:</speaker>

               <p>Prehajamo na <title>26. TOČKO DNEVNEGA REDA, TO JE NA OBRAVNAVO PREDLOGA
                     DEKLARACIJE O POLITIKI REPUBLIKE SLOVENIJE DO NOVIH NARODNIH SKUPNOSTI.</title>
               </p>
               <p>Predlog deklaracije je v obravnavo zboru predložila skupina 47 poslank in
                  poslancev, s prvopodpisanim Miranom Potrčem. Za dopolnilno obrazložitev predloga
                  deklaracije dajem besedo predstavniku predlagatelju, gospodu Miranu Potrču. Ker
                  sva se ravnokar zamenjala, dovolite hipec predaha.</p>
               <p>Izvolite gospod Potrč.</p>
            </sp>
            <sp xml:id="SDZ5-Redna-24-2011-02-01.sp155">

               <speaker>MIRAN POTRČ:</speaker>

               <p>Gospod predsedujoči, predstavniki Vlade, spoštovane kolegice in kolegi!</p>
               <p>18. novembra lani je 47 poslank in poslancev vložilo v parlamentarno proceduro
                  predlog deklaracije, ki ga danes obravnavamo. Predlog dokumenta je nastajal skoraj
                  leto dni, od prve iniciative predstavnikov Društev narodov nekdanje SFRJ. O njenem
                  sprejemu in vsebini so se doslej pozitivno izrazili ne le poslanci, Vlada in
                  Državni svet, temveč tudi predsednik republike in Varuhinja človekovih pravic. V
                  delovnih telesih Državnega zbora ni doslej nobena poslanka ali poslanec glasoval
                  proti deklaraciji. Stališča Zakonodajno-pravne službe so vključena v besedilo
                  deklaracije, novi amandmaji za sejo Državnega zbora niso bili vloženi. Vse
                  navedeno potrjuje, da je Republika Slovenija dovolj politično in narodnostno zrela
                  in samozavestna, da večetičnost razume kot bogatenje lastne identitete,
                  medkulturni dialog, pa kot medsebojno spoštovanje različnih narodov in njihovih
                  kultur, kar prinaša prednosti pri razvoju družbe v pogojih svobodnega in
                  enakopravnega sveta in posebej Evrope.</p>
               <p>Ustava Republike Slovenije sicer ne predpostavlja posebnega varstva kolektivnih
                  pravic pripadnikov narodov nekdanje SFRJ v Sloveniji, njihove individualne in
                  človekove pravice pa so jim z Ustavo zagotovljene, kljub temu pa je mogoča njihova
                  bolj organizirana in institucionalna vključenost v družbeno življenje ter skrb za
                  lasten položaj in interese. To velja za vse narodne skupnosti, ki žive v
                  Sloveniji. Na podlagi njihovega ustreznega interesa in iniciativ bomo zato sčasoma
                  oblikovali svoja stališča in politiko tudi do teh vprašanj, toda obstajajo
                  nesporni razlogi, zaradi katerih vsa vprašanja in odnos do vseh pogojno
                  manjšinskih narodnih skupnosti v Sloveniji ni mogoče urediti z enim dokumentom in
                  zaradi česar položaj narodnih skupnosti bivše SFRJ dopušča posebno in zgodnejšo
                  obravnavo. Kot argumente za te trditve je mogoče navesti naslednje razloge.</p>
               <p>Prvič. To sledi njihovi vlogi in položaju ob osamosvojitvi Slovenije, posebej
                  upoštevajoč pravico do enakopravnega glasovanja na plebiscitu, njihovemu
                  spremenjenemu položaju po osamosvojitvi in dejstvu, da večina držav, nastalih iz
                  nekdanje Jugoslavije, v svojih ustavah ali zakonih ureja nekatera posebna
                  vprašanja in pravice narodov nekdanje skupne države.</p>
               <p>Drugič. To terja dobra organiziranost pripadnikov teh narodnih skupnosti v
                  številnih društvih in njihovi krovni organizaciji, preko katere že več let
                  izražajo željo in potrebo po ureditvi možnosti za njihovo sodelovanje pri urejanju
                  svojega položaja in pravic. Predvsem pa si prizadevajo za določitev organa, v
                  katerem bi imeli institucionalnega sogovornika s strani države.</p>
               <p>In tretjič. Opozoriti kaže na ureditev teh vprašanj, na katere že vrsto let
                  opozarja varuh človekovih pravic, ki priporoča Državnemu zboru in Vladi,
                  oblikovanje in sprejem strategije urejanja kolektivnih pravic manjšin, ki v Ustavi
                  niso posebej opredeljene, ter opredelitev institucije, ki jo bodo predstavniki teh
                  skupnosti imeli za sogovornika na ravni države. Posebej pa upošteva tudi
                  priporočila mednarodnih nadzornih teles za varstvo manjšin in človekovih pravic,
                  ki so Slovenijo v preteklosti že večkrat opozorila na neustrezno urejenost tega
                  vprašanja.</p>
               <p>Spoštovane poslanke in poslanci, dejstvo, da z deklaracijo ne posegamo v ustavne
                  pravice niti ne določamo novega pravnega položaja navedenih manjšin, da Vladi ne
                  nalagamo nikakršnih formalnih obveznosti, ampak z njo izražamo pomembna splošna
                  stališča Državnega zbora do položaja teh manjšin, govori za to, da deklaracijo
                  sprejmemo. Hvala.</p>
            </sp>
            <sp xml:id="SDZ5-Redna-24-2011-02-01.sp156">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Predlog resolucije je obravnaval Odbor za kulturo, šolstvo, šport in mladino kot
                  matično delovno telo. Za predstavitev poročila odbora dajem besedo predsednici,
                  gospe mag. Majdi Potrata.</p>
               <p>Izvolite.</p>
            </sp>
            <sp xml:id="SDZ5-Redna-24-2011-02-01.sp157">

               <speaker>MAG. MAJDA POTRATA:</speaker>

               <p>Hvala za besedo, gospod podpredsednik. Spoštovani gospod državni sekretar in
                  sodelavca, poslanke in poslanci! Odbor za kulturo, šolstvo, šport in mladino je
                  Predlog deklaracije o politiki Republike Slovenije do novih narodnih skupnosti, ki
                  jo je v obravnavo predložila skupina poslank in poslancev s prvopodpisanim Miranom
                  Potrčem, obravnaval na 25. redni seji 18. januarja letos.</p>
               <p>Mnenje k predlogu deklaracije so dali Zakonodajno-pravna služba, Vlada, Komisija
                  za kulturo, znanost, šolstvo in šport Državnega sveta, ki je deklaracijo podprla,
                  prav tako pa je kot zainteresirano delovno telo predlog deklaracije obravnavala
                  tudi Komisija za peticije ter za človekove pravice in enakem možnosti, ki je tudi
                  izrazila soglasje in podporo predlogu deklaracije.</p>
               <p>Predstavnik predlagateljev Miran Potrč je uvodoma podal dopolnilno obrazložitev k
                  predlogu deklaracije in povedal, da je deklaracija nastajala več mesecev, vložena
                  pa je bil v zakonodajno proceduro 18. novembra 2010. To je dokument, ki je
                  pripravljen s soglasjem Vlade, podpisnikov predloga, predstavnikov obravnavanih
                  narodnih skupnosti in obeh poslancev avtohtonih narodnih skupnosti, italijanske in
                  madžarske. Slovenija je po mnenju prvopodpisanega politično dovolj in narodnostno
                  dovolj zrela in samozavestna, da večetničnost oziroma večkulturnost razume kot
                  bogatenje lastne identitete, medkulturni dialog pa je bil tudi ena izmed prioritet
                  slovenskega predsedovanja Svetu Evropske unije v letu 2008. Menil je tudi, da se
                  mora Slovenija kot demokratična država zavedati potrebe po boljši normativni
                  ureditvi položaja narodnih skupnosti, ki v Ustavi niso posebej opredeljene, kar
                  sledi njihovi vlogi in položaju po osamosvojitvi Slovenije. Posebej je omenil
                  tudi, da je deklaracija nasledek opozoril Varuha človekovih pravic, priporočil in
                  opozoril mednarodnih nadzornih teles za varstvo človekovih pravic in pravic
                  manjšin pa tudi dobre organiziranosti pripadnikov teh narodnih skupnosti v
                  številnih društvih in krovni organizaciji Zvezi zvez kulturnih društev
                  konstitutivnih narodov in narodnosti razpadle SFRJ v Sloveniji.</p>
               <p>Predstavnik Vlade Jožef Školč je povedal, da je deklaracija primeren akt, ki
                  odgovarja na večletne pobude predstavnikov obravnavanih narodnih skupnosti, da se
                  na ustrezen način poimenujejo in dobijo tudi mesto, kjer lahko razpravljajo in
                  dajejo predloge za izboljšanje svojega položaja. Deklaracija pomeni priznanje
                  kulturnih in izobraževalnih pravic ter lažje delo za naše predstavnike v tujini,
                  ki se v različnih situacijah znajdejo pred vprašanji, kako je urejen položaj teh
                  narodov in narodnosti v Sloveniji, z njo pa se zapira tudi vprašanje političnega
                  reprezentiranja. Tudi predstavnik Ministrstva za kulturo, državni sekretar dr.
                  Stojan Pelko, je povedal, da je bilo ministrstvo vključeno v oblikovanje mnenja k
                  tej deklaraciji. Predstavnica Zakonodajno-pravne službe je uvodoma opozorila na
                  vsebino in pravno naravo deklaracije kot akta, ki ga sprejema Državni zbor na
                  podlagi 110. člena Poslovnika, kjer je določen tudi vsebinski okvir, ki naj ga tak
                  akt ima. Opozorila pa je še na nekatere vsebinske pripombe glede samega besedila
                  deklaracije, ki pa so večinoma bile odpravljene z vloženimi amandmaji koalicijskih
                  poslanskih skupin. Sprejem deklaracije je pozdravil tudi predsednik Zveze zvez
                  kulturnih društev konstitutivnih narodov in narodnosti razpadle SFRJ Fahir Gutić,
                  ki je menil, da bodo pripadniki obravnavanih narodnih skupnosti s sprejemom
                  postali enakovredni večinskemu prebivalstvu na ozemlju Republike Slovenije.</p>
               <p>Sledila je razprava, v kateri so člani in članice odbora podprli sprejem
                  deklaracije, eden od razpravljavcev pa je imel pomisleke glede neurejenosti
                  obravnavane tematike v ustavi in v zakonodaji, zanimale pa so ga tudi finančne
                  posledice, ki bodo nastale s sprejemom deklaracije. Predlagatelj je na ta
                  vprašanja tudi odgovoril.</p>
               <p>Po končani razpravi je odbor sprejel amandmaje štirih koalicijskih poslanskih
                  skupin k naslovu, četrtemu odstavku uvodnega dela, podnaslovu ter k 1., 3., 4., 5.
                  in 6. točki predloga deklaracije.</p>
               <p>Na podlagi teh sprejetih amandmajev in amandmaja na amandma štirih poslanskih
                  skupin je bil pripravljen dopolnilni predlog besedila deklaracije, ki ga v
                  obravnavo in sprejem dobiva v dopolnjenem predlogu tudi Državni zbor v odločanje.
                  Hvala.</p>
            </sp>
            <sp xml:id="SDZ5-Redna-24-2011-02-01.sp158">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Za uvodno obrazložitev mnenja dajem besedo predstavniku Vlade.</p>
               <p>Gospod Jožef Školč, državni sekretar, prosim.</p>
            </sp>
            <sp xml:id="SDZ5-Redna-24-2011-02-01.sp159">

               <speaker>JOŽEF ŠKOLČ:</speaker>

               <p>Spoštovane poslanke, spoštovani poslanci, gospod podpredsednik!</p>
               <p>Ta deklaracija je zagotovo pomemben civilizacijski korak k urejanju dela tistih
                  vprašanj, ki zadevajo manjšinske politike v Republiki Sloveniji. Kot prvo je
                  pomembno tudi to, da je pri nastajanju tega akta sodelovala zainteresirana
                  populacija, ki namerava te manjšinske pravice tudi uresničevati. Kot drugo je
                  pomembno tudi to, da je ta akt nastal v Državnem zboru in doživel široko podporo,
                  vsaj tako kaže, poslank in poslancev različnih političnih skupin. S tem se tudi
                  zapira eno od teh vprašanj, ki je tlelo pravzaprav od ustanovitve naše države do
                  zdaj. Z vidika Vlade velja mogoče povedati, da je ustava in izjave ob sprejemanju
                  ustave, da so Slovenijo zavezale k spoštovanju vseh človekovih pravic, in s tem
                  tudi jezikovnih in kulturnih, za državljane in državljanke, ki živijo na našem
                  ozemlju in seveda tudi za vse druge. Ta deklaracija ureja predvsem in samo položaj
                  državljank in državljanov, ki se imajo za Albance, Bošnjake, da ne naštevam po
                  abecednem redu do konca. K uresničevanju teh pravic nas kličejo tudi mednarodni
                  akti, ki jih je Državni zbor sprejel, in različne konvencije. Vse po vrsti na nek
                  način zahtevajo, da se pravice spoštujejo, da se ne dela razlik, omogočajo pa
                  državi in državam, ki te akte podpisujejo, da same oblikujejo načine in politike,
                  kako se te pravice izvajajo, in na drugi strani, da tudi same definirajo in
                  določajo, katerim manjšinam takšne pravice pripadajo. V tem oziru je mogoče
                  pomembno tudi to, da je deklaracija, kot ste jo pripravili, v Državnem zboru
                  sprejela samo poimenovanje teh skupin in ni vsiljevala kakšnih drugih imen, ki so
                  bile tudi iz strokovnih in drugih razprav na razpolago. Še je, bom rekel, aktov,
                  ki so v teh 20-ih letih nastajali v Republiki Sloveniji, ki kličejo k sprejemu te
                  deklaracije.</p>
               <p>Naj za konec rečem, da zagotovo tak akt po eni strani pomeni zapiranje
                  marsikaterega vprašanja s strani drugih držav mednarodnih organizacij in pa tudi
                  organizacij, ki spremljajo uresničevanje človekovih pravic, po drugi strani pa
                  tudi ta akt odpira Sloveniji možnost, da si poveča ugled v mednarodni skupnosti in
                  nam, ki živimo tukaj, da lažje urejamo morebitna vprašanja, ki bodo iz tega
                  naslova prihajal na dnevni red. Hvala lepa.</p>
            </sp>
            <sp xml:id="SDZ5-Redna-24-2011-02-01.sp160">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Sledi predstavitev stališč poslanskih skupin. Besedo ima gospod Janez Ribič v
                  imenu Poslanske skupine SLS.</p>
            </sp>
            <sp xml:id="SDZ5-Redna-24-2011-02-01.sp161">

               <speaker>JANEZ RIBIČ:</speaker>

               <p>Spoštovani!</p>
               <p>Poslanci Slovenske ljudske stranke smo zadržani do predloga deklaracije, saj smo
                  prepričani, da posega na področje, ki ga Ustava ne ureja, čeprav se predlagatelj
                  najbolj sklicuje ravno nanjo. Res je, da Državni zbor z deklaracijo izraža splošna
                  stališča vprašanj notranje ali zunanje politike Republike Slovenije in neposredno
                  ne predstavlja pravne podlage za sprejem zavezujočih pravnih aktov, kar pa ne
                  pomeni, da je deklaracija zgolj dokument namenjen samemu sebi, pač pa je mogoče
                  sklepati, da lahko iz tega sledi priprava zavezujočih pravnih aktov, ki bodo tem
                  narodnim skupnostim podelili več pravic. Kaj sledi iz tega lahko samo ugibamo.</p>
               <p>V Sloveniji namreč živita dve avtohtoni narodni skupnosti, italijanska in
                  madžarska, položaj katerih je urejen v Ustavi Republike Slovenije. In na osnovi te
                  ureditve izhajajo posamezni pravni akti, ki položaj teh dveh narodnih skupnosti
                  celovito urejajo. Položaja tako imenovanih novih narodnih skupnosti pa Ustava ne
                  ureja, pač pa jim pripadajo ustavno varovane pravice, ki so enake za vse
                  državljane Republike Slovenije, ne glede na njihov izvor. Slovensko državljanstvo
                  so namreč pridobili tudi posamezniki, ki so prišli v Sloveniji iz drugih držav, ki
                  niso bile v nekdanji SFRJ, pa se za njih ne sprejemajo deklaracije oziroma jim
                  pripadajo tiste pravice, ki so zagotovljene vsem državljanom enakopravno in so
                  zapisane v Ustavi. In ravno na ravni ustavne ureditve bi se morala ujeti takšna
                  vprašanja, saj je le tako mogoče zagotoviti enakopravnost vsem državljanom
                  Republike Slovenije, pa naj prihajajo iz Slovaške, Romunije, Ukrajine ali Srbije.
                  Sicer pa pravno podlago za položaj pripadnikov bivših republik SFRJ v Republiki
                  Sloveniji predstavljajo že bilateralni sporazumi sklenjeni med Vlado Republiko
                  Slovenijo in vlado države, ki je matična država teh priseljencev. Zato poslanci
                  Slovenske ljudske stranke soglašamo z mnenjem Zakonodajno-pravne službe Državnega
                  zbora, ki ugotavlja, da bi bilo treba, citiram, "spremembe na področju njihove
                  pravne zaščite in položaja narodnih skupnosti, ki jim pripadajo, uveljaviti
                  najprej in predvsem na ustavni ravni". Konec navedka.</p>
               <p>Naj bo jasno, da poslanci Slovenske ljudske stranke podpiramo kulturno ter versko
                  povezovanje in udejstvovanje priseljencev, ki so pridobili slovensko
                  državljanstvo, in ostro obsojamo spodbujanje k narodni, verski in rastni
                  nestrpnosti. V Sloveniji ni omejevanja pravic narodnih skupnosti. Svoje ustavno
                  zagotovljene pravice pa lahko uresničujejo svobodno, brez določanja dodatnih
                  pogojev. Zato poslanci Slovenske ljudske stranke ocenjujemo, da ni potrebe po
                  tovrstnem dokumentu. Menimo tudi, da mora država najprej poskrbeti za svoje
                  manjšine v sosednjih državah, ki so jim vsakodnevno kršene njihovo ustavno
                  varovane pravice in se ostro odzvati na takšne kršitve. Hvala.</p>
            </sp>
            <sp xml:id="SDZ5-Redna-24-2011-02-01.sp162">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Anton Urh, v imenu Poslanske skupine DeSUS.</p>
            </sp>
            <sp xml:id="SDZ5-Redna-24-2011-02-01.sp163">

               <speaker>ANTON URH:</speaker>

               <p>Hvala za besedo, spoštovani gospod podpredsednik. Spoštovani državni sekretar s
                  sodelavci, kolegice in kolegi!</p>
               <p>Problematizacija vprašanja statusa tako imenovanih novodobnih manjšin je vsekakor
                  širšega družbenega evropskega pomena in sovpada z časom nastajanja novih držav v
                  90-ih letih prejšnjega stoletja. V Sloveniji se je od razpada nekdaj skupne države
                  vseskozi kazala problematika izvirajoč iz narodnostnega identificiranja in tudi
                  težnje po ureditvi tako posamičnih kot kolektivnih problemov, ki so jih doživljali
                  pripadniki neslovenskih narodnosti na različnih področjih svojega osebnega in
                  družbenega življenja. Kljub temu, da se Slovenija predstavlja kot država z zgledno
                  urejenim sistemom zaščite pravic manjšin in etičnih skupnosti, se s položajem
                  pripadnikov narodov nekdanje Jugoslavije v Sloveniji doslej, to lahko rečemo, ni
                  ukvarjal nobena vlada, čeprav gre za realnost njihovega obstaja, čeprav nas že
                  vrsto let na neurejeno varstvo kolektivnih pravic opozarjajo poleg naših
                  institucij Varuha človekovih pravic tudi mednarodne institucije in mednarodni
                  dokumenti.</p>
               <p>Poslanci DeSUS-a so s svojimi podpisi k deklaraciji potrdili potrebo po
                  oblikovanju dokumenta, ki bo pomenil pomemben korak k povečanju razumevanja in k
                  več pozornosti do manjšinske problematike pripadnikov narodov, ki so bili prisotni
                  v Sloveniji praktično že pred njenim rojstvom. Prisotnost pripadnikov narodov
                  nekdanje Jugoslavije na današnjem ozemlju Republike Slovenije je posledica
                  emigracijskih procesov iz ekonomskih razlogov, ki so se v glavnem odvijale v 70-ih
                  letih prejšnjega stoletja. Pri popisu prebivalstva se je za pripadnike narodov iz
                  območja nekdanje SFRJ izreklo približno 11 % ljudi, kar pomeni, da glede na
                  celotno strukturno prebivalstva, torej prebivalci konstitutivnih narodov nekdanje
                  Jugoslavije predstavljajo znaten delež. Ti prebivalci pa glede na strukturo
                  tistih, ki niso slovenske narodnosti, predstavljajo 90 % delež. Glede na tako
                  visok delež pripadnikov teh skupnosti na zemljevidu Slovenije je primerno, da jih
                  tudi v naših političnih dokumentnih deklariramo kot enakovredne večinskemu
                  prebivalstvu in poskušamo pristopiti k formalni ureditvi položaja, predvsem pa
                  najti tudi pot za ustvarjanje dialoga na državnem nivoju.</p>
               <p>V Poslanski skupini DeSUS pozdravljamo in v celoti podpiramo predlagani, na
                  matičnem delovnem telesu dopolnjeni dokument, za katerega ocenjujemo, da bo
                  doprinesel k obravnavi in urejanju tega dolgoletnega in odprtega družbenega
                  vprašanja obstoja in priznavanja narodnostne drugačnosti naših soprebivalcev,
                  sodržavljanov, ki so po našem mnenju upravičeni do tega, da se država, v kateri
                  prebivajo, delajo, jo soustvarjajo, do njihovega kolektivnega položaja končno že
                  enkrat opredeli s svojim pisnim dokumentom in postavi neke normativne okvire tudi
                  za prihodnost.</p>
               <p>Prepričani smo, da je za uspešen in dober razvoj družbe, kakršna živi v naši
                  državi, nujno zavedanje narodnostnih raznolikosti, jih sprejeti in upoštevati, ter
                  se nenazadnje do njih jasno opredeliti. Le medsebojno priznavajoče narodnosti
                  lahko sobivajo in ustvarjajo sožitje večkulturne in večetnične družbe. Kot že
                  rečeno, v Poslanski skupini DeSUS pozdravljamo in podpiramo deklaracijo
                  pripadnikov narodov nekdanje SFRJ v Sloveniji.</p>
            </sp>
            <sp xml:id="SDZ5-Redna-24-2011-02-01.sp164">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Zmago Jelinčič Plemeniti v imenu Poslanske skupine SNS.</p>
               <p>Prosim.</p>
            </sp>
            <sp xml:id="SDZ5-Redna-24-2011-02-01.sp165">

               <speaker>ZMAGO JELINČIČ PLEMENITI:</speaker>

               <p>Hvala lepa.</p>
               <p>Tako je prav – "narodič", ki ga vsi jebejo, ki šteje najmanj prebivalcev od vseh
                  sosedov, bo podpiral večje od sebe, ki mu povrh še strežejo po eksistenci, kradejo
                  materialno in kulturno bazo in seveda tudi ozemlje. Slovenski film ne sme nastati,
                  če vsaj ena vloga ni v balkanskem jeziku. Večina TV programov je sploh v
                  balkanskih jezikih, nacionalka pa praktično ne posname oddaje, da ni vključen
                  kakšen balkanski jezik. V kioskih komaj opaziš tisk v slovenščini. Še osrednji
                  dnevnik Delo smo posrali z angleščino. Smo resnično unikum v vesolju, dokler bomo
                  sploh še obstajali. Zanima me, kakšno deklaracijo so sprejeli v Nemčiji.
                  "Multikulti ist gescheitert," je rekla Merklova, ampak naši kulturi itak noben tuj
                  vsadek ne more več škodovati. Smo se tako strašno zanjo borili, da smo pobili ali
                  pregnali pol svojih, svojo kulturo pa uničili. Nacionalno gospodarstvo pa tako
                  sesuli, da se sploh ne bo poznalo, če vse, kar še imamo oziroma vse kar imamo,
                  namenimo tujcem. Tretja faza dokončne demontaže slovenstva je pač uspešno
                  zaključena. Letnike si štejemo 1918, 1941, 1991. Namreč, stoletje pred letom 1918
                  smo si krčevito prizadevali za "zedinjeno Slovenijo". Ko so bili ustavni dokumenti
                  zanjo z manifestom Karla I. 16. oktobra 1918 na mizi, je Korošec na to pljunil in
                  slovensko etnijo spremenil v propadajočo manjšino v štirih tujih državah, razkosal
                  nacionalno ozemlje, narodovo ime pa spremenil v "troedino pleme". Pleme, kakor se
                  uporablja za živali. Potem so nas med drugo vojno zdesetkali, pomorili, pregnali.
                  Po vojni sistematično pomešali in ko niti to ni dokončno uničilo slovenstva so
                  izumili osamosvojitev, ki po vsem, kar se dogaja, pomeni tretjo, zadnjo in očitno
                  uspešno fazo uničenja.</p>
               <p>Pred osamosvojitvijo je Pučnik na Ptuju rekel nekako tako: "Ne bomo dovolili
                  ponovne jugoslovenizacije Slovenije". Kot kaže smo pozabili na Pučnika, pozabili
                  smo na tisto, zakaj smo hoteli iti na svoje. In zdaj bomo odpirali neko novo
                  Jugoslavijo na teritorijih Republike Slovenije, s tem da nihče v nobeni od teh
                  držav bivšega Balkana tudi ne razmišlja o čem podobne, da ne bi govoril, kako o
                  tem ne razmišljajo v Avstriji, na Madžarskem, v Italiji in na Hrvaškem, kjer smo
                  Slovenci neka obskurna manjšina, ki jo je treba čim prej izničiti, in to uspešno
                  počno. Kaj pa mi? Mi skrbimo za vse ostale, samo za svoje ljudi ne skrbimo. Naša
                  vlada ne naredi nič za naše manjšine v tujini. Kaj, če bi govoril sploh še o
                  Slovencih kje drugje, kot v sosednjih državah. Popolnoma nič. Mislim, da gre za
                  zelo perfiden način bivšega komunističnega proklamiranega bratstva in edinstva, ki
                  ga hočete s to deklaracijo vpeljati v slovensko državo. Seveda, nekaterim je
                  vseeno, kaj bo, bodo pač mirno hodili na svoje vikende v Istro, na otoke, na Krk,
                  tam jih je v glavnem največ, in še kam drugam. Ampak če mislite, da boste zaradi
                  tega dobili spoštovanje tudi v tistih narodih, katerih pripadnike hočete tu
                  dvigniti nad nivo običajnih Slovencev in jim dati še posebne pravice, se prekleto
                  motite.</p>
               <p>V Slovenski nacionalni stranki nismo in nikoli ne bomo za tako deklaracijo.</p>
            </sp>
            <sp xml:id="SDZ5-Redna-24-2011-02-01.sp166">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod mag. Borut Sajovic v imenu Poslanskega kluba LDS.</p>
            </sp>
            <sp xml:id="SDZ5-Redna-24-2011-02-01.sp167">

               <speaker>MAG. BORUT SAJOVIC:</speaker>

               <p>Hvala lepa, gospod predsedujoči, za besedo. Pozdrav gospodu državnemu sekretarju,
                  sodelavki in sodelavcu, kolegicam in kolegom!</p>
               <p>Z deklaracijo o politiki Republike Slovenije do novih narodnih skupnosti, ki je
                  pred nami, želimo poslanke in poslanci predvsem normativno urediti vprašanje
                  pripadnikov v ustavi imenovanih narodnih skupnosti. Slovenija se kot demokratična
                  država mora zavedati potrebe po boljši normativni ureditvi položaja novih narodnih
                  skupnosti, ki v ustavi niso opredeljene. S tem Slovenija priznava in sledi
                  njihovemu spremenjenemu položaju po osamosvojitvi. K tej odločitvi zagotovo
                  prispeva tudi dejstvo, da večina držav nekdanje SFRJ v svoji ustavi ali zakonodaji
                  posebej ureja pravice narodov nekdanje skupne države. Predlagana deklaracija zato
                  zagotovo pomeni izboljšanje položaja slovenskih državljanov, ki so po narodnosti
                  pripadniki narodov nekdanje SFRJ. Deklaracija, ki je pred nami in v katero je bilo
                  vloženega kar nekaj časa, je bila oblikovana s soglasjem Vlade in obeh poslancev
                  avtohtonih narodnih skupnosti, to je italijanske in madžarske. Pri vsebini in
                  oblikovanju deklaracije pa so sodelovali tudi predstavniki novih narodnih
                  skupnosti.</p>
               <p>V Liberalni demokraciji Slovenije podpiramo Deklaracijo o politiki do novih
                  narodnih skupnosti, s katero se zavzemamo za izboljšanje njihovega položaja kot
                  tudi vloge, a ne v smislu ustavnopravne ureditve kolektivnega statusa oziroma
                  ureditve, kot jo imata avtohtoni italijanska in madžarska narodna skupnost, kajti
                  v primeru novodobnih narodnih skupnosti ali etničnih skupin gre za skupine
                  priseljencev, katerih pripadniki živijo razpršeno, v različnih krajih, različnih
                  delih Slovenije. Torej gre za organizirano povezovanje pripadnikov skupnosti, ki
                  jih povezujejo narodnost, jezik in kultura. V Liberalni demokraciji Slovenije se
                  bomo zavzemali za pravico do oblikovanja in izvajanja programov na ohranitev
                  jezika in kulture njihovih narodnosti ali etnične skupnosti. Zavzemali se bomo
                  tudi za ohranjanje prisotnosti narodnih skupnosti ter ustvarjanje novih oblik in
                  modelov njihovega aktivnega sodelovanja, za vključitev kadrovskih potencialov v
                  družbeno življenje. Predvsem pa bomo vztrajali na duhu multikulturnosti. Če se
                  spomnite, je čas predsedovanja Slovenije Svetu Evropske unije zaznamovalo leto
                  medkulturnega dialoga. Poleg tega je bil medkulturni dialog ena izmed prioritet
                  slovenskega predsedovanja Svetu Evropske unije. Zavzemamo se za sprejem
                  deklaracije, saj pomeni korak bliže k boljši vidnosti in prisotnosti novih
                  narodnih skupnosti v javnem in političnem življenju, ne nazadnje pa bodo preko
                  sosveta imeli tudi možnost komunicirati z vlado. Ustava Republike Slovenije ne
                  vsebuje določb, ki bi se nanašale na varstvo kolektivnih pravic pripadnikov
                  narodov nekdanje Jugoslavije v Sloveniji, se pa njihove individualne pravice
                  ustrezno zagotavljajo v 14., 61. in 62. členu Ustave.</p>
               <p>Kot je bilo že rečeno v imenu predlagateljev, so bili ključni razlogi za vložitev
                  deklaracije naslednji: dobra organiziranost pripadnikov teh skupnosti, opozorila
                  Varuha človekovih pravic, ki že nekaj let priporoča Državnemu zboru in Vladi
                  oblikovanje strategije urejanja pravic manjšin, ki v ustavi niso posebej
                  opredeljene, priporočila in opozorila mednarodnih nadzornih teles za varstvo
                  človekovih pravic in pravice manjšin od priporočil Sveta Evrope pa vse do Evropske
                  unije.</p>
               <p>Če zaključim. Po mnenju Poslanskega Kluba Liberalne demokracije Slovenije je
                  deklaracija zagotovo primeren akt, ki odgovarja na pobude predstavnikov novih
                  narodnih skupnosti, ki želijo ustrezno poimenovanje in prostor, da se lahko
                  razpravlja in daje predloge za izboljšanje njihovega in pa s tem tudi skupnega
                  položaja vseh. Z deklaracijo dajemo priznanje jezikovnim, kulturnim in
                  izobraževalnim pravicam pripadnikom novih narodnih skupnosti kot tudi podlago za
                  naše predstavnike v tujini, ki se v različnih situacijah znajdejo pred vprašanji
                  glede urejenosti vprašanja novih narodnih skupnosti v Sloveniji. In še zadnje, z
                  deklaracijo se zapira tudi vprašanje političnega reprezentiranja. Zato bomo v
                  Poslanskem klubu Liberalne demokracije Slovenije deklaracijo podprli.</p>
            </sp>
            <sp xml:id="SDZ5-Redna-24-2011-02-01.sp168">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod mag. Franc Žnidaršič v imenu skupine nepovezanih poslancev. Ga
                  ni. Besedo ima gospod László Göncz v imenu narodnih skupnosti.</p>
            </sp>
            <sp xml:id="SDZ5-Redna-24-2011-02-01.sp169">

               <speaker>DR. LÁSZLÓ GÖNCZ:</speaker>

               <p>Hvala lepa za besedo, gospod podpredsednik. Spoštovani gospod državni sekretar,
                  predstavniki urada za narodnosti Vlade Republike Slovenije, kolegice in
                  kolegi!</p>
               <p>Uvodoma naj povem, da se oba poslanca v okviru naše poslanske skupine strinjava z
                  namenom in vsebino Predloga deklaracije o politiki Republike Slovenije do novih
                  narodnih skupnosti, zato bova pri glasovanju omenjeni dokument tudi podprla.</p>
               <p>Je nesporno zgodovinsko dejstvo, da je z razpadom nekdanje skupne države tudi v
                  Sloveniji prišlo do v političnem in vsebinskem smislu spremenjene situacije z
                  vidika statusa pripadnikov narodov, ki izvirajo iz republik bivše Jugoslavije.
                  Republika Slovenija nedvomno sodi med tiste države Evropske unije, ki je na
                  področju pravne zaščite avtohtonih narodnih skupnosti na zakonodajni veliko
                  naredila. Tudi zato, ker je iz več drugih razlogov utemeljeno, da tudi v primeru
                  tako imenovanih novodobnih narodnih skupnosti v skladu z uveljavljenimi normami
                  človekovih pravic ter ob upoštevanju specifik našega geografskega prostora
                  pristopi k ustreznemu reševanju oziroma urejanju tega področja. V danem primeru
                  gre za narodne skupnosti, ki imajo ustaljene dejavnost v prid ohranjanja lastne
                  identitete in maternega jezika, ki jih je treba opravljati v urejenih zakonski in
                  sistemskih okvirih. Prepričan sem, da bo sprejetje te deklaracije prispevalo k
                  sožitju prebivalcev Republike Slovenije, ki pripadajo različnim narodnim in
                  jezikovnim skupnostim. V našem širšem geografskem prostoru, pri tem mislim
                  prvenstveno na srednjo in jugovzhodno Evropo, so bili z nacionalnega vidika
                  urejeni medsebojni odnosi vedno pomemben element stabilnosti in dobrega
                  sodelovanja, ne glede na to, kdo je bil v nekem zgodovinskem trenutku večina in
                  kdo manjšina. Na ureditev razmer seveda vplivajo zgodovinske okoliščine, torej
                  kateri razlogi so pripeljali do določenih situacij in manjšinskih statusov, vendar
                  sama potreba po reševanju tovrstnih vprašanj ne sme biti pogojena zgolj s tem.
                  Danes ne more biti vprašanje, zakaj je prihajajo do različnih migracij v drugi
                  polovici dvajsetega stoletja. Dejstvo je, da so v takratni skupni državi nastajale
                  večje ali manjše narodne skupnosti v nekdanjih republikah, v Sloveniji zaradi
                  ekonomskih razmer številčno sorazmerno velike. Danes je naloga, da se tistim, ki
                  so za svojo domovino izbrali Republiko Slovenijo, zagotovijo možnosti ohranjanja
                  svoje jezikovne in kulturne identitete. Pri tem je le treba poudariti, da bi bilo
                  netransparentno in tudi iz drugih razlogov sporno, če bi se pravice in sistemske
                  ureditve omenjeni skupnosti poistovetile s pravicami avtohtonih narodnih
                  skupnosti, ki so več stoletij vezane na teritorij, kjer živijo. Pri avtohtoni
                  narodni skupnosti so temelj zaščitnega sistema kolektivne manjšinske pravice, v
                  primeru novih narodnih skupnosti pa gre za precej drugačne pravnoformalno,
                  vsebinsko in teritorialno diferencirane okoliščine. Ne gre za bolj ali manj
                  pomembne skupnosti, ker bi bila tovrstna razvrščanja velika napaka, temveč za
                  drugačne okoliščine ene ali druge skupine, zato smatramo, da je predlagana
                  deklaracija s tega vidika korektna, koristna in vredna podpore.</p>
               <p>Za konec naj povem, da se pojavljajo vprašanja, da se tudi s to deklaracijo
                  omenjeno področje ne ureja celovito, ker še vedno ostajajo skupnosti, ki nikjer
                  niso zajete. Vendar v to se zdaj ne bom spuščal. Nedvomno je tudi tem namigom,
                  pristopom treba prisluhniti. Hvala lepa.</p>
            </sp>
            <sp xml:id="SDZ5-Redna-24-2011-02-01.sp170">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospa Janja Klasinc, v imenu Poslanske skupine Socialnih
                  demokratov.</p>
            </sp>
            <sp xml:id="SDZ5-Redna-24-2011-02-01.sp171">

               <speaker>JANJA KLASINC:</speaker>

               <p>Spoštovani gospod podpredsednik, spoštovani predstavniki Vlade, spoštovani
                  predstavniki Zveze zvez, spoštovani kolegice in kolegi!</p>
               <p>Socialni demokrati si že dolga leta prizadevamo, da bi v Republiki Sloveniji
                  uredili kolektivne pravice tistih slovenskih državljanov, ki so po svoji
                  nacionalni pripadnosti pripadniki narodov, s katerimi smo skupaj sestavljali
                  nekdanjo državo. Zato smo že v svojem predvolilnem programu izrazili svojo zavezo,
                  da bomo pripadnikom narodnih skupnosti Albancev, Bošnjakov, Črnogorcev, Hrvatov,
                  Makedoncev in Srbov, ki predstavljajo skoraj 11 % slovenskega prebivalstva,
                  zagotovili čim boljše izražanje njihovih kolektivnih pravic na državni in tudi na
                  lokalni ravni. Za te pravice si že vrsto let prizadevajo združenja pripadnikov teh
                  narodov združenih v Zvezo zvez kulturnih društev konstitutivnih narodov in
                  narodnosti nekdanje SFRJ v Sloveniji. S kolegom Potrčem sva se pred letom dni z
                  veseljem odzvala njihovi pobudi, da bi skupaj proučili možnosti njihove večje
                  vključenosti v slovensko institucionalno družbo. Rezultat vseh teh prizadevanj je
                  danes pred nami, in sicer obravnava deklaracije, ki jo čvrsto podpira celotna
                  koalicija, pa tudi del opozicije. Nekateri v opoziciji pač na žalost ne razumejo
                  razlike med tistimi priseljenci, ki za krajši čas prihajajo v Slovenijo iz
                  ekonomskih in morda nekaterih drugih razlogov, in pa med tistimi priseljenci, ki
                  so prišli v Slovenijo že pred desetletji in so skupaj z nami soustvarjali to
                  samostojno Slovenijo in jo soustvarjajo tudi danes. Spet drugi, ki so pa danes že
                  tukaj jasno povedali, da bodo odrekli podporo tej deklaraciji, pa so še pred nekaj
                  leti zelo intenzivno med pripadniki teh narodov iskali svojo pomoč za volitve.
                  Kakorkoli že, vsi v tej dvorani se zavedamo, da Ustava Republike Slovenije, kot
                  narodne manjšine opredeljuje samo pripadnike italijanske in madžarske narodnosti,
                  posebej pa tudi Rome. Okvirna konvencija za varstvo narodnih manjšin in Evropska
                  listina o regionalnih ali manjšinskih pravicah, ki ju je ratificiral tudi Državni
                  zbor, prepuščata državam pogodbenicam, da same določijo etnične skupine, ki jih
                  obravnavajo kot narodne manjšine. Zato mednarodni organi za nadzor in
                  implementacijo obveznosti, ki se nanašajo na varstvo manjšin, nikoli niso
                  problematizirali naše ureditve, kot jo imamo zapisano v Ustavi, a nas že dalj časa
                  opozarjajo, da moramo poiskati ustrezne možnosti za ureditev položaja in pravno
                  ureditev statusa pripadnikov narodov iz nekdanje skupne države. Na ureditev
                  statusa pripadnikov narodov nekdanje skupne države pa opozarja slabo desetletje že
                  tudi Varuh človekovih pravic v Sloveniji.</p>
               <p>V Poslanski skupini Socialnih demokratov smo prepričani, da bo današnji sprejem
                  deklaracije o politiki Republike Slovenije do novih narodnih skupnosti odprl vrata
                  za hitrejše in učinkovitejše reševanje in uresničevanje kolektivnih pravic
                  omenjenih narodov. Teh so bili sicer v času od ustanovitve države, pa do danes
                  deloma že deležni, saj je Republika Slovenija financirala ali sofinancirala
                  njihovo kulturno dejavnost in posamične projekte, toda prepričani smo, da je za
                  polno tudi institucionalno vključenost pripadnikov teh narodnih skupnosti treba
                  ustanoviti poseben organ, in sicer pri Vladi Republike Slovenije, s pomočjo
                  katerega bi organizirano izražali, usklajevali in pa uveljavljali vsa odprta
                  vprašanja, s katerimi se srečujejo pripadniki teh narodov. Čimprejšnja uresničitev
                  ciljev, ki so zapisani v tej deklaraciji, bo samo pripomogla k večji
                  prepoznavnosti Slovenije kot demokratične, multikulturne družbe. Sprejem
                  deklaracije, ki jo obravnavamo danes, pa bo dokaz več, da smo Slovenci
                  samozavestni narod, ki z omogočanjem pravic svojim sodržavljanom drugih narodnosti
                  samo krepi lastno identiteto. Hvala.</p>
            </sp>
            <sp xml:id="SDZ5-Redna-24-2011-02-01.sp172">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Aleksander Zorn v imenu Poslanske skupine Slovenske demokratske
                  stranke.</p>
            </sp>
            <sp xml:id="SDZ5-Redna-24-2011-02-01.sp173">

               <speaker>ALEKSANDER ZORN:</speaker>

               <p>Hvala lepa. Spoštovani!</p>
               <p>Deklaracijo politike Republike Slovenije do novih narodnostnih skupin bo Slovenska
                  demokratska stranka podprla.</p>
               <p>Zdi se nam potrebno izreči, da je prostor bivše Jugoslavije vendarle tudi kulturni
                  prostor, ki obsega življenje narodnosti, ki so tukaj družile svojo zgodovino, in
                  je zato naša kulturna in civilizacijska naloga, da jim s to deklaracijo omogočamo,
                  da se počutijo ne odtujene. Hkrati pa moramo povedati vsaj troje.</p>
               <p>Prvič. Hiteli bomo z majhnimi koraki. To, če podpremo deklaracijo, kar je
                  humanitarni in civilizacijski akt, ne pomeni, da imamo takoj vse te narodnosti
                  vpisali v svojo ustavo, kajti deklaracijo bo treba dopolniti tudi z drugimi
                  narodnostmi, ki so tukaj na tem prostoru že živele in še živijo, morda bodo še
                  živele.</p>
               <p>Drugič. Do take nove Jugoslavije, kakršne se bojijo nekatere stranke, ne bo kar
                  tako prišlo.</p>
               <p>Tretjič. Zelo pomembno. Slovenska demokratska stranka je osamosvojitvena stranka,
                  stranka, ki ni želela imeti totalitarnega režima, diktatorskega režima in se ni
                  osamosvajala proti svojim narodnostim, ki so živele na področju Jugoslavije, pač
                  pa proti režimo, zato proti tem narodnostim nima nič in jih želi normalno v svoji
                  skupnosti.</p>
               <p>Končno, nekakšna opomba predlagatelju, ki je zapisal v prvem stavku, da so bile
                  narodnosti konstitutivni element Jugoslavije. Spoštovani gospod Potrč, na to niste
                  znali odgovoriti, vam pomagam. Konstitutivni element Jugoslavije je bil socializem
                  in ne narodnosti. Pri tem je ostalo in to smo zapustili, zato bomo narodnosti
                  vključili kulturno, kakor se spodobi, in ne več socialistično. Hvala lepa.</p>
            </sp>
            <sp xml:id="SDZ5-Redna-24-2011-02-01.sp174">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Franco Juri v imenu Poslanske skupine Zares.</p>
            </sp>
            <sp xml:id="SDZ5-Redna-24-2011-02-01.sp175">

               <speaker>FRANCO JURI:</speaker>

               <p>Hvala, gospod predsedujoči. Spoštovani, poslanci in poslanke!</p>
               <p>Imamo končno deklaracijo, ki je nastajala kar nekaj časa. Med podpisniki prve
                  pobude sem tudi sam. Naša poslanska skupina je vselej podpirala in tudi sodelovala
                  pri oblikovanju tega dokumenta. S strogo pravnega vidika nekega posebnega, sodnega
                  premika ni, kajti še vedno so pripadniki narodnih skupnosti bivše Jugoslavije, ki
                  živijo v Sloveniji, deležni tistih pravic, ki izhajajo iz sedanje ustave in ki so
                  bile potrjene takoj po osamosvojitvi in tudi pred osamosvojitvijo Slovenije. Če se
                  spomnite, takrat je bilo zagotovljeno, da niti ena od zagotovljenih pravic ne bo
                  izgubljena v novi državi. Nato so se dogajale stvari, ki niso bile vedno v čast
                  naši demokraciji. Varuhinja in prej varuh človekovih pravic je kar nekaj let
                  opozarjal na ta primanjkljaj pravic in vidnosti narodnih skupnosti, ki so tukaj
                  živele v trenutku, ko je ta država nastala. No danes z veseljem ugotavljam, da cel
                  parlament z eno samo izjemo, ki je bila pričakovana, ampak tokrat tudi večje
                  stranke opozicije skupaj s koalicijo podpirajo to deklaracijo, in to je odlično
                  sporočilo ne samo našim državljanom in državljankam, ne samo pripadnikom narodnih
                  skupnosti iz bivše Jugoslavije, ki tukaj živijo kot javnopravni državljani
                  Slovenije, ampak je tudi dobro sporočilo Evropi, češ, Slovenija spoštuje pravice
                  in jih želi implementirati tudi tako, da se postopoma prizna subjektiviteto teh
                  narodnih skupnosti ne samo kot posameznih državljanov, ampak kot organizirane
                  skupnosti, ki želijo ohraniti in negovati lastno kulturno identiteto. Zato nastaja
                  organ, ki bo skrbel za usklajeno delovanje Vlade v stalnem stiku s predstavniki
                  narodnih skupnosti. Kot veste tudi v nesojenem zakonu o radioteleviziji je bila
                  zelo podobna dikcija in smo želeli že tam vnesti nekaj vsebinskih elementov
                  spoštovanja teh pravic. Jaz prihajam iz Kopra, dovolj se je sprehoditi po naših
                  ulicah, da bi ugotovili, da živimo v multikulturni realnosti in da so pripadniki
                  nekdanjih jugoslovanskih narodov sestavni del našega vsakdanja. Bošnjak je v Kopru
                  domačin, Srb je v Kopru domačin, Črnogorec je v Kopru domačin, Albanec je v Kopru
                  domačin, Makedonec je v Kopru domačin, tako kot so domačini Italijani in Slovenci.
                  Mislim, da nam je to lahko samo v ponos in v potrditev, da to sožitje, če
                  parafraziram kolego Zorna, ne potrebuje ideoloških okvirov, ampak samo nekaj
                  zdrave pameti in mislim, da je ta deklaracija danes izraz zdrave pameti in tudi
                  želje, da sobivamo in živimo v sožitju z našimi državljani, ne glede na njihovo
                  pripadnost. Navsezadnje, kdo nima kakšnega sorodnika, ki pripada drugemu
                  kulturnemu krogu. Pozabili nismo na vezi, ki nas vežejo tudi na celoten bivši
                  jugoslovanski prostor, in to ne pomeni, da je ogrožena identiteta večinskega
                  naroda v tej državi, ampak kvečjemu je to bogatost, dodana vrednost naši kulturni
                  identiteti.</p>
               <p>Zato bomo to deklaracijo z veseljem podprli.</p>
            </sp>
            <sp xml:id="SDZ5-Redna-24-2011-02-01.sp176">

               <speaker>PODPREDSEDNIK MAG. VASJA KLAVORA:</speaker>

               <p>Končali smo s predstavitvijo stališč poslanskih skupin. Amandmaji k dopolnjenemu
                  predlogu deklaracije niso bili vloženi. Glasovanje o predlogu deklaracije bomo
                  opravili čez pol ure v okviru glasovanj. S tem prekinjam to točko dnevnega reda.
                  Prekinjam tudi 24. redno sejo, ki jo bomo z glasovanjem nadaljevali ob 16. uri in
                  30 minut. <stage>(Seja je bila prekinjena ob 15.56 in se je nadaljevala ob 16.30.)</stage>
               </p>
            </sp>
            <sp xml:id="SDZ5-Redna-24-2011-02-01.sp177">

               <speaker>PREDSEDNIK MAG. VASJA KLAVORA:</speaker>

               <p>Spoštovane kolegice poslanke in kolegi poslanci, gospe in gospodje!</p>
               <p>Prehajamo na glasovanja Državnega zbora o predlogih odločitev. Poslanke in
                  poslance prosim, da preverite delovanje glasovalnih naprav.</p>
               <p>Nadaljujemo s <title>prekinjeno 18. točko dnevnega reda, to je s tretjo obravnavo Predloga zakona o spremembah in dopolnitvah Zakona o
                     prekrških, v okviru rednega postopka.</title>
               </p>
               <p>Ker v drugi obravnavi amandmaji k dopolnjenemu predlogu zakona niso bili vloženi,
                  prehajamo na odločanje o predlogu zakona. Obveščam vas, da me Zakonodajno-pravna
                  služba oziroma Vlada nista opozorili, da bi bil zaradi amandmajev, sprejetih na
                  matičnem delovnem telesu, predlog zakona neusklajen.</p>
               <p>Glasujemo. Glasovanje teče. Navzočih je 67 poslank in poslancev, za je glasovalo
                  45, proti nihče.</p>
               <p><stage>(Za je glasovalo 45.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>V zvezi s to točko dnevnega reda Vlada predlaga Državnemu zboru, da na podlagi
                  153. člena Poslovnika Državnega zbora sprejme naslednji sklep: "Zakonodajno-pravna
                  služba pripravi uradno prečiščeno besedilo Zakona o prekrških."</p>
               <p>Glasujemo. Glasovanje teče. Navzočih je 71 poslank in poslancev, za je glasovalo
                  67, proti nihče.</p>
               <p><stage>(Za je glasovalo 67.)</stage> <stage>(Proti nihče.)</stage></p>
               <p>Ugotavljam, da je sklep sprejet.</p>
               <p>S tem zaključujem to točko dnevnega reda.</p>
               <p>Nadaljujemo s <title>prekinjeno 19. točko dnevnega reda to je z drugo obravnavo Predloga zakona o prostovoljstvu, v okviru rednega
                     postopka.</title>
               </p>
               <p>Prehajamo na odločanje o vloženih amandmajih. Odločamo o amandmaju poslanskih
                  skupin SD, Zares, DeSUS in LDS k 4. členu.</p>
               <p>Glasujemo. Glasovanje teče. Navzočih je 72 poslank in poslancev, za je glasovalo
                  68, proti 2.</p>
               <p><stage>(Za je glasovalo 68.)</stage> <stage>(Proti 2.)</stage></p>
               <p>Ugotavljam, da je amandma sprejet.</p>
               <p>Odločamo o amandmaju Poslanske skupine SDS k 5. členu. Obrazložitev glasu v imenu
                  poslanske skupine gospa Jerajeva, prosim.</p>
            </sp>
            <sp xml:id="SDZ5-Redna-24-2011-02-01.sp178">

               <speaker>ALENKA JERAJ:</speaker>

               <p>Hvala za besedo.</p>
               <p>V 5. členu mi predlagamo, da se črta druga alineja, tista, ki govori, da se za
                  prostovoljsko delo ne šteje brezplačno opravljanje dela, ki je namenjeno
                  zadovoljevanju zgolj osebnih interesov članov v članski organizaciji in ni v
                  splošno družbeno korist. Nam se zdi, da na ta način po nepotrebnem ožimo prostor,
                  kje se sme opravljati prostovoljno delo, in na ta način izključujemo nekatera
                  društva in skupine. Ministrica je sicer pojasnila, da bi se potem v tem primeru
                  lahko vsi, ki hodijo oziroma ki so člani kulturnih in drugih društev, zahtevali
                  oziroma tudi evidentirali kot prostovoljska organizacija, kar pa ni namen tega
                  zakona. Mi ocenjujemo, da temu ni tako, kajti če naj bi država spodbujala
                  prostovoljstvo, sploh letos, ko je leto prostovoljstva, ne moremo omejevati in
                  razlagati, kje sme biti to prostovoljno delo in kje ne. Tak predlog je podal
                  Mladinskih svet Slovenije in mi smo temu sledili, ker ocenjujemo, da nima smisla
                  ožiti. Prostovoljno naj se odvija kjerkoli že, dokler je to res prostovoljno delo
                  in tisti, ki se za to odloči, ne pričakuje plačila.</p>
            </sp>
            <sp xml:id="SDZ5-Redna-24-2011-02-01.sp179">

               <speaker>PREDSEDNIK MAG. VASJA KLAVORA:</speaker>

               <p>Glasujemo. Glasovanje teče. Navzočih je 74 poslank in poslancev, za je glasovalo
                  36, proti 37.</p>
               <p><stage>(Za je glasovalo 36.)</stage> <stage>(Proti 37.)</stage></p>
               <p>Ugotavljam, da amandma ni sprejet.</p>
               <p>Odločamo o amandmaju Poslanske skupine SDS k 7. členu. Pri tem naj vas opomnim, da
                  je amandma vsebinsko povezan z amandmajem istega predlagatelja k 9. členu. Če ta
                  amandma ne bo sprejet, bo postal amandma istega predlagatelja k 9. členu
                  brezpredmeten.</p>
               <p>Obrazložitev glasu v imenu poslanske skupine gospa Jeraj.</p>
            </sp>
            <sp xml:id="SDZ5-Redna-24-2011-02-01.sp180">

               <speaker>ALENKA JERAJ:</speaker>

               <p>Hvala za besedo.</p>
               <p>Tukaj predlagamo, da se, ker sta povezana 7. in 9. člen, bom govorila v tem
                  primeru o 9. členu, predlagamo, da se črta tretji in četrti odstavek 9. člena,
                  kajti z Zakonom o verski svobodi smo določili ali pa smo se izrekli, da so
                  registrirane cerkve in druge verske skupnosti, da izvajajo javno koristno delo,
                  družbeno koristno delo in jih kot takšne tudi tretiramo, s tema dvema odstavkoma,
                  tretjim in četrtim, v 9. členu pa jim to jemljemo. Torej, prostovoljske
                  organizacije ne morejo biti politične stranke, sindikalne organizacije, združenja
                  delodajalcev, poklicna in strokovna združenja, registrirane cerkve in druge verske
                  skupnosti. Potem jim sicer Vlada v četrtem odstavku daje možnost, da kljub vsemu
                  so lahko, na primer, verske skupnosti tudi prostovoljske organizacije, vendar le v
                  primeru, če opravljajo humanitarno dejavnost. To se nam zdi oženje tistega, kar
                  počnejo in zaradi česar pravimo, da opravljajo javno dobro delo, in se nam zdi to
                  ponovno oženje. Poleg tega se na ta način onemogoča tudi drugim, društvom
                  upokojencev ali kakšnim drugim organizacijam, ki nimajo hkrati tudi statusa
                  humanitarne organizacije, da bi lahko bile prostovoljske organizacije.</p>
               <p>Tako da bomo podprli amandmaje, ki smo jih predlagali k 7. in 9. členu.</p>
            </sp>
            <sp xml:id="SDZ5-Redna-24-2011-02-01.sp181">

               <speaker>PODPREDSEDNIK MAG. VASJA KLAVORA:</speaker>

               <p>Glasujemo. Glasovalo je 74 poslank in poslancev, za 38, proti 36.</p>
               <p><stage>(Za je glasovalo 38.)</stage> <stage>(Proti 36.)</stage></p>
               <p>Ugotavljam, da je amandma sprejet.</p>
               <p>Odločamo o amandmaju Poslanske skupine SDS k 9. členu.</p>
               <p>Glasujemo. Glasovalo je 74 poslank in poslancev, za 36, proti 38.</p>
               <p><stage>(Za je glasovalo 36.)</stage> <stage>(Proti 38.)</stage></p>
               <p>Ugotavljam, da amandma ni sprejet.</p>
               <p>Odločamo o amandmaju poslanskih skupin SD in Zares k 18. členu. Glasujemo.
                  Glasovalo je 73 poslank in poslancev, za 47, proti 25.</p>
               <p><stage>(Za je glasovalo 47.)</stage> <stage>(Proti 25.)</stage></p>
               <p>Ugotavljam, da je amandma sprejet.</p>
               <p>Odločamo o prvem amandmaju Poslanske skupine SDS k 23. členu. Če bo ta amandma
                  sprejet, bo drugi amandma k 23. členu postal brezpredmeten.</p>
               <p>Glasujemo. Glasovalo je 73 poslank in poslancev, za 36, proti 35.</p>
               <p><stage>(Za je glasovalo 36.)</stage> <stage>(Proti 35.)</stage></p>
               <p>Ugotavljam, da je amandma sprejet.</p>
               <p>Odločamo o amandmaju Poslanske skupine SDS k 24. členu.</p>
               <p>Glasujemo. Glasovalo je 71 poslank in poslancev, za 35, proti 36.</p>
               <p><stage>(Za je glasovalo 35.)</stage> <stage>(Proti 36.)</stage></p>
               <p>Ugotavljam, da amandma ni sprejet.</p>
               <p>Glasujemo. Glasovalo je 71 poslank in poslancev, za 32, proti 37.</p>
               <p><stage>(Za je glasovalo 32.)</stage> <stage>(Proti 37.)</stage></p>
               <p>Ugotavljam, da amandma ni sprejet.</p>
               <p>Odločamo o amandmaju Poslanske skupine SDS k 50. členu.</p>
               <p>Glasujemo. Glasovalo je 71 poslank in poslancev, za 33, proti 37.</p>
               <p><stage>(Za je glasovalo 33.)</stage> <stage>(Proti 37.)</stage></p>
               <p>Ugotavljam, da amandma ni sprejet.</p>
               <p>In končno odločamo še o drugem amandmaju k 50. členu poslanskih skupin SD, Zares,
                  DeSUS in LDS.</p>
               <p>Glasujemo. Navzočih je 71 poslank in poslancev, za je glasovalo 67, proti 3.</p>
               <p><stage>(Za je glasovalo 67.)</stage> <stage>(Proti 3.)</stage></p>
               <p>Ugotavljam, da je amandma sprejet.</p>
               <p>S tem zaključujem drugo obravnavo predloga zakona.</p>
               <p>Besedo dajem predstavniku Vlade kot predlagateljici predloga zakona, če želi
                  podati predlog za nadaljevanje obravnave.</p>
               <p>Gospod državni sekretar.</p>
            </sp>
            <sp xml:id="SDZ5-Redna-24-2011-02-01.sp182">

               <speaker>DR. JÓZSEF GYÖRKÖS:</speaker>

               <p>Hvala lepa, gospod predsedujoči. Spoštovane poslanke in poslanci!</p>
               <p>Dajem predlog za nadaljnjo obravnavo tega zakona. Hvala lepa.</p>
            </sp>
            <sp xml:id="SDZ5-Redna-24-2011-02-01.sp183">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Ker so bili v drugi obravnavi sprejeti amandmaji k manj kot desetini členov
                  dopolnjenega predloga zakona, predlagatelj zakona predlaga, da Državni zbor na
                  podlagi prvega odstavka 138. člena Poslovnika Državnega zbora še na tej seji
                  opravi tretjo obravnavo predloga zakona. Prehajamo na odločanje o navedenem
                  predlogu. Sklep ne bo sprejet, če mu bo nasprotovala več kot tretjina navzočih
                  poslancev.</p>
               <p>Glasujemo. Navzočih je 74 poslank in poslancev, za je glasovalo 71, proti
                  nihče.</p>
               <p><stage>(Za je glasovalo 71.)</stage> <stage>(Proti nihče.)</stage></p>
               <p>Ugotavljam, da je bil sklep sprejet.</p>
               <p>Državni zbor bo tretjo obravnavo predloga zakona opravil v četrtek 3. februarja
                  2011 po končanem glasovanju. Službe zbora bodo pripravile pregled, v katerega bodo
                  vključeni sprejeti amandmaji in členi, h katerim so bili amandmaji sprejeti.
                  Amandmaje k tem členom lahko kvalificirani predlagatelji vložijo do začetka tretje
                  obravnave predloga zakona na seji zbora.</p>
               <p>Prekinjam to točko dnevnega reda.</p>
               <p>Nadaljujemo s <title>prekinjeno 20. točko dnevnega reda, to je s tretjo obravnavo Predloga zakona o spremembah in dopolnitvah Zakona o
                     kemikalijah, v okviru rednega postopka.</title>
               </p>
               <p>Ker v drugi obravnavi amandmaji k dopolnjenemu predlogu zakona niso bili vloženi,
                  prehajamo na odločanje o predlogu zakona. Obveščam vas, da me Zakonodajnopravna
                  služba oziroma Vlada nista opozorili, da bi bil zaradi amandmajev, sprejetih na
                  matičnem delovnem telesu, predlog zakona neusklajen.</p>
               <p>Glasujemo. Navzočih je 72 poslank in poslancev, za je glasovalo 70, proti
                  nihče.</p>
               <p><stage>(Za je glasovalo 70.)</stage> <stage>(Proti nihče.)</stage></p>
               <p>Ugotavljam, da je zakon sprejet in s tem zaključujem to točko dnevnega reda.</p>
               <p>Nadaljujemo s <title>prekinjeno 14. točko dnevnega reda, to je s tretjo obravnavo Predloga zakona o spremembah in dopolnitvah Zakon o
                     ustanovitvi občin ter o določitvi njihovih območij, v okviru rednega postopka.</title>
               </p>
               <p>Ker k predlogu zakona matično delovno telo ni sprejelo nobenega amandmaja,
                  amandmajev na seji zbora ni bilo možno vlagati, zato prehajamo na odločanje o
                  predlogu zakona.</p>
               <p>Glasujemo. Navzočih je 72 poslank in poslancev, za je glasovalo 60, proti 5.</p>
               <p><stage>(Za je glasovalo 60.)</stage> <stage>(Proti 5.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Nadaljujemo s <title>prekinjeno 5. točko dnevnega reda, to je z obravnavo Predloga zakona o spremembah in dopolnitvah Zakona o raziskovalni
                     in razvojni dejavnosti, po skrajšanem postopku.</title>
               </p>
               <p>Nadaljujemo z <title>drugo obravnavo,</title> to je z odločanjem o vloženem
                  amandmaju k 9. členu Poslanske skupine SDS.</p>
               <p>Glasujemo. Navzočih 72 je poslank in poslancev, za je glasovalo 38, proti 33.</p>
               <p><stage>(Za je glasovalo 38.)</stage> <stage>(Proti 33.)</stage></p>
               <p>Ugotavljam, da je amandma sprejet.</p>
               <p>Končali smo z glasovanjem o amandmajih, z drugo obravnavo predloga zakona v okviru
                  skrajšanega postopka. Ugotavljam, da je zbor v drugi obravnavi sprejel amandma k
                  9. členu dopolnjenega predloga zakona. Sprašujem kvalificirane predlagatelje, ali
                  nameravate k temu členu vložiti amandmaje? Ugotavljam, da ne. Ugotavljam, da k
                  predlogu zakona za tretjo obravnavo ni bilo vloženih amandmajev, in vas obveščam,
                  da me Zakonodajno-pravna služba oziroma Vlada nista obvestili, da bi bil zaradi
                  amandmajev, sprejetih v drugi obravnavi, predlog zakona neusklajen. Prehajamo na
                  odločanje o predlogu zakona.</p>
               <p>Glasujemo. Navzočih je 71 poslank in poslancev, za je glasovalo 70, proti
                  nihče.</p>
               <p><stage>(Za je glasovalo 70.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Nadaljujemo s <title>prekinjeno 6. točko dnevnega reda, to je z obravnavo Predloga
                     zakona o spremembah Zakona o obligacijskih in stvarno pravnih razmerjih v
                     letalstvu, po skrajšanem postopku.</title>
               </p>
               <p>Ker v drugi obravnavi amandmaji k dopolnjenemu predlogu zakona niso bili vloženi,
                  prehajamo na odločanje o predlogu zakona. Obveščam vas, da me Zakonodajno-pravna
                  služba oziroma Vlada nista opozorili, da bi bil zaradi amandmajev, sprejetih na
                  matičnem delovnem telesu, predlog zakona neusklajen.</p>
               <p>Glasujemo. Navzočih je 70 poslank in poslancev, za je glasovalo 69, proti
                  nihče.</p>
               <p><stage>(Za je glasovalo 69.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>V zvezi s to točko dnevnega reda Vlada predlaga Državnemu zboru, da na podlagi
                  153. člena Poslovnika Državnega zbora sprejme naslednji sklep: "Zakonodajno-pravna
                  služba pripravi uradno prečiščeno besedilo Zakona o obligacijskih in
                  stvarnopravnih razmerjih v letalstvu".</p>
               <p>Glasujemo. Navzočih 71 je poslank in poslancev, za je glasovalo 69, proti
                  nihče.</p>
               <p><stage>(Za je glasovalo 69.)</stage> <stage>(Proti nihče.)</stage></p>
               <p>Ugotavljam, da je sklep sprejet.</p>
               <p>S tem zaključujem to točko dnevnega reda.</p>
               <p>Nadaljujemo <title>s prekinjeno 26. točko dnevnega reda, to je z obravnavo
                     Predloga deklaracije o politiki Republike Slovenije do novih narodnih
                     skupnosti.</title>
               </p>
               <p>Ker v drugi obravnavi amandmaji k dopolnjenemu predlogu deklaracije niso bili
                  vloženi, prehajamo na odločanje o predlogu deklaracije. Obveščam vas, da me
                  Zakonodajno-pravna služba oziroma Vlada nista opozorili, da bi bil zaradi
                  amandmajev, sprejetih na matičnem delovnem telesu, predlog deklaracije
                  neusklajen.</p>
               <p>Glasujemo. Navzočih je 72 poslank in poslancev, za je glasovalo 63, proti 3.</p>
               <p><stage>(Za je glasovalo 63.)</stage> <stage>(Proti 3.)</stage></p>
               <p>Ugotavljam, da je deklaracija sprejeta.</p>
               <p>S tem zaključujem to točko dnevnega reda.</p>
               <p>Prehajamo na <title>prekinjeno 1. točko dnevnega reda – Vprašanja poslank in
                     poslancev.</title>
               </p>
               <p>V skladu s predlogom poslanca gospoda Zmaga Jelinčiča Plemenitega bo zbor odločal
                  o naslednjem predlogu sklepa: "Državni zbor bo na naslednji seji opravil razpravo
                  o odgovoru predsednika Vlade Boruta Pahorja na poslansko vprašanje Zmaga Jelinčiča
                  Plemenitega v zvezi z zaščito Slovencev, živečih na Kosovu."</p>
               <p>Glasujemo. Navzočih je 71 poslank in poslancev, za je glasovalo 32, proti 37.</p>
               <p><stage>(Za je glasovalo 32.)</stage> <stage>(Proti 37.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca Zvonka Černača bo zbor odločil o naslednjem predlogu
                  sklepa: Državni zbor bo na naslednji opravil razpravo o odgovoru predsednika Vlade
                  Boruta Pahorja na poslansko vprašanje Zvonka Černača glede dostopa do arhivov.
                  Obrazložitev glasu v imenu poslanske skupine ima gospod dr. Gorenak.</p>
               <p>Izvolite.</p>
            </sp>
            <sp xml:id="SDZ5-Redna-24-2011-02-01.sp184">

               <speaker>DR. VINKO GORENAK:</speaker>

               <p>Hvala lepa.</p>
               <p>Seveda bomo podprli ta predlog sklepa in prosim za podporo tudi ostale. Najvišji
                  pravni akt države je ustava. Druga beseda v 2. členu govori o tem, da je pravna
                  država. Če pa je Slovenija pravna država, v Sloveniji veljajo zakoni. Zakoni
                  veljajo za vse. Tisti, ki jih ne spoštujejo, pa morajo biti kaznovani. Mi pa
                  govorimo o tem, da se je nek državni uradnik, ki se imenuje direktor Sove,
                  odločil, da zakoni ne veljajo. Arhiv Službe državne varnosti je odprt od leta
                  2007. On se je 19. oktobra lanskega leta odločil, da je ta arhiv tajni in za
                  takšnega ga je tudi razglasil in takšnega tudi obravnava. Pomeni, da se je uradnik
                  postavil nad zakon, nad Vlado in nad parlament in tudi nad ustavo.</p>
               <p>V vsaki normalni državi bi vsak predsednik Vlade ravnal tako, da bi tega uradnika
                  zamenjal, verjetno tisto minuto in niti minute kasneje. Pri nas se ni zgodilo
                  tako. Če visok državni uradnik krši zakon, je po mojem mnenju dovoljeno tudi
                  navadnemu delavcu, tistemu za 500 evrov, gospe in gospodje, ki me ne poslušate,
                  kršiti zakon. Recimo, da ne plača položnice, da ne plača davka. Ja, zakaj pa bi
                  ga? Če je visokemu državnemu uradniku dovoljeno kršiti zakon, zakaj bi ga potem
                  moral ta državljan spoštovati? Smo na pomembni prelomnici, da temu uradniku rečemo
                  ne. Pri nas pa smo v fazi, kritični fazi ta teden, ki se ji reče predsednik vlade
                  in vlada še vedno nameravata sprejeti zakon skupaj s koalicijsko večino, ki bo za
                  nazaj pokrila nezakonito ravnanje tega uradnika. Je pa res, da imamo temeljno
                  nerazumevanje. Danes dopoldan smo na prvem delu odbora gospe Potrate slišali gospo
                  ministrico, ki pravi, da so pripadniki Službe državne varnosti soustvarjali
                  Slovenijo. Nadalje smo slišali direktorja, ki pravi, da nadaljuje delo Službe
                  državne varnosti in da je zato dolžan ščititi za nazaj.</p>
               <p>Gospe in gospodje, kje živite? SD, leta 1996 ste rekli: "Distanciramo se od
                  zgodovine, mi ne pokrivamo preteklosti pred letom 1990." Premier govori o tem, da
                  ne zagovarja dejanj bivše službe. Ja, kje pa potem smo, kje pa potem živimo? Z
                  zakonom pa nameravate narediti prav to. In prav to je tisto, o čemer se je treba
                  pogovoriti prej, preden pride ta zakon na glasovanje. In to je nujno treba v
                  okviru razprave, čeprav pa bi si želeli, da razpravljamo res o ljudeh, ki težko
                  živijo, ne pa o prikrivanju zločinov iz preteklosti. Hvala lepa.</p>
            </sp>
            <sp xml:id="SDZ5-Redna-24-2011-02-01.sp185">

               <speaker>PODPREDSEDNIK MAG. VASJA KLAVORA:</speaker>

               <p>Gospod Samo Bevk v imenu poslanske skupine, izvolite.</p>
            </sp>
            <sp xml:id="SDZ5-Redna-24-2011-02-01.sp186">

               <speaker>SAMO BEVK:</speaker>

               <p>Hvala lepa za besedo, gospod podpredsednik. Spoštovani zbor!</p>
               <p>Poslanska skupina Socialnih demokratov ne bo podprla tega predloga za razpravo v
                  Državnem zboru. Sklicujemo pa se tudi na uredbo o izročanju gradiva iz arhiva
                  nekdanje Službe državne varnosti, ki jo je sprejela prejšnja vlada Republike
                  Slovenije, in sicer je bila ta uredba objavljena v Uradnem listu 6. junija leta
                  2007. Torej gradivo se nanaša na Službo državne varnosti in je nastalo pred 17.
                  majem 1990. To gradivo se je predalo Arhivu Republike Slovenije. In v 4. členu te
                  uredbe, sklicujoč se na veljavni zakon iz leta 2006, sklicujoč se na Zakon o
                  Slovenski obveščevalno-varnosti agenciji in na Zakon o Vladi Republike Slovenije,
                  ta 4. člen prvi, "Arhiv Republike Slovenije zagotovi, če je to potrebno iz
                  razlogov nacionalne varnosti in na predlog direktorja agencije, posebno varovanje
                  in dostopnost predanega gradiva iz 2. člena te uredbe. Komisija določi obliko in
                  način predaje hrambe predanega gradiva". Se pravi, da sta tako direktor Sove kot
                  direktor Arhiva ravnala pravilno in v skladu z zakonom ter to uredbo, ki jo je
                  sprejela prejšnja – vaša vlada. Hvala lepa.</p>
            </sp>
            <sp xml:id="SDZ5-Redna-24-2011-02-01.sp187">

               <speaker>PODPREDSEDNIK MAG. VASJA KLAVORA:</speaker>

               <p>Gospod dr. Gorenak, v lastnem imenu. Oprostite, gospod Zmago Jelinčič Plemeniti
                  ima v imenu poslanske skupine obrazložitev glasu.</p>
               <p>Izvolite.</p>
            </sp>
            <sp xml:id="SDZ5-Redna-24-2011-02-01.sp188">

               <speaker>ZMAGO JELINČIČ PLEMENITI:</speaker>

               <p>Hvala lepa.</p>
               <p>Mi bomo podprli predlog za razpravo. Treba je povedati, da posebno varovanje, o
                  katerem je govoril prej kolega, ne pomeni zaprtja in prepoved vpogleda. To je
                  nekaj bistveno drugega. To pomeni, da je posebno varovano zato, da se ne bi
                  uničilo. Ampak tudi v naši stranki imamo občutek, pa mogoče tudi kakšne indice, da
                  se določeni dokumenti uničujejo, in da bi določeni dokumenti lahko razkrili čudne
                  povezave nekaterih še živečih gospodov in gospa, tudi na političnih položajih, in
                  v bistvu vrgli drugačno luč na njihovo takratno delovanje in današnje deklarativno
                  izražanje. Morda bi se tudi pokazalo, da je kdo v nekdanjem bivšem režimu
                  sodeloval s kakšnimi drugimi obveščevalnimi službami na škodo takratne skupne
                  domovine. Morda bi se pokazalo, da bi kakšen, ki je danes velik Slovenec, bil
                  takrat proti slovenstvu in proti kakšnim usmeritvam za spremembo režima in za
                  demokratične spremembe. In tega se bojijo. Morda bi se tudi pokazalo, da je bil
                  kdo v bistvu umazan še s kakšno hujšo stvarjo, ki jo lahko deklariramo kot kakšno
                  kaznivo dejanje takšne ali drugačne vrste. In mislim, da je smiselno, da se te
                  zadeve odprejo. Konec koncev, vedeti je treba, da so kopije teh arhivov, v
                  nekaterih primerih celo originali, v Beogradu in bodite prepričani, da bo Beograd
                  prej ali slej dal to na plano. Na plano bodo dali pa takrat, ko bo njim najbolj
                  pogodu, ne pa takrat, ko bi naši zgodovinarji med tem časom že lahko obdelali
                  tematiko, jo obelodanili, objavili v knjigah, v znanstvenih razpravah in s tem v
                  bistvu uredili tisto, kar bi morali že zdavnaj. Hvala.</p>
            </sp>
            <sp xml:id="SDZ5-Redna-24-2011-02-01.sp189">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Vidim, da je več prošenj za obrazložitev glasu. Prosim za prijavo za obrazložitev
                  glasu v svojem imenu. Obrazložitev glasu ima Andrej Magajna.</p>
               <p>Prosim.</p>
            </sp>
            <sp xml:id="SDZ5-Redna-24-2011-02-01.sp190">

               <speaker>ANDREJ MAGAJNA:</speaker>

               <p>Sam bom glasoval, da se ta razprava opravi. Je po svoje zelo pomembna, čeprav gre
                  navidezno za marginalno zadevo. Nekomu je bilo onemogočen vpogled v arhiv. Vendar
                  tukaj gre za več stvari, za vprašanje deklariranega distanciranja od zgodovine, od
                  stranpoti. V teh dneh je ta zadeva na preizkusu, ali smo po dvajsetih letih zmožni
                  presekati z anomalijami prejšnjega sistema. Ne gre za obujanje preteklosti, pač pa
                  za preizkus delovanja pravne države danes. Danes je bil onemogočen kolegu Igorju
                  Omerzi dostop do arhivov. Danes je bilo storjeno protipravno dejanje. Danes je
                  nekdo zaščitil nekoga, sam ve, zakaj.</p>
               <p>Prosimo, da se ta razprava opravi in da si odkrito rečemo, kaj in kako je s temi
                  stvarmi.</p>
            </sp>
            <sp xml:id="SDZ5-Redna-24-2011-02-01.sp191">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Obrazložitev glasu v svojem imenu ima mag. Branko Grims.</p>
               <p>Prosim.</p>
            </sp>
            <sp xml:id="SDZ5-Redna-24-2011-02-01.sp192">

               <speaker>MAG. BRANKO GRIMS:</speaker>

               <p>Vsekakor bom glasoval za to, da se ta razprava opravi, ker vidim, da marsikdo
                  enostavno ni prebral niti tistega, kar je v gradivu poslala v parlament vlada,
                  tudi marsikdo s strani vladajoče koalicije ne.</p>
               <p>Danes je bilo recimo v dopoldanskem času izrečeno na odboru, češ da v arhivih
                  Stasija dobijo vpogled samo posamezniki, tisti, ki so bili prizadeti. Če bi pa
                  prebrali vsaj vladno gradivo, tisto, ki vam ga je vaša lastna vlada pripravila, v
                  tretji alineji, ko govori o Nemčiji in o Gavkovem inštitutu in arhivih Stasija,
                  izrecno našteva, da je njihova naloga zagotavljati in celo spodbujati, da se
                  vpogleda v gradivo, brez omejitev seveda, zaradi namena znanstvenih, političnih
                  ali drugih zgodovinskih raziskav, torej točno s takim namenom, zaradi katerega vi
                  spreminjate zakon, da bi onemogočili vpogled gospodu Omerzi. To seveda pomeni,
                  kakšna je smer Evrope in da je to, ker vi želite pod pretvezo, da to zagotavljate,
                  ker je evropska usmeritev, delate pa popolnoma in očitno nasprotno. V Nemčiji so
                  ti arhivi vzpostavljeni z namenom, ne samo da zagotavljajo, ampak spodbujajo
                  znanstveno, poljudno, tudi politično raziskovanje in s tem vedenje o delovanju
                  tajnih služb totalitarnega režima. Pri nas se točno to hoče preprečiti, s tem da
                  se ruši pravna država, kar pa je najhuje, ker se omogoča posamezniku, da se
                  postavi nad zakon, ki bi ga bil dolžan izvajati, in pri tem celo krši ustavo,
                  kajti eno od temeljnih načel je, Slovenija je pravna država. Če se to tolerira ali
                  če Vlada to poskuša legalizirati za nazaj, potem je jasno, da od pravne države ni
                  ostalo prav ničesar več.</p>
            </sp>
            <sp xml:id="SDZ5-Redna-24-2011-02-01.sp193">

               <speaker>PREDSEDNIK DR. PAVEL GANTAR:</speaker>

               <p>Obrazložitev glasu v svojem imenu ima dr. Vinko Gorenak.</p>
            </sp>
            <sp xml:id="SDZ5-Redna-24-2011-02-01.sp194">

               <speaker>DR. VINKO GORENAK:</speaker>

               <p>Hvala lepa.</p>
               <p>Seveda bom glasoval za, naj pa vam preberem dva odstavka iz ene odločbe Vrhovnega
                  sodišča številka 187 iz leta 1998. Šlo je tudi za razkritje nekega dokumenta
                  Službe državne varnosti in nekdo je nekoga tožil.</p>
               <p>Vsebina dokumenta pravi takole: "Objava dokumenta tajne službe je bila zato v
                  danem primeru v javnem interesu, saj je predstavljala razkritje dela zgodovinskega
                  dogajanja, ki se ga tudi še v današnjih časih..." Šlo je torej za objavo nekega
                  tajnega dokumenta, mi pa danes govorimo o javnih dokumentih, ki jih gospod Omerza
                  ne dobi in zato spreminjate zakon, da jih tudi v bodoče ne bo dobil. Ista sodba pa
                  pravi takole: "Danes je popolnoma znano, da se je Služba državne varnosti
                  ukvarjala ne le z obveščevalnimi nalogami, ampak je tudi sama organizirala
                  kriminalne aktivnosti, počela je kriminal in načrtno izzivala pa tudi konstruirala
                  obstoj kaznivih dejanj in odgovornosti zanje..." V nadaljevanju govori, da je
                  zabrisala za seboj sledi in da so bili žrtev več ali manj pripadniki, ki niso
                  mislili tako, kot misli ona, zlasti pa v času pred letom 1990 nastajajoče
                  opozicije.</p>
               <p>To je tisto, kar ministrica pravi, da je treba ščiti, ker je soustvarjalo
                  Slovenijo. To je tisto, kar direktor pravi, da mora nadaljevati tradicijo. Ali je
                  to tisto? Za mene to ni tisto in zato je treba glasovati za ta predlog.</p>
               <p>Kar se tiče pa vseh deklarativnih zadev iz leta 1996, pa si jih za klobuk
                  zataknite, ko govorite, da ste prekinili s preteklostjo. Niste! Hvala lepa.</p>
            </sp>
            <sp xml:id="SDZ5-Redna-24-2011-02-01.sp195">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Obrazložitev glasu. Prosim za prijavo.</p>
               <p>Obrazložitev glasu v svojem imenu ima mag. Radovan Žerjav.</p>
            </sp>
            <sp xml:id="SDZ5-Redna-24-2011-02-01.sp196">

               <speaker>MAG. RADOVAN ŽERJAV:</speaker>

               <p>Hvala lepa, gospod predsednik.</p>
               <p>Jaz bom podprl to razpravo. Sam dobivam občutek, da sem na trenutke res v nekem
                  drugem času in ne v letu 2011. Ne vem, koga se bojimo, zakaj se bojimo in koga
                  ščitimo. Velikokrat je bilo v zadnjem času rečeno: nihče ni nedotakljiv. Očitno,
                  da je. In tudi če si postavimo vprašanje, da smo sami storili kaj napak, Slovenija
                  v preteklih časih, proti komurkoli drugemu, katerikoli od naših politikov,
                  predstavnikov in tako naprej, da je storil kaj napak proti drugim državam, proti
                  ne vem komu, je to treba priznati. In civilizacijsko je, da se opravičimo, kot so
                  mnoge države to v Evropi storile. Nemčija in druge. To je evropsko in
                  civilizacijsko. Če je kdo storil kaj napak in če koga tukaj ščitimo. Sicer pa,
                  poslušajte, v letu 2011, da bomo skrivali sami pred seboj neko resnico iz pred ne
                  vem koliko let, sami sebi lažemo. Hvala lepa.</p>
            </sp>
            <sp xml:id="SDZ5-Redna-24-2011-02-01.sp197">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Obrazložitev glasu v svojem imenu ima Franco Juri.</p>
            </sp>
            <sp xml:id="SDZ5-Redna-24-2011-02-01.sp198">

               <speaker>FRANCO JURI:</speaker>

               <p>Hvala za besedo.</p>
               <p>Jaz te razprave ne bom podprl iz preprostega razloga, ker cel teden poteka
                  razprava o tem vprašanju. Danes smo se sestali že v zgodnjih urah, razpravo bomo
                  nadaljevali na matičnem odboru. Jutri o tem razpravljajo vse poslanske skupine,
                  vsi predsedniki strank in konec tedna bomo še razpravljali in glasovali o tem
                  vprašanju. Ta zahteva je brezpredmetna. Brezpredmetna pa je tudi vsebinsko. Danes
                  smo slišali argumente za tak zakon in je jasno, da nihče ne zapira tega arhiva.
                  Vsi bodo imeli dostop do arhivskega gradiva, ki zadeva notranjepolitične zadeve iz
                  prejšnjega režima. Danes smo tudi slišali, da je bilo tisoč in toliko
                  informatorjev, špicljev, takratne obveščevalne službe, da je bilo 5 tisoč
                  nadzorovanih oseb. Jaz vem zase, da sem bil tudi eden od tistih 5 tisoč
                  nadzorovanih oseb. Sprašujem pa se, če so bili vsi tisti, ki sedaj zahtevajo to
                  razpravo, tako nadzorovani ali so bili na strani tistih, ki so nadzorovali. Bodimo
                  jasni, transparentni. Gre za vzpostavljanje reda in normalnega delovanja, kjer bo
                  pluralno zastavljena komisija ugotovila in prevzela odgovornost za tisti del
                  gradiv, ki so lahko škodljivi za nacionalno varnost in za posameznike. To je
                  jasno. In ki se bo nanašalo samo na delovanje obveščevalnih služb v tujini. Tukaj
                  ni nobene dileme. Mislim, da ta razprava sedaj na taki ravni ni smiselna.</p>
            </sp>
            <sp xml:id="SDZ5-Redna-24-2011-02-01.sp199">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Obrazložitev glasu v svojem imenu ima Marjan Pojbič.</p>
            </sp>
            <sp xml:id="SDZ5-Redna-24-2011-02-01.sp200">

               <speaker>MARJAN POJBIČ:</speaker>

               <p>Spoštovani gospod predsednik, jaz bom seveda ta predlog za razpravo podprl. Bi pa
                  vprašal vse kolegice in kolege, ki sedite v Državnem zboru...</p>
            </sp>
            <sp xml:id="SDZ5-Redna-24-2011-02-01.sp201">

               <speaker>PREDSEDNIK DR. PAVEL GANTAR:</speaker>

               <p>Kolega Pojbič, ni mogoče sedaj nič spraševati, samo svoj glas obrazložite.</p>
            </sp>
            <sp xml:id="SDZ5-Redna-24-2011-02-01.sp202">

               <speaker>MARJAN POJBIČ:</speaker>

               <p>Gospod predsednik, še nikoli se ni zgodilo, da me ne bi prekinjali, ali vi ali
                  kdorkoli vodi to sejo, in mislim, da to ni prav. Imam pravico povedati to, kar
                  mislim, da obrazložim svoj glas.</p>
               <p>Še enkrat. Ali smo državljanke in državljani Republike Slovenije dolžni spoštovati
                  zakone, ki veljajo? <stage>/ oglašanje iz dvorane/</stage> Torej prišli smo do tistega
                  zaključka...</p>
            </sp>
            <sp xml:id="SDZ5-Redna-24-2011-02-01.sp203">

               <speaker>PREDSEDNIK DR. PAVEL GANTAR:</speaker>

               <p>Mir v dvorani, prosim.</p>
            </sp>
            <sp xml:id="SDZ5-Redna-24-2011-02-01.sp204">

               <speaker>MARJAN POJBIČ:</speaker>

               <p>... torej v tej državi obstajajo ljudje in elite, ki jim zakonodaje ni treba
                  spoštovati. In to je temeljno vprašanje, o čemer danes govorimo. Ne govorimo niti
                  ne o arhivih, ker v tem trenutku niso ključni arhivi. Ključno je, da visoki
                  državni funkcionar ni spoštoval zakona, ki v tej državi velja. To je ključno
                  vprašanje in s tem se moramo soočiti. Pa mi povejte, ali je možno, da obstaja
                  država na svetu, ki ima nek red, kjer vlada pravo in tako naprej, če tisti, ki
                  živijo v tej državi, ne spoštujejo zakonodaje. To pripelje potem do popolne
                  anarhije. In to je tisto, kar se v tej državi v tem trenutku dogaja – popolna
                  anarhija! Tisti, ki ste na oblasti, ne spoštujete zakonov, ki jih je sprejel
                  Državni zbor. Potem Državnega zbora, če se zakoni ne spoštujejo, ne potrebujemo!
                  Povejte, zakaj sedimo v tem parlamentu! Gremo domov! Gremo raje delat, pomagat
                  ljudem, da bodo lahko preživeli! Gremo to počenjat! To delajmo! Ne pa da sedimo
                  tu, sprejemamo zakonodajo, potem pa sami te zakonodaje ne spoštujemo. To je absurd
                  vseh absurdov. Verjemite mi, da si takšne vlade, ki tako vlada državljankam in
                  državljanom, le-ti res ne zaslužijo.</p>
               <p>Zato bom z velikim veseljem podprl to razpravo, da to temeljno vprašanje
                  razčistimo. </p>
            </sp>
            <sp xml:id="SDZ5-Redna-24-2011-02-01.sp205">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Obrazložitev glasu v svojem imenu ima mag. Majda Potrata.</p>
            </sp>
            <sp xml:id="SDZ5-Redna-24-2011-02-01.sp206">

               <speaker>MAG. MAJDA POTRATA:</speaker>

               <p>Hvala za besedo, gospod predsednik.</p>
               <p>Predloga za razpravo o odgovoru predsednika Vlade na zastavljeno vprašanje ne bom
                  podprla. Treba je poudariti, da je zakon o varstvu arhivskega gradiva in o arhivih
                  dopustil popolno odprtost arhivov pred 17. majem 1990. Ni države, ki bi pustila
                  popolno odprtost gradiv. In spoznanje o tem, da je lahko v gradivu Sove in teh
                  arhivih tudi kaj takega, kar bi z objavo lahko ogrozilo varnost države ali
                  življenja posameznikov, je ne nazadnje razkrila tudi prej citirana uredba, ki jo
                  je sprejela Vlada Janeza Janše leta 2007, ki je dopustila možnost, da je del
                  gradiva, za katerega je ugotovljeno, kakšne posledice bi njegovo razkritje lahko
                  imelo za varnost države, treba označiti s to oznako in zapreti za objavo. Prej
                  citirana izkušnja Nemčije – na dopoldanski seji Odbora za kulturo, šolstvo, šport
                  in mladino sem citirala nemškega znanstvenika, ki je povedal, da noben nemški
                  arhiv, tudi Stasijev, ni popolnoma odprt in v kakšnih pogojih je odprt za javnost.
                  In da so sto let tudi omejitve za objavo nekaterih gradiv. Letnice za to, kdaj sme
                  kakšno gradivo postati javno, so zelo različne od države do države. Naš
                  raziskovalni center je opravil primerjalno študijo. Pojdite si jo ogledat in potem
                  bomo lahko razpravljali o tem, da to, kar zadnje čase v javnosti kroži, da je
                  poskus novele tega zakona zaprtje arhivov, je navadno zavajanje in manipulacija.
                  Normalno, če bomo vprašali posameznika, ali je za zaprtje arhivov, da bo rekel
                  "ne", ampak treba je povedati, da gre samo za nekatere občutljive dokumente, ki ne
                  morejo biti dostopni vsakomur v vsakem trenutku. Hvala. </p>
            </sp>
            <sp xml:id="SDZ5-Redna-24-2011-02-01.sp207">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Obrazložitev glasu v svojem imenu ima Miran Potrč.</p>
            </sp>
            <sp xml:id="SDZ5-Redna-24-2011-02-01.sp208">

               <speaker>MIRAN POTRČ:</speaker>

               <p>Hvala lepa.</p>
               <p>Predloga ne bom podprl. Prvič, ta teden bomo najbrž še več razpravljali o tem
                  vprašanju na mnogih sejah matičnih delovnih teles in sprejemali zakonodajo. Zakaj
                  bi morali razpravljati še enkrat posebej o odgovoru na isto vprašanje, enostavno
                  ne razumem. Drugič, širijo se neresnice, da zapiramo dokumentarno gradivo pred 19.
                  majem 1990 za vse, kar bi lahko bilo sporno. To je čista neresnica. Gradivo vseh
                  bivših družbenopolitičnih organizacij je v celoti odprto in odprto je tudi gradivo
                  varnostnih služb, ki zadeva notranje delovanje, ne pa, kadar zadeva vprašanje
                  aktivnosti v obveščevalni in kontraobveščevalni aktivnosti navzven. Če ima kdo
                  interes, da se ta aktivnost v celoti razkrije javno, tudi v škodo delovanja države
                  in človekovih pravic, jaz te želje nimam. Bomo pa problem rešili, ker bo preko
                  zakona – tako je predlagano – imenovana komisija, v kateri bo imela večino
                  opozicija, ki bo vsak dokument lahko preverila in ocenila, ali lahko škoduje
                  nacionalnim interesom in človekovim pravicam. Če škoduje, ne bo javen, če ne, bo
                  javen za vse.</p>
               <p>In še dve stvari. Slovenija je z letom 1990 prekinila vsakršno politično
                  kontinuiteto s prejšnjim sistemom, Slovenija pa ni prekinila pravne kontinuitete.
                  Če ne bi bilo pravne kontinuitete, ne bi bilo tudi osamosvojitve Slovenije, ne bi
                  bilo razdelitve Jugoslavije, ne bi bilo mednarodnega priznanja, ker za to so bile
                  podlage v dokumentih, ki jih je sprejemala še prejšnja oblast.</p>
               <p>Hvala.</p>
            </sp>
            <sp xml:id="SDZ5-Redna-24-2011-02-01.sp209">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Obrazložitev glasu v svojem imenu ima Ivan Grill.</p>
               <p>Prosim.</p>
            </sp>
            <sp xml:id="SDZ5-Redna-24-2011-02-01.sp210">

               <speaker>IVAN GRILL:</speaker>

               <p>Hvala lepa.</p>
               <p>Seveda bom jaz glasoval za ta predlog, da se v Državnem zboru opravi razprava o
                  namenu zapiranja arhivov, predvsem pa o razlogih – kje je bolj primeren prostor za
                  to, kot je Državni zbor. Zakaj skušate na vse načine preprečiti, da se ta zadeva
                  opravi na javnem mestu, da se demantirajo vse tiste navedbe, vse tiste neresnice,
                  ki so predvsem s strani Vlade in koalicijskih poslancev zdaj plasirane v javnost?
                  Na vse pretege želite prikriti namen, zakaj se ti arhivi želijo zapreti. Zakaj?!
                  Od leta 2007 do včeraj ni bilo takšne potrebe, takšnega interesa, ni bilo
                  nevarnosti, da bi bila ogrožena nacionalna varnost, da bi bili ogroženi
                  posamezniki. Res pa je, da zdaj, ko je gospod Omerza na določenem področju teh
                  arhivov želel priti do nekih dokumentov, se je verjetno nekomu utrnilo v spominu,
                  da bi se veljalo zamisliti nad tem, da se razkrije prava identiteta visokega
                  političnega funkcionarja ali mogoče celo nekaj več, s katerim bi se demantirala
                  njegova podoba, ki jo ima danes v javnosti. In zato ste pripravljeni narediti vse,
                  da se potepta pravna država, skušate prikriti tista dejanja, za katera verjamem,
                  da so danes sol za rano tistih, ki so bili takrat v tistih časih akterji raznih
                  terorističnih atentatov, zdaj pa bi bilo to treba na nek način prikriti.</p>
               <p>Zato sprašujem, zakaj na tisti oddaji na nacionalki ni bilo ministrice za kulturo,
                  direktorja Sove, kjer bi lahko s strokovnimi argumenti, s stroko skušali
                  predstaviti, kaj je tako nevarnega za državo Slovenijo. Ker tega ni bilo, tudi
                  njih ni bilo, ker bi bili v veliki zadregi. Zgodovinarji, ki so vse prej kot
                  nevtralni, so bolj politično levo opredeljeni, so javno predstavili, da ne vidijo
                  nobene bojazni, da bi se v primeru, da se razkrijejo tisti podatki, na kakršenkoli
                  način ogrožala slovenska nacionalna varnost.</p>
               <p>Hvala lepa.</p>
            </sp>
            <sp xml:id="SDZ5-Redna-24-2011-02-01.sp211">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Obrazložitev glasu v svojem imenu ima Samo Bevk.</p>
               <p>Prosim.</p>
            </sp>
            <sp xml:id="SDZ5-Redna-24-2011-02-01.sp212">

               <speaker>SAMO BEVK:</speaker>

               <p>Razprave ne bom podprl. Zakon o arhivih je nastal po prej citirani odločbi
                  Ustavnega sodišča. In naj še enkrat poudarim, zakon iz leta 2006, Zakon o arhivih,
                  je res omogočil dostop do vseh teh dokumentov, vendar je ta ista vlada leta 2007,
                  dobro leto dni po začetku veljavnosti arhivskega zakona, sprejela uredbo o
                  izročanju gradiva iz arhiva nekdanje Službe državne varnosti. In ta uredba, piše
                  1. člen, ureja izročanje gradiva iz arhiva nekdanje Službe državne varnosti Arhivu
                  Republike Slovenije, način izročanja, imenovanje in sestavo komisije, ki opravi
                  izločanje, in mesto ter način hrambe tega arhiva. 2. člen opredeljuje to gradivo.
                  To gradivo je gradivo Službe državne varnosti pred 17. majem 1990. V 3. členu je
                  natančno določena komisija za izločanje in odbiranje gradiva iz arhiva nekdanje
                  Službe državne varnosti, to je tudi najbolj obsežni člen te uredbe. V 4. členu pa
                  pravi izrecno: "Arhiv Republike Slovenije zagotovi, če je to potrebno iz razlogov
                  nacionalne varnosti in na predlog direktorja Agencije, posebno varovanje in
                  dostopnost predanega gradiva iz 2. člena te uredbe. Komisija določi obliko in
                  način predaje in hrambe predanega gradiva". 5. člen govori, da ta uredba stopi v
                  veljavo naslednji dan. Datum je 4. junij 2007, podpisan pa je predsednik Vlade
                  Janez Janša. Se pravi, da je ta zadeva, okoli katere se sedaj preklamo, popolnoma
                  brez potrebe.</p>
            </sp>
            <sp xml:id="SDZ5-Redna-24-2011-02-01.sp213">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Odpiram prijavo za obrazložitev glasu. Obrazložitev glasu v svojem imenu ima dr.
                  Luka Juri.</p>
               <p>Prosim.</p>
            </sp>
            <sp xml:id="SDZ5-Redna-24-2011-02-01.sp214">

               <speaker>DR. LUKA JURI:</speaker>

               <p>Hvala lepa. Jaz razprave ne bom podprl, ker nas ne bo privedla do nobenega
                  zaključka. Ob tem bi pa vendarle rad samo izjavil "Živel WikiLeaks".</p>
            </sp>
            <sp xml:id="SDZ5-Redna-24-2011-02-01.sp215">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Obrazložitev glasu v svojem imenu ima Bogdan Barovič.</p>
            </sp>
            <sp xml:id="SDZ5-Redna-24-2011-02-01.sp216">

               <speaker>BOGDAN BAROVIČ:</speaker>

               <p>Hvala.</p>
               <p>Jaz bom seveda zahtevo podprl. Ampak rad bi poudaril to, da gre v bistvu za
                  vprašanje lenobe. Ne vem, zakaj bi zaradi ene zadeve, jaz se strinjam, da čisto
                  vse stvari, pa tudi ne morejo biti odkrite, ker gre dejansko za državno varnost.
                  Ampak zakaj bi zdaj nalepko "strogo zaupno" dali kar na celo škatlo, kjer je 100
                  stvari, notri je pa samo ena takšna, ki je upravičena te nalepke. Zdi se mi, da bi
                  bilo dobro in pošteno, če bi tiste, ki dejansko niso za razkritje, odmaknili,
                  ostale pa pustili odprte. Še enkrat pa poudarjam, da gre za vprašanje lenobe. In
                  zdaj, če se nekomu ne zdi ločiti tisto, kar je odprto, in tisto, kar je zaprto,
                  bomo pa o tem razpravljali. Je pač tako. Torej, podpiram. Hvala.</p>
            </sp>
            <sp xml:id="SDZ5-Redna-24-2011-02-01.sp217">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Obrazložitev glasu v svojem imenu ima Rudolf Petan.</p>
               <p>Prosim.</p>
            </sp>
            <sp xml:id="SDZ5-Redna-24-2011-02-01.sp218">

               <speaker>RUDOLF PETAN:</speaker>

               <p>Hvala za besedo.</p>
               <p>Jaz ne vidim vzroka, zakaj se ti arhivi ne bi mogli odpreti. Poleg tega se mi
                  pogovarjamo tukaj o arhivih, gre pa za nekaj drugega. Gre za spoštovanje
                  zakonodaje. Gre za vprašanje, kako lahko nek državni uradnik reče, da zakona ne
                  bom spoštoval, ker mu ni všeč, in da na neko dokumentacijo, ki jo poseduje, oznako
                  zaupno, tajno, strogo tajno in je nihče ne bo mogel videti. Mimo zakona. Ker zakon
                  jasno pravi, da se to ne sme zgoditi, da so ti arhivi javni in da si vsak, ki
                  želi, ne vem, za študijske namene, kakršnekoli druge, to lahko ogleda. In za to
                  gre. Pa kam bi prišli, če bi vsak državljan Republike Slovenije rekel: "Meni pa ta
                  zakon ni všeč, pa ga ne bom spoštoval?" Potem pa naj, ne vem, Ustavno sodišče
                  ugotovi, če imam prav ali nimam prav, pa še zakonodajo bomo šli spreminjat, da
                  boste meni dali prav, ker sem samovoljno to naredil. To ne gre. Poleg tega pa,
                  poglejte, kako si prizadevate, da bi to stvar nekako potlačili navzdol, da se o
                  tem ne bi govorilo. Dopoldne smo o tej zadevi razpravljali že na Odboru za
                  šolstvo. In poglejte, poglejte ga vraga, četrt ure novinarji niso imeli zvoka, da
                  bi lahko snemali to sejo, dokler niso intervenirali, ni bilo zvoka. A to je
                  slučajno? Ne me prepričevati, sem že tako dolgo v teh vodah, da vem, da nič ni
                  slučajno in se nič slučajno ne zgodi. In seveda potem tudi magnetograma ne bo. To
                  kaže na, ne vem, na strah. Pred čem? Ne vem, pred čem vas je strah. Kolikor je
                  meni znano, gre za arhive Službe državne varnosti, ki je v bistvu v nobeni
                  zakonodaji sploh ni bilo, tajna policija ni bila nikjer opredeljena, vi pa se zdaj
                  bojite odpreti te arhive. Zakaj zdaj skrivate tisto, česar sploh ni bilo? To je
                  nerazumljivo. Jaz bom seveda podprl, da se o tem opravi širša razprava. Hvala
                  lepa.</p>
            </sp>
            <sp xml:id="SDZ5-Redna-24-2011-02-01.sp219">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Obrazložitev glasu v svojem imenu ima mag. Borut Sajovic.</p>
               <p>Prosim.</p>
            </sp>
            <sp xml:id="SDZ5-Redna-24-2011-02-01.sp220">

               <speaker>MAG. BORUT SAJOVIC:</speaker>

               <p>Hvala lepa, predsednik.</p>
               <p>Jaz moram reči, da razprave ne podpiram. Predvsem so me pa v to, da ni na mestu,
                  da ni potrebna, prepričali včerajšnji nastopi kolegov iz opozicije. Ko smo
                  glasovali o hitrem postopku, je bilo rečeno, treba se je pogovarjati o delovnih
                  mestih, o perspektivah gospodarstva, o plačilni disciplini, zdaj bi se pa,
                  približno 8 ur trajajo take razprave, pa kar naenkrat pogovarjali o vprašanju, ki
                  Slovenijo prepira in pa deli. In to mi je tudi danes eden do poslancev pritrdil.
                  Je rekel, da je treba delati, ne razpravljati. In zato tudi mislim, da je razprave
                  o tej točki več kot dovolj. Moram reči, da nas v LDS, glede na to, da smo
                  nasledniki Zveze socialistične mladine, s katero se je državna varnost dolga leta
                  precej ukvarjala, kajti ta stranka oziroma organizacija je bila nosilka pozitivnih
                  demokratičnih sprememb, še kako zanima, kako in s čim so se takrat ukvarjali z
                  našimi predhodniki. Tudi zagovarjamo sporočilo, da je treba v celoti raziskati vsa
                  dejanja, ki imajo kriminalno preteklost, potem je pa treba malo zadihati, narediti
                  piko in pa premislek. Če bi odprtje arhivov iz tedanjih časov povzročilo zadeve,
                  ki bi tej moji državi škodovale danes, potem je seveda treba imeti pravo mero in
                  pravi občutek. Je pa smešno, da v nekaterih časih, ko so vodje služb državnih
                  varnosti, pa so bili iz pravih strank, nosile arhivsko gradivo po Ljubljani kar v
                  kovčkih. Jaz sem prepričan, da vsebina teh arhivov danes ni več sporna, je pa
                  malomarno, da nekdo, ki jih je imel za prečistiti, do danes tega ni opravil. Bodo
                  pa o tem še dolge razprave in mislim, da na to vprašanje odgovorov ni treba
                  iskati, ker gredo v smer političnega prepira in pa delitve.</p>
            </sp>
            <sp xml:id="SDZ5-Redna-24-2011-02-01.sp221">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Obrazložitev glasu v svojem imenu ima mag. Andreja Rihter.</p>
               <p>Prosim.</p>
            </sp>
            <sp xml:id="SDZ5-Redna-24-2011-02-01.sp222">

               <speaker>MAG. ANDREJA RIHTER:</speaker>

               <p>Hvala lepa za besedo, predsednik. Nisem se nameravala oglasiti. Sem iz stroke, ki
                  velikokrat uporablja arhivsko gradivo kot orodje za svoje znanstvenoraziskovalno
                  delo. Seveda ne morem podpreti te razprave, ker istočasno razpravljamo in bomo
                  razpravljali danes po scenariju, ki ga je eden izmed kolegov SDS zjutraj napovedal
                  – o dvanajstih zaporedjih. Danes bomo imeli nočno službo poslanci, zaprosili tudi
                  vso administracijo, da bodo tudi ženske delale v nočne ure, in sicer iz razloga,
                  da bomo razpravljali o tem, kaj je prav in kaj ni prav. Koliko gre za zavajanje
                  ali laži, ponovno, ko razpravljamo o tem, pa naj samo povem, kaj res v gradivu
                  Vlade piše o nemških arhivih. Nekateri, kot sem rekla, dobro poznamo delo z arhivi
                  in dobro vemo, kako se le-to uporablja in tudi vemo, da tisti, ki ga uporablja, ga
                  tudi vrne nedotaknjenega. In v gradivu, ko govorimo o nemški obveščevalni službi,
                  lepo piše, kdaj se gradivo odda, ko se odda, in pod kakšnimi pogoji, in sicer
                  vedno le tisto, ki se več ne uporablja in ne more služiti več nobenemu namenu.
                  Odda se tudi tisto gradivo, ki je izvzeto iz dokumentacije, ki pomeni tudi
                  razkritje kršitev varovanja tajnosti pisem in komunikacijskega prometa. In še
                  nekaj je v nemških arhivih varnostne službe posebej poudarjeno, da se vse to
                  gradivo lahko uporablja šele, ko je starejše od 30 let. Pa bi vam lahko prebrala
                  še enkrat to gradivo, ki je zapisano v vladnem gradivu. Hvala lepa, spoštovani
                  kolega, ampak mislim, da bomo imeli v naslednjih šestih, sedmih, devetih urah
                  dovolj časa, da bomo o tem razpravljali še tudi naprej.</p>
            </sp>
            <sp xml:id="SDZ5-Redna-24-2011-02-01.sp223">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Obrazložitev glasu v svojem imenu ima Alenka Jeraj.</p>
               <p>Prosim.</p>
            </sp>
            <sp xml:id="SDZ5-Redna-24-2011-02-01.sp224">

               <speaker>ALENKA JERAJ:</speaker>

               <p>Hvala za besedo.</p>
               <p>Jaz bom razpravo o odgovoru premierja Boruta Pahorja podprla. Včeraj je rekel:
                  "Ne, ni moja želja, ne moje navodilo, da bi katerikoli organ, zlasti če bo v
                  pristojnosti Vlade, delal v nasprotju z zakonom. Vsi so dolžni spoštovati zakon in
                  delati znotraj njegovih okvirov." Če bi bilo to res, bi v tistem trenutku, ko je
                  izvedel, kaj se dogaja, naročil temu uradu oziroma Sovi v tem primeru in arhivu,
                  da izpolnjujeta zakon in stvari naredita tako, kot so zapisane v zakonih. Ampak
                  očitno je naredil nekaj drugega. Naročil je svoji ministrici, naj hitro pripravi
                  en zakon, da bomo to sanirali in uredili na drug način. Zato bom jaz to razpravo
                  podprla. Zakaj pa lahko to trdim? Ministrica Širca, ki je danes rekla, da so
                  arhivi prioriteta od začetka tega mandata, to smo prvič slišali, ampak očitno je
                  tako res, je v lanskem letu pripravila predlog sprememb zakona o varstvu
                  dokumentarnega in arhivskega gradiva. Ta je bil v obravnavi, javni razpravi in naj
                  bi reorganiziral arhivsko mrežo, združitev javnih arhivov, popravil nejasnosti,
                  boljše varstvo in cel kup drugih stvari. Nič o tem, da je karkoli v zakonu slabo
                  zapisano in da ogroža celo nacionalne interese. In v tretjem odstavku 65. člena,
                  ki ga zdaj s to novelo zelo pomembno spreminja, je bilo zapisano: "Arhivsko
                  gradivo, nastalo pred konstituiranjem Skupščine, ki se nanaša na SZDL, Zvezo
                  sindikatov, Zvezo socialistične mladine, Združenje borcev je dostopno brez
                  omejitev, razen arhivskega gradiva, ki vsebuje občutljive osebne podatke. To je
                  vse, kar je v zakonu, ki je bil v javni obravnavi lani in bi naj prišel po
                  normalnem postopku v parlament, bilo zapisano. Verjetno so takrat tudi sodelovali
                  predstavniki Sove in Arhiva, če so bile takšne grozne težave, ki so jih začutili
                  najbrž že takrat, ko je doktorica Reškova hotela priti do teh dokumentov in jih je
                  za čuda tudi dobila. Ko pa je to hotel narediti nekdo drug, to več ni bilo
                  možno.</p>
            </sp>
            <sp xml:id="SDZ5-Redna-24-2011-02-01.sp225">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Odpiram prijavo za obrazložitev glasu v svojem imenu. Obrazložitev glasu v svojem
                  imenu ima Eva Irgl.</p>
               <p>Prosim.</p>
            </sp>
            <sp xml:id="SDZ5-Redna-24-2011-02-01.sp226">

               <speaker>EVA IRGL:</speaker>

               <p>Najlepša hvala za besedo.</p>
               <p>No, jaz bom tudi podprla zahtevo po razpravi. Menim, da je to več kot potrebno.
                  Prej je kolega Juri dejal, da bo danes kar nekaj časa potekala razprava še v
                  nadaljevanju, potem bodo predsedniki strank jutri govorili, ampak kolega Juri je
                  pozabil omeniti, da bomo jutri ob 8. uri zjutraj imeli tudi Komisijo za peticije
                  ter za človekove pravice in enake možnosti, kjer bomo tudi spregovorili o tej
                  tematiki, ampak ne bomo govorili samo o tem, da državni organi zapirajo dostop do
                  arhivskega gradiva, temveč bomo spregovorili tudi o tem, kako je nekdanja tajna
                  politična policija oziroma Služba državne varnosti kršila osnovne človekove
                  pravice in temeljne svoboščine in kako je zaznamovala tako pretekli čas kot tudi
                  sedanjega, zaradi katerega imamo posledice takšne, kakršne so. Naj povem, da bomo
                  za osvetlitev teh dogodkov povabili ljudi, ki so neposredno ali posredno
                  doživljali različne oblike represije s strani Službe državne varnosti. Tako kot je
                  že kolega Magajna prej povedal, tukaj ne gre za obujanje preteklosti, ampak gre za
                  soočenje s protipravnim stanjem v tem trenutku, ki je bilo povzročeno s tem, ko
                  državni organi niso dovolili vpogleda v arhive gospodu Igorju Omerzi, pa čeprav to
                  zakon omogoča. In zato je še kako pomembna ta razprava. In jaz ne razumem kolegov
                  iz koalicije, ki ne razumejo, da če je nekaj protizakonito, protipravno, potem je
                  treba o tem govoriti, pa tudi če govorimo cel teden in še cel mesec. To je treba
                  storiti.</p>
            </sp>
            <sp xml:id="SDZ5-Redna-24-2011-02-01.sp227">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Obrazložitev glasu v svojem imenu ima Jožef Jerovšek.</p>
               <p>Prosim.</p>
            </sp>
            <sp xml:id="SDZ5-Redna-24-2011-02-01.sp228">

               <speaker>JOŽEF JEROVŠEK:</speaker>

               <p>Hvala lepa. Tudi sam bom podprl to razpravo, ki je potrebna, kot vidim iz te
                  razprave in teh obrazložitev, iz povsem pedagoških razlogov do koalicije. To, da
                  nimajo poslanci koalicije nobene distance do erozije pravne države, do tega, da se
                  brez predsodkov negirata ustava in zakon in se zakon ne spoštuje, da se direktorji
                  državnih ustanov enostavno požvižgajo na zakon in slovensko ustavo, to je nekaj
                  nezaslišanega. In me preseneča vaš odnos do tega. Jaz sem iz odgovora predsednika
                  Vlade včeraj razbral, da ima on neko stisko, da se zaveda, da s takšnim načinom,
                  da bi se tako sedaj požvižgali in povozili ustavo in zakon, da na tak način ne
                  more iti v Evropo in ne more hoditi v Evropo. Ampak očitno koalicija preizkuša
                  njegovo ideološko čistost na dogmatičnem odnosu do preteklosti. Jaz se ne morem
                  strinjati, da zločinske metode, kar je ugotovilo Ustavno sodišče, postanejo vodilo
                  kogarkoli v tej državi, še najmanj, da postanejo vodilo vladajoče koalicije, ker
                  potem smo pa res daleč. In zato vas kolegice in kolegi pozivam, da premislite, kam
                  plove ta država na tak način. Hvala lepa.</p>
            </sp>
            <sp xml:id="SDZ5-Redna-24-2011-02-01.sp229">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo. Navzočih je 76 poslank in poslancev, za je glasovalo 34, proti 41.</p>
               <p><stage>(Za je glasovalo 34.)</stage> <stage>(Proti 41.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca mag. Radovana Žerjava bo zbor odločal o naslednjem
                  predlogu sklepa: Državni zbor bo na naslednji seji opravil razpravo o odgovoru
                  predsednika Vlade Boruta Pahorja na poslansko vprašanje mag. Radovana Žerjava v
                  zvezi z odgovornostjo za bančna posojila, namenjena spornim menedžerskim
                  prevzemom.</p>
               <p>Obrazložitev glasu v imenu poslanske skupine ima mag. Radovan Žerjav.</p>
            </sp>
            <sp xml:id="SDZ5-Redna-24-2011-02-01.sp230">

               <speaker>MAG. RADOVAN ŽERJAV:</speaker>

               <p>Hvala lepa, gospod predsednik.</p>
               <p>Včeraj sem spraševal predsednika Vlade o odgovornosti, povezani s tem, kar se je
                  dogajalo v Novi Ljubljanski banki, povezano tudi s tem javnim konfliktom, ki ga
                  spremljamo med regulatorji, med ATVP in Banko Slovenije, kjer je padlo nekaj
                  javnih, težkih obtožb, pa vendarle se v tej državi nihče ne zgane. Presenečen sem
                  nad odgovorom predsednika Vlade, ki je bil približno takole: Regulatorji so
                  neodvisni. Nadzorni svet v Novi Ljubljanski banki je neodvisen. Uprave so
                  neodvisne. Skratka, vse je neodvisno. Ugotavljamo pa, da nam gre vse "po
                  gobe".</p>
               <p>Jaz se s to neodvisnostjo seveda ne strinjam in ne sprejemam tega, da za dogodke,
                  ki so se dogajali v Novi Ljubljanski banki, kjer se je tako kar počez, na osnovi
                  prijateljskih povezav so se podeljevali krediti, in to ne kakršnikoli – nekaj
                  stomilijonski. In da post festum sedaj nihče ne bo odgovarjal. Če potegnemo
                  paralelo s Pošto Slovenije, ki posluje dobro, ki ima dobiček, pa pričakujemo, da
                  bo v kratkem zamenjana vsa uprava zaradi sporne, nekoliko previsoke plače. Od
                  Pošte Slovenije ni odvisen finančni sistem v Sloveniji, ni odvisno stanje v
                  slovenskem gospodarstvu. Od Nove Ljubljanske banke pa je odvisno marsikaj. Je
                  odvisno stanje v finančnem sistemu in je odvisno tudi stanje v slovenskem
                  gospodarstvu. Človek dobi občutek, da kljub temu, da je situacija takšna, kakršna
                  je, da se pogovarjamo o nekaj stomilijonskih dokapitalizacijah, vendarle nihče ne
                  bo odgovarjal. Še več. Predsednik uprave je odnesel milijonsko nagrado. Menim, da
                  je vendarle o tem treba spregovoriti, da najbrž takšne neodvisnosti v tej državi
                  pa tudi ni, da nihče nikomur nič ne sme povedati, da nihče nikogar nič ne sme
                  vprašati, ali so storili vse prav, ali je Banka Slovenije storila vse prav, ali so
                  nadzorniki v Novi Ljubljanski banki storili vse, kar bi morali. Več jih je.
                  Večkrat sem omenil, imamo predstavnike KBC, predstavnike delavcev, sindikate
                  pravzaprav. Menim, da je ta razprava dobrodošla in da začnemo te zadeve enkrat
                  razčiščevati. Hvala lepa.</p>
            </sp>
            <sp xml:id="SDZ5-Redna-24-2011-02-01.sp231">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo. Navzočih je 73 poslank in poslancev, za je glasovalo 34, proti 39.</p>
               <p><stage>(Za je glasovalo 34.)</stage> <stage>(Proti 39.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca Joška Godca bo zbor odločal o naslednjem predlogu
                  sklepa: Državni zbor bo na naslednji seji opravil razpravo o odgovoru predsednika
                  Vlade Boruta Pahorja na poslansko vprašanje Joška Godca v zvezi z načrtovanimi
                  prioritetami Vlade do konca mandata.</p>
               <p>Glasujemo. Navzočih je 74 poslank in poslancev. Za je glasovalo 65, proti 4.</p>
               <p>Kdo je za? <stage>(65 članov.)</stage> Kdo je proti? <stage>(4 člana.)</stage></p>
               <p>Ugotavljam, da je sklep sprejet.</p>
               <p>V skladu s predlogom poslanca mag. Andreja Vizjaka bo zbor odločal o naslednjem
                  predlogu sklepa: Državni zbor bo na naslednji seji opravil razpravo o odgovoru
                  ministra za zdravje Dorijana Marušiča na poslansko vprašanje mag. Andreja Vizjaka
                  v zvezi z reorganizacijo porodnišnic. Obrazložitev glasu v imenu poslanske skupine
                  ima mag. Andrej Vizjak.</p>
               <p>Prosim.</p>
            </sp>
            <sp xml:id="SDZ5-Redna-24-2011-02-01.sp232">

               <speaker>MAG. ANDREJ VIZJAK:</speaker>

               <p>Spoštovani kolegi!</p>
               <p>Nedavno je minister za zdravje objavil na spletnih straneh in sedaj je tudi v
                  javni razpravi Strategija razvoja ginekološke in porodniške službe v Republiki
                  Sloveniji. Na nedavni seji Odbora za zdravje so se izostrili različni pogledi,
                  predvsem stroke, na to vprašanje. Ugledni profesorji iz večjih zdravstvenih
                  centrov so zagovarjali združevanje, povezovanje in ukinjanje malih porodnišnic,
                  medtem ko so tudi številni strokovnjaki, tudi ugledni zdravniki iz manjših
                  porodnišnic, trdili, da ni nobenih strokovnih prepričljivih podlag za ukinjanje
                  manjših porodnišnic.</p>
               <p>Na seji odbora je bilo na razpravi izostreno, da so pomanjkljive in nezadostne
                  strokovne podlage in analize, ki so rezultirale v zaključke, češ, da je treba
                  racionalizirati mrežo porodnišnic in tam so bile navedene določene številke, da
                  naj bi bilo najmanj tisoč porodov na porodnišnico, da bi se morali roditi vsake 14
                  dni dvojčki itd. Predstavljeni so bili nekateri kvantitativni rezultati, ki naj bi
                  jih vsaka porodnišnica imela, sicer ne bi bila porodnišnica. Minister je želel, da
                  bi na podlagi te strategije, ki smo jo poslanci na tem odboru ocenili kot
                  nezanesljivo in ne temelječo na dovolj prepričljivih strokovnih in argumentiranih
                  osnovah, sledil akcijski načrt. Posledično veste, kaj akcijski načrt pomeni:
                  ukinjanje tistega, kar se je minister namenil ukiniti.</p>
               <p>Jaz sem pravzaprav vesel enotnega stališča članov Odbora za zdravje, češ, da so
                  zaključki te strokovne skupine, ki je pripravljala strategijo, nezanesljivi in ne
                  dovolj, da bi lahko utemeljevali tako drastičen poseg, kot je zapiranje nekaterih
                  porodnišnic in s tem tudi določeno manjšo dostopnost do te zdravstvene storitve
                  porodnicam iz odročnih krajev.</p>
               <p>Zato, spoštovani, predlagam, da opravimo tudi v okviru javne razprave o tej
                  strategiji diskusijo v tem parlamentu, da minister pojasni svoje razloge, da tudi
                  strokovne argumente in da imamo poslanci lahko tudi možnost izraziti svoje
                  stališče. Minister mora dobiti sporočilo tudi tega parlamenta glede nameravanih
                  drastičnih posegov v to pomembno zdravstveno storitev, kajti menim, da bo to
                  presedan tudi za strategije na drugih področjih: na področju kirurške dejavnosti,
                  pediatrije itd. Zato prosim za podporo javni razpravi o tem.</p>
            </sp>
            <sp xml:id="SDZ5-Redna-24-2011-02-01.sp233">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Obrazložitev glasu v imenu poslanske skupine? V imenu Poslanske skupine SD ima
                  obrazložitev glasu mag. Andreja Rihtar.</p>
            </sp>
            <sp xml:id="SDZ5-Redna-24-2011-02-01.sp234">

               <speaker>MAG. ANDREJA RIHTER:</speaker>

               <p>Hvala, spoštovani predsednik.</p>
               <p>Nasprotujem predlogu kolega Vizjaka, ampak iz razlog, ki jih je kolega Vizjak tudi
                  navedel. Nismo bili na odboru tako enotni...</p>
            </sp>
            <sp xml:id="SDZ5-Redna-24-2011-02-01.sp235">

               <speaker>PREDSEDNIK DR. PAVEL GANTAR:</speaker>

               <p> Brez polemik.</p>
            </sp>
            <sp xml:id="SDZ5-Redna-24-2011-02-01.sp236">

               <speaker>MAG. ANDREJA RIHTER:</speaker>

               <p> Se opravičujem. Na odboru smo opravili prvo razpravo in moram reči, da je bila
                  razprava dobra, ampak očitno smo se razumeli malo drugače. Strategija oziroma
                  analiza, ki je bila opravljena, je bila dobra in strokovno podprta, vendar smo
                  nekaterih razmišljali v drugo smer, da bi bilo treba to še dograditi ali
                  nadgraditi s strani gledanja tudi uporabnic oziroma uporabnikov. Zaradi tega smo
                  tudi sprejeli določene sklepe in rekli, da po končani javni razpravi, ki se tudi
                  odvija, bomo opravili najprej ponovno razpravo na Odboru za zdravje, potem pa
                  lahko v razmislek opravimo in nadaljujemo to razpravo tudi v Državnem zboru.</p>
               <p>Drugače pa lahko rečem, da smo se poenotili v eni in edini zadevi, ta pa je, da je
                  minister ubral zelo dobro pot, in sicer sodelovanje tako strokovne javnosti kot
                  tudi širše javnosti, in prihaja tudi pred nas s to debato in dialogom. In tukaj je
                  dobro začrtana pot, zato smo tudi prepričani v poslanski skupini, da bo to pot, ki
                  jo je začrtal, tudi do konca speljal tako, kot smo se dogovorili na odboru, ki je
                  verjetno tisto telo, kjer bi v nadaljevanju tudi izmenjali vsa ta mnenja. Imamo pa
                  očitno prisotni s tega odbora različna stališča ali različne spomine na sejo, ki
                  se je tudi odvila. Hvala lepa.</p>
            </sp>
            <sp xml:id="SDZ5-Redna-24-2011-02-01.sp237">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Cvetka Zalokar Oražem ima besedo v imenu Poslanske skupine Zares.</p>
            </sp>
            <sp xml:id="SDZ5-Redna-24-2011-02-01.sp238">

               <speaker>CVETKA ZALOKAR ORAŽEM:</speaker>

               <p>Hvala lepa za besedo.</p>
               <p>Naša poslanska skupina predloga ne bo podprla, kajti v tem trenutku prav gotovo
                  nismo v fazi, ko bi bilo primerno in smiselno, da o tem vprašanju govorimo v
                  Državnem zboru. Narejen je bil šele prvi korak, to je korak, ko je stroka povedala
                  in analizirala na osnovi podatkov, kakšno je stanje na področju porodništva in
                  ginekologije v Sloveniji. Vedno so nas zelo polna usta tega, da je treba
                  upoštevati stroko in strokovna mnenja. Tokrat se je politika oziroma del politike
                  se je odločil, da negira stroko in da se pravzaprav izrazi skepsa in nezaupanje do
                  tega, kar je stroka povedala v zvezi z varnostjo. In to, kar je stroka na tem
                  področju povedala, je, da je potreben premislek, ali v Sloveniji 14 porodnišnic ni
                  morda preveliko število, ali imamo dovolj ustreznih in kvalitetnih kadrov, da bomo
                  lahko zagotavljali celotno popolno in celodnevno in celonočno možnost, da
                  pravzaprav na 14 krajih v Sloveniji to možnost odpremo. Ne nazadnje so to
                  porodnišnice, vsaj nekatere med njimi, v katerih v treh izmenah delajo celotne
                  ekipe in na dan imamo samo en sam porod ali celo manj. V tem smislu je to začetek
                  razprave, ki pa je žal pokazal, da pravzaprav so nas polna usta tega, da si želimo
                  sprememb, da menimo, da je prav, da se upošteva stroka, predvsem poudarek na
                  varnosti, in tukaj bo pomembno, kakšna sporočila bomo dajali tudi s tega mesta, s
                  strani politike, kajti treba bo premisliti, ali v Sloveniji lahko sfinanciramo in
                  kadrovsko pokrijemo ter zagotovimo ustrezno varnost v 14 porodnišnicah in v več
                  kot 20 bolnišnicah. Začetek te obravnave je bil zelo klavrn, kajti politika je
                  pokazala, da takšnih sprememb absolutno ne bo podprla, predvsem pa je to politika,
                  ki se opira na regionalno zgodbo, ki na nek način meni, da je bolj pomembno
                  zagovarjati regionalna kot pa strokovna stališča in varnost bolnic, na katera so
                  nas, vsaj v tem primeru, strokovnjaki s področja porodništva opozarjali, da se
                  pravzaprav igramo z ognjem, ko tako lahkotno zagovarjamo in angažiramo neko
                  lokalno sceno, da bi pravzaprav ljudi prepričevali, kako nujno je. Mislim, da je
                  ta razprava v tem trenutku odprta, vendar ni pravi trenutek, da jo opravljamo v
                  Državnem zboru.</p>
            </sp>
            <sp xml:id="SDZ5-Redna-24-2011-02-01.sp239">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Obrazložitev glasu v imenu poslanske skupine Slovenske nacionalne stranke ima
                  Bogdan Barovič.</p>
               <p>Prosim.</p>
            </sp>
            <sp xml:id="SDZ5-Redna-24-2011-02-01.sp240">

               <speaker>BOGDAN BAROVIČ:</speaker>

               <p>Hvala, gospod predsednik. Kolegice in kolegi!</p>
               <p>Vsi tukaj v tej dvorani, 71 nas je, moralo bi nas biti 90, smo poslanci. Poslanec
                  se ne reče kar tako zaradi lepšega, ampak ker smo poslani, poslani po mnenju,
                  volji ljudstva, ki nas je izvolilo v Državni zbor. Poslali so nas zato, da bomo
                  izpričali vsaj kdaj tudi njihova mnenja. Ne razumem, zakaj ne bi razpravljali o
                  vprašanju, ki je še pravzaprav preden se je ta razprava, namenjena naj bi bila
                  javna razprava, odprla, je že vzburila toliko razprav in duhov, da res ne vidim
                  razloga, zakaj o tem ne bi govorili, ker tako ali tako bomo o tem še veliko
                  govorili. In če je že odprta javna razprava, če je ministrstvo trdilo, da želi
                  slišati tudi mnenja drugih, ne vem, čemu potem ravno v Državnem zboru ne bi
                  govorili o vsebini porodnišnic. Zakaj bi poslušali očitke, ki so včasih zelo grdi,
                  kot na primer danes v enem od, tudi ne vem, če se mu reče časopis, pa ga tudi
                  imenoval ne bom, ker me je sram, da če bo kakšna porodnica umrla, da bomo krivi
                  politiki. To so debuloze, nebuloze, idiotizmi, da jih ni takih. Zdaj smo kar
                  naenkrat krivi politiki, ker zastopamo, vsaj jaz za Zasavje 45 tisoč, mislim, da
                  skorajda enakih mnenj, kolegi iz Brežic 20, 30, 40 tisoč enakih mnenj, in zdaj mi
                  politično nasprotujemo neki stroki. Mi ne nasprotujemo nobeni stroki, mi smo ji
                  hvaležni in jo cenimo, ampak tudi tisto, ki dela v majhni bolnišnici, ki se ji
                  reče Brežice, Trbovlje, Izola, Kranj, pa še kje. Mamice so srečne in zadovoljne,
                  otroci, hvala bogu, zdravi in se rojevajo. In tisto, kar imamo, zdravnike,
                  kvalitetni kader, pediatrijo, kirurgijo, vse imamo, zato da pomagamo ljudem čim
                  bliže, hočemo ukiniti. Le čemu? Ne se skrivati! Zakaj ne bi razpravljali o
                  problemu, ki je problem, ki bo problem. In ta razprava bo slej ko prej prišla.
                  Bolje, da jo opravimo zdaj, ko je čas zanjo, ker je odprta, kot da jo opravljamo
                  potem, ko bodo ne vem kakšni zakoni že spet v obravnavi.</p>
               <p>Zato v Slovenski nacionalni stranki z odkritimi in poštenimi nameni prosimo, da
                  podpremo predlog, da se ta razprava opravi v Državnem zboru. Da bomo prisluhnili
                  stroki, da ne bodo rekli, da smo gluhi zanje. In da bo stroka tudi prisluhnila
                  poslankam in poslancem, ljudem, ki jih je poslalo ljudstvo. Hvala lepa.</p>
            </sp>
            <sp xml:id="SDZ5-Redna-24-2011-02-01.sp241">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Obrazložitev glasu v imenu Poslanskega kluba Liberalne demokracije Slovenije ima
                  Ljubo Germič.</p>
            </sp>
            <sp xml:id="SDZ5-Redna-24-2011-02-01.sp242">

               <speaker>LJUBO GERMIČ:</speaker>

               <p>Hvala lepa za besedo.</p>
               <p>Tudi v Poslanskem klubu Liberalne demokracije Slovenije ne bomo podprli predloga
                  za to razpravo, ki naj bi jo odprli na podlagi odgovora ministra. Pa ne zato, ker
                  bi menili, da vsebina ni pomembna, ampak iz preprostega razloga, ker smo po
                  večurni razpravi na odboru slišali tako argumente stroke na eni strani,
                  zainteresirane javnosti na drugi strani in politike na tretji strani in smo potem
                  skupaj v koaliciji in opoziciji sprejeli sklepe. In eden izmed pomembnih sklepov
                  je bil, da se po javni razpravi korigira dokument, ki nosi naslov Strategija
                  razvoja ginekološko-porodniške dejavnosti v Republiki Sloveniji, in ko bo ta
                  strategija dopolnjena, se ponovno vrnemo na Odbor za zdravstvo in razpravljamo o
                  tej strategiji.</p>
               <p>Seveda je tu treba povedati tudi to, da smo priče pristopu, ki ga je ubral
                  minister za zdravje, ki je imel naslednje zaporedje. Najprej je bila oblikovana
                  delovna skupina iz vrste strokovnjakov, ki so opredelili področje s strokovnega
                  vidika. Nato je to obravnaval razširjeni strokovni kolegij in zdravstveni svet. In
                  na podlagi sprejetega dokumenta zdravstvenega sveta se je minister odločil, da gre
                  ta dokument v javno razpravo, kjer bo možno dopolnjevati to strategijo z različnih
                  vidikov zainteresirane javnosti, strokovne javnosti, politične javnosti,
                  katerekoli. Pri tem je minister jasno povedal, in iz tega dokumenta tudi jasno
                  izhaja, da ne gre za nobeno zapiranje bolnišnic. V opredelitvi do navedb tistih,
                  ki so zahtevali sklic nujne seje o tej problematiki, se je skliceval na dokument,
                  ki je potem bil dopolnjen s strategijo. S tega vidika je treba spoštovati in
                  razumeti strokovni predlog, ki je nastal predvsem z namenom zagotavljanja varnosti
                  in kakovosti storitev na področju ginekologije in porodništva. Minister je jasno
                  in glasno povedal, da skozi javno razpravo dopolnimo to strategijo, nato pa
                  dopolnimo to strategijo še z ekonomskega vidika, kar bo potem rezultiralo v
                  določenih predlogih za pripravo akcijskega plana. Zdi se mi, da je takšna pot
                  racionalna pot. In če želimo imeti vključeno stroko, ki je na plenarnem zasedanju
                  tukaj seveda ni možno imeti, je smiselno potem nadaljevati to razpravo na samem
                  odboru. Ko govorimo o tem, je treba še enkrat poudariti, da smo skozi razpravo
                  enotno podprli sklepe, kjer smo v drugem sklepu jasno zapisali, da naj minister
                  upošteva še specifike bolnišnic, potrebe in zadovoljstvo pacientk. Mislim, da je
                  tukaj dovolj tega, kar je bilo sporočilo politike, da v nadaljevanju dobimo
                  ustreznejši dokument. Hvala.</p>
            </sp>
            <sp xml:id="SDZ5-Redna-24-2011-02-01.sp243">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Odpiram prijavo za obrazložitev glasu v svojem imenu.</p>
               <p>Obrazložitev glasu v svojem imenu ima Alenka Jeraj.</p>
            </sp>
            <sp xml:id="SDZ5-Redna-24-2011-02-01.sp244">

               <speaker>ALENKA JERAJ:</speaker>

               <p>Hvala za besedo.</p>
               <p>Rečeno je bilo, da je prehitro o tem govoriti v Državnem zboru oziroma ne bi imelo
                  smisla. Mi smo v Državnem zboru že govorili o marsičem, tudi o pomijah v Kliničnem
                  centru pa še o čem, tako da je verjetno tole veliko bolj primerna tema, kot pa je
                  bilo tisto. Zato bom sama podprla predlog, da opravimo razpravo o odgovoru
                  ministra Marušiča. Tisti, ki govorite o tem, pa tudi v medijih je bilo potem po
                  tej seji zapisano, ali naj bo porodnišnic več ali pa naj bodo raje varne, se mi
                  zdi, da je to lahko zelo nevarno na tak način govoriti, ker to pomeni, da ta
                  trenutek nimamo varnih porodnišnic. To je pa zelo slab znak in ne samo, da je to
                  nevarno in zelo slabo, predvsem je podcenjujoče do vseh tistih, ki v teh manjših
                  porodnišnicah delajo, se trudijo in delajo dobro, drugače ne bi bilo tako, kot je.
                  Minister je najprej imel razlog, zakaj bi morda te manjše porodnišnice zaprli.
                  Zato, ker nimajo porodov dvojčkov, potem je dobil tudi podatke, koliko več je
                  rojstev v vseh teh porodnišnicah v zadnjih desetih letih. Iz tega lahko ugotovimo
                  samo dvoje, da minister najprej nekaj reče, kaj bomo spremenili, tako kot se
                  dogaja v tej vladi večini ministrov, nekaj napovedo, potem pa šele začnejo
                  raziskovati, ali bi to res naredili in iščejo varianto, kako bi to podprli s
                  kakšno strokovno raziskavo. To je slabo, ker na ta način vedno razburjamo ljudi po
                  nepotrebnem, sprožamo razne peticije, ki so seveda legitimne, in je prav, da se
                  ljudje na to odzovejo, vendar če bi neke stvari bolj premislili, jih bolj
                  pripravili, verjetno do takih stvari sploh ne bi prihajalo.</p>
               <p>Kot rečeno, jaz bom podprla, da opravimo razpravo in mislim, da je to tema, o
                  kateri bi se dejansko morali pogovoriti in se potem skupaj odločiti. Saj se tudi
                  politiki odločamo takrat, ko imamo vse informacije, tudi informacije stroke.</p>
            </sp>
            <sp xml:id="SDZ5-Redna-24-2011-02-01.sp245">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Obrazložitev glasu v svojem imenu ima mag. Borut Sajovic.</p>
               <p>Prosim.</p>
            </sp>
            <sp xml:id="SDZ5-Redna-24-2011-02-01.sp246">

               <speaker>MAG. BORUT SAJOVIC:</speaker>

               <p>Hvala lepa.</p>
               <p>Razprava pred razpravo je velikokrat problematična. Mi imamo neko argumentirano
                  rešitev, ki jo je pripravila stroka. Stroka jo je dala v javno razpravo in ko bo
                  ta mimo, potem pa bo čas, da se politika odloči v okviru možnosti in financ. Treba
                  se je zavedati, da imamo določeno vsoto denarja, namenjeno za zdravstveno
                  blagajno, ki ga je treba uporabiti najbolj racionalno z največjo koristjo za vse
                  državljanke in državljane. Daleč od tega, da to pomeni ukinjanje porodnišnic kar
                  po vrsti. Zagotovo bodo tiste največje, najboljše, obstale, kajti vsaka od regij
                  potrebuje dobro organizirano, kvalitetno najboljše. Je pa zanimivo, če bi dali na
                  tehtnico porabo sredstev, recimo v porodništvu, in če rečemo, da z racionalizacijo
                  prihranimo neko vsoto denarja, ki jo bomo namenili za operacije recimo na odprtem
                  srcu, na možganih, ki tudi direktno rešujejo življenja, potem bi mogoče pod črto
                  dobili izračun, da smo z določeno vsoto denarja naredili več. Je pa smešno, ko
                  recimo v razpravah poslušamo argumente sociologov, geologov, ki razpravljajo o
                  strokovnih vprašanjih, o času, o minutah, sekundah, ki so odločilne pri porodih.
                  Treba je vedeti, da je porod fiziološki pojav in da tam kakšna naglica dela več
                  škode kot pa koristi, se pa zelo mudi pri raznih kapeh, ko je treba hitro
                  ukrepati, ko je prisotna patologija ali pa težava, takrat je potrebna najbolje
                  usposobljena bolnica ali porodnišnica. Hvala lepa.</p>
            </sp>
            <sp xml:id="SDZ5-Redna-24-2011-02-01.sp247">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Če prav razumem, boste glasovali proti. Dobro. Obrazložitev glasu v svojem imenu
                  ima Vito Rožej.</p>
            </sp>
            <sp xml:id="SDZ5-Redna-24-2011-02-01.sp248">

               <speaker>VITO ROŽEJ:</speaker>

               <p>Hvala lepa.</p>
               <p>Sam sem imel v preteklih štirih letih trikrat priložnost prisostvovati porodu, pa
                  še vedno ne mislim, da se spoznam na to tematiko, vem pa, da je v tej dvorani malo
                  tistih, ki so imeli večkrat priložnost prisostvovati porodu ali so sami šli
                  rojevat. Zato si tudi ne domišljam, da lahko odločam o vprašanjih, ki so evidentno
                  strokovne narave. Vem iz lastnih izkušenj, da je vsak porod, vsaj jaz sem imel
                  takšne tri izkušnje, drugačen, vsi trije so bili v isti ljubljanski porodnišnici,
                  moram pa reči, da je bil eden od njih kompliciran in ko se je izkazalo, da je temu
                  tako in da je otrok v nevarnosti, so bili v minuti v porodni sobi dva specialista
                  ginekologije, anestezist in dve medicinski sestri v zgodnjih jutranjih ali poznih
                  nočnih urah, če hočete. Tega v vsaki slovenski porodnišnici ni mogoče zagotoviti.
                  Zato se tudi komplicirani porodi, ko se pojavijo in ko v porodnišnicah ugotovijo,
                  da takšni so, preselijo v najbližjo večjo boljšo opremljeno porodnišnico, odvisno
                  od teritorija, na katerem se porodnišnica nahaja. In to je tisto, kar bi morali
                  imeti v glavi, ko se o tem odločamo. Vse slovenske porodnišnice so dobre in če
                  boste gledali primerjavo umrljivosti dojenčkov, smo v svetovnem vrhu, tako malo je
                  teh smrti. Je pa pri nas zaskrbljujoče veliko smrti mater porodnic, ker poleg
                  ginekološke stroke je dobro, če je v bolnišnici še kdo, ki se še na kaj drugega
                  spozna, in temu vedno ni tako. Jaz ne morem podpreti predloga za to razpravo, ker
                  sem prepričan, da pojma nimamo, o čem bomo govorili, vsaj večina od nas ne, vem
                  pa, da ima slovensko porodničarstvo po mojem mnenju dva problema, da ne omogoča
                  rojevanja na domu in če sklepate, da je 14 bolnišnic premalo, potem seveda moralo
                  bi jih biti nekaj tisoč, da bi vsaka porodnica lahko rodila doma, in drugo,
                  sramotno, da v 9 od 14 slovenskih porodnišnic morajo očetje oziroma partnerji za
                  prisotnost pri porodu plačevati. To so problemi slovenske ginekologije, ne kaj
                  drugega.</p>
            </sp>
            <sp xml:id="SDZ5-Redna-24-2011-02-01.sp249">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Tudi vi boste glasovalo proti? Ste pozabili povedati.</p>
               <p>Obrazložitev glasu ima mag. Branko Grims.</p>
            </sp>
            <sp xml:id="SDZ5-Redna-24-2011-02-01.sp250">

               <speaker>MAG. BRANKO GRIMS:</speaker>

               <p>Bom za, saj bi bilo dobro, da se celoten parlament seznani s tem, da stroka niti
                  slučajno ni tako enotna, kot se prikazuje. Že prof.dr. Pajntar, ki je šef komisije
                  v zdravstvu za kakovost, zagovarja porodnišnice, ki so manjše, ki so ljudem blizu,
                  torej je bistveno drugačen koncept, kot je sedaj sprejet na ministrstvu. Po drugi
                  strani bi bilo dobro, da se v tem parlamentu spregovori o tem, ali je res prav, če
                  ljudje izkoristijo ustavni institut, ki ima podlago v 45. členu Ustave Republike
                  Slovenije, do podpisa peticije, potem pa minister sprva niti noče sprejeti
                  njihovih podpisov, da bi ga seznanili o njihovi izraženi volji na osnovi ustave
                  Republike Slovenije. Trdim, da je v tem ravnanju z demokratičnega vidika nekaj
                  zelo hudo narobe. In končno trdno sem prepričan, da bi bilo dobro, da bi vse znane
                  parlamentarne borke za enakopravnost spolov in proti sovražnemu govoru dobile
                  pravico, da se javno izrečejo o izjavah predstavnikov Vlade o 20 tisoč nesrečnih
                  mamicah, pa o 100 tisoč nesrečnih mamicah, ki še vedno niso stroka, in ta lahko
                  odloči proti njim, ki v resnici nimajo težav z 20 dodatnimi kilometri do
                  porodnišnice, ampak s 15 centimetri med levim in desnim ušesom. Če to ni sovražni
                  govor, gospe in gospodje, če to ni poniževanje sogovornika, potem ne vem, kaj naj
                  bi to bilo. Ampak popolna tišina vseh tistih razvpitih bork za enkrat vpije do
                  neba. Jaz pa sem trdno prepričan, da bi moralo doživeti to ustrezen odmev, zlasti
                  zato, ker se minister kljub večkratnim pozivom od teh izjav nikdar ni odločno
                  distanciral, pa tudi njihov avtor dr. Kenda jih je kasneje omilil le toliko, da se
                  ne nanaša na vse, ampak samo na nekatere. Pa tudi če se samo na nekatere, je
                  izjava prav tako neprimerna in žaljiva, zlasti če jo daje predstavnik aktualne
                  oblasti. Zato... <stage>/ izklop mikrofona/</stage> </p>
            </sp>
            <sp xml:id="SDZ5-Redna-24-2011-02-01.sp251">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>In vi boste glasovali za? No, prosim, hvala. Ne, niste povedali.</p>
               <p>Obrazložitev glasu ima mag. Štefan Tisel.</p>
            </sp>
            <sp xml:id="SDZ5-Redna-24-2011-02-01.sp252">

               <speaker>MAG. ŠTEFAN TISEL:</speaker>

               <p>Spoštovani gospod predsednik, spoštovane poslanke in poslanci!</p>
               <p>Sam podpiram javno razpravo v parlamentu. Že to je dokaz, da je to potrebno, da se
                  že zdaj ob samem glasovanju razvija takšna raznolika debata in tudi na samem
                  odboru je razprava trajala 5 ur, pa še niso prišli do dna. Tukaj se eni
                  izgovarjajo na stroko, drugi na politiko. Seveda je zadeva vedno vmes – med stroko
                  in politiko. Če samo omenim anekdotično, sem imel kolega Ljubljančana, ki je
                  študiral medicino v Ljubljani, pa je bila takrat direktiva, da smo šli na
                  periferijo v zdravstvene domove, je rekel, da če ne bi bil v Gabrovki in kasneje v
                  Novem mestu, kjer je zdaj priznan zdravnik, bi bil samo v Ljubljani in bi mislil,
                  da je medicina samo v Ljubljani. Tako ljudje, ki so v centrih, težko razumejo
                  tiste v manjših krajih, kjer imajo iste potrebe, zato je res prav, kar so
                  predlagali nekateri poslanci, ki podpirajo te bolnišnice v manjših mestih in tudi
                  porodnišnice, ki so dostopne za ženske v teh krajih. Sam se težko odločam, ali je
                  treba ukinjati porodnišnice, vsekakor gre za povezovanje stroke, zato pa naj
                  debata v Državnem zboru približa to problematiko, da se bomo lažje odločili, ko bo
                  minister pripravil zakon o tem sodelovanju, povezovanju, eventualno tudi ukinjanju
                  kakšnih oddelkov.</p>
               <p>Sam bom torej podprl, da se opravi razprava v Državnem zboru. Hvala.</p>
            </sp>
            <sp xml:id="SDZ5-Redna-24-2011-02-01.sp253">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Odpiram prijavo za obrazložitev glasu v svojem imenu. Tokrat res v svojem imenu,
                  mag. Andrej Vizjak.</p>
            </sp>
            <sp xml:id="SDZ5-Redna-24-2011-02-01.sp254">

               <speaker>MAG. ANDREJ VIZJAK:</speaker>

               <p>Spoštovani!</p>
               <p>Sam bom, predsednik Državnega zbora, podprl ta predlog. Bom. Da me ne boste na
                  koncu vprašali. Zakaj? Zaradi tega, ker je Odbor za zdravje pokazal na kar nekaj
                  skupnih elementov. Prvič, pokazal je, da ni res, kar je minister večkrat podčrtal,
                  da je stroka enotna in jasna. Stroka ni enotna in ni jasna. Ugledni strokovnjaki
                  iz večjih centrov, tam jih je minister kar nekaj imenoval v svoje strokovne time,
                  so seveda, ker so iz centrov, malo na svoj mlin zagovarjali združevanje in
                  krepitev teh centrov na račun podeželskih porodnišnic. Nasprotno so ugledni
                  zdravniki, marsikatera Ljubljančanka hodi na primer k dr. Bertoletu v Bolnišnico
                  Brežice, zagovarjali prav nasprotno. Poudarjali so kakovost in prednosti majhnih
                  porodnišnic, bolj domač pristop, nekako večje posvečanje pacientki in s tem tudi
                  pomemben doprinos k uspehu, bodisi zdravljena, bodisi posega. Niti ena strokovna
                  analiza, ki jo je opravljal minister ali strokovni svet, ni pokazala, da bi bile
                  manjše porodnišnice ali bolj varne ali bolj nevarne, kot so velike. Torej ni
                  strokovnih podlag in strokovnih argumentov, da bi govorili o strokovnih razlogih
                  za ukinjanje. Zato menim, da bi morali na takšni javni razpravi soočiti tudi
                  stroko, soočiti poglede politike in ne nazadnje odpreti tudi ekonomska vprašanja.
                  Temu je namenjena razprava. In ne govoriti, da niso tudi koalicijski poslanci na
                  seji Odbora za zdravstvo opozorili na pomanjkljive analize, tudi na pomanjkanje
                  ustreznih utemeljitev za takšne zaključke, kot jih je imela strategija... <stage>/
                  izključitev mikrofona/</stage></p>
            </sp>
            <sp xml:id="SDZ5-Redna-24-2011-02-01.sp255">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Obrazložitev glasu v svojem imenu ima Franc Pukšič.</p>
            </sp>
            <sp xml:id="SDZ5-Redna-24-2011-02-01.sp256">

               <speaker>FRANC PUKŠIČ:</speaker>

               <p>Hvala lepa. Kolegice in kolegi!</p>
               <p>Jaz bom podprl razpravo ne samo zaradi tega, ker se je pokazalo že čisto na
                  začetku, da je to življenjskega pomena za ohranitev, da je to življenjskega pomena
                  za našo slovensko nacijo. Podprl jo bom tudi zaradi drugega razloga. Iz te
                  razprave, verjamem, da bo potem prišla tudi možnost priprave in predlog
                  družinskega zakonika. Danes tukaj sem vas slišal vse poslanke in poslance z leve
                  in desne, da priznavate, da je družina oče, mati in otrok. Z leve, predvsem tisti,
                  ki bi v družinskem zakoniku radi nekaj drugega zapisali, priznavate, da otroke
                  rodijo matere s pomočjo očetov. In tako je pravilno.</p>
            </sp>
            <sp xml:id="SDZ5-Redna-24-2011-02-01.sp257">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Mislim, da moramo takoj začeti glasovati.</p>
               <p>Glasujemo. Navzočih je 70 poslank in poslancev, za je glasovalo 30, proti 38.</p>
               <p><stage>(Za je glasovalo 30.)</stage> <stage>(Proti 38.)</stage></p>
               <p>Ugotavljam, da sklep ni bil sprejet.</p>
               <p>V skladu s predlogom poslanca Franca Pukšiča bo zbor odločal o naslednjem predlogu
                  sklepa: Državni zbor bo na naslednji seji opravil razpravo o odgovoru ministrice
                  brez resorja, odgovorne za lokalno samoupravo in regionalni razvoj, Duše Trobec
                  Bučan na poslansko vprašanje Franca Pukšiča v zvezi s podatki za razpisana
                  evropska sredstva, podpisanih pogodbah in realizacijo izplačil iz evropskega in
                  državnega proračuna.</p>
               <p>Obrazložitev glasu v imenu Poslanske skupine Slovenske ljudske stranke ima Franc
                  Pukšič</p>
            </sp>
            <sp xml:id="SDZ5-Redna-24-2011-02-01.sp258">

               <speaker>FRANC PUKŠIČ:</speaker>

               <p>Hvala lepa. Kolegice in kolegi!</p>
               <p>Moje poslansko vprašanje je bilo namenjeno tako ministru dr. Križaniču kot
                  ministrici za regionalno politiko in lokalno samoupravo. Obema zato, ker je
                  minister za finance odgovoren za vplačila in izplačila v in iz državnega
                  proračuna, ministrica za regionalno politiko pa za realizacijo operativnih
                  programov. Iz podatkov, ki jih imamo, podatki so uradni s strani ministrstev za
                  finance in za regionalno in lokalno politiko, se je izkazalo, da je bilo v letu
                  2010 realiziranih glede na neto položaj proračuna Republike Slovenije le 52,22 %.
                  Glede na to, da sem predsedniku Vlade 15. novembra postavil poslansko vprašanje v
                  zvezi z realizacijo in koriščenjem evropskih sredstev, se je takrat predsednik
                  Vlade tu z odgovorom obrnil na mene, češ, da bo pač prebral odgovor, ki so mu ga
                  pripravili, kar mi je bilo popolnoma logično. Prebral je, da bodo imele spremembe
                  operativnih programov pozitivne učinke. In še nekaj je prebral, da je to
                  pravzaprav edini sveži denar, ki ga Republika Slovenija ...</p>
            </sp>
            <sp xml:id="SDZ5-Redna-24-2011-02-01.sp259">

               <speaker>PREDSEDNIK DR. PAVEL GANTAR:</speaker>

               <p>Prosim za pozornost v dvorani.</p>
            </sp>
            <sp xml:id="SDZ5-Redna-24-2011-02-01.sp260">

               <speaker>FRANC PUKŠIČ:</speaker>

               <p>... ima. Glede na to, da je realizacija operativnih programov po treh letih, torej
                  od leta 2007 do leta 2013, torej po polovici, samo 17 %, 17 % realizacija
                  certificiranih zahtevkov za povračilo iz Evropske komisije, in glede na to, da je
                  ob odgovoru 25. novembra, ki ga je dal predsednik Vlade, bilo nekaj dni kasneje,
                  24. novembra, s strani takratnega ministra Gerkeša in ministra za finance poslano
                  pismo vsem ministrom za pospešeno črpanje evropskih sredstev ter priprava
                  zahtevkov za povračilo, je nujno treba opraviti razpravo o nekoriščanju evropskih
                  sredstev v Državnem zboru in pri tem priti do določenih predlogov sklepov ali iti
                  v spremembo operativnih programov, in to na tistih področjih, na katere smo v
                  Odboru za regionalno politiko že opozorili, sprejeli sklepe, ki bi prinašali tudi
                  črpanje iz bruseljske blagajne v proračun Republike Slovenije.</p>
            </sp>
            <sp xml:id="SDZ5-Redna-24-2011-02-01.sp261">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo. Navzočih je 64 poslank in poslancev, za je glasovalo 23 in proti
                  39.</p>
               <p>Kdo je za? <stage>(23 članov.)</stage> Kdo je proti? <stage>(39 članov.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca Lojzeta Posedela bo zbor odločil o naslednjem
                  predlogu sklepa: Državni zbor bo na naslednji seji opravil razpravo o odgovoru
                  ministra za kmetijstvo, gozdarstvo in prehrano mag. Dejana Židana in ministra za
                  okolje in prostor dr. Roka Žarnića na poslansko vprašanje Lojzeta Posedela v zvezi
                  s pozidavo kmetijskih zemljišč.</p>
               <p>Glasujemo. Navzočih je 63 poslank in poslancev, za je glasovalo 31, proti 30.</p>
               <p>Kdo je za? <stage>(31 članov.)</stage> Kdo je proti? <stage>(30 članov.)</stage></p>
               <p>Ugotavljam, da je sklep sprejet.</p>
               <p>V skladu s predlogom poslanca Rudolfa Petana bo zbor odločil o naslednjem predlogu
                  sklepa: Državni zbor bo na naslednji seji opravil razpravo o odgovoru ministra za
                  visoko šolstvo, znanost in tehnologijo Gregorja Golobiča ter ministra za zdravje
                  Dorijana Marušiča na poslansko vprašanje Rudolfa Petana v zvezi z gradnjo nove
                  medicinske fakultete v Mariboru.</p>
               <p>Obrazložitev glasu v imenu Poslanske skupine SDS ima Rudolf Petan.</p>
            </sp>
            <sp xml:id="SDZ5-Redna-24-2011-02-01.sp262">

               <speaker>RUDOLF PETAN:</speaker>

               <p>Hvala za besedo, gospod predsednik. Spoštovani!</p>
               <p>V Sloveniji se že dolgo srečujemo s pomanjkanjem zdravnikov. Po dolgem odlašanju
                  smo se odločili tudi za ustanovitev medicinske fakultete v Mariboru, vendar ta
                  ima, lahko bi rekli, začasne prostore, in to jih omejuje pri vpisu. Glede na to,
                  da je bil že pred letom in pol prvi razpis za izgradnjo nove medicinske fakultete
                  in še sedaj ni prišla do realizacije. To je velika škoda, zato, ali pa predvsem
                  zato je pred enim tednom dekan Medicinske fakultete v Mariboru imel tiskovno
                  konferenco, na kateri je izjavil, da je to odlašanje izgradnje medicinske
                  fakultete v Mariboru za Slovenijo ogromna in nepopravljiva škoda. Do sedaj smo v
                  teh zavlačevanjih izgubili najmanj 80 študentov, to pa je cela generacija novih
                  zdravnikov, ki jih lahko vpišejo v Mariboru. In potem naprej, čeprav v Sloveniji
                  močno primanjkuje zdravnikov in je zanimanje za študij vsako leto večje, oni lahko
                  vpišejo le 86 novih študentov, medtem ko jih bodo, ko bo nova zgradba zgrajena,
                  med 130 in 140. Dekan je tudi poudaril, da je izobraževanje zdravnikov v Sloveniji
                  na zelo visoki ravni, podprto z najsodobnejši tehnologijo in skladno z Evropskimi
                  standardi, kar pa ne more trditi za študij zdravnikov v tujini iz tretjih držav.
                  Nadalje je dejal, da so standardi izobraževanja, ki jim sledita obe medicinski
                  fakulteti v Sloveniji, tako visoko postavljeni, da jih zdravniki, ki jih bo sedaj
                  Slovenija uvažala iz tretjih držav, ne zadovoljujejo. Kot je dejal, so na
                  mariborski medicinski fakulteti vložili v tehnološke pripomočke več kot 2,3
                  milijona evrov v zadnjem času, na njej pa trenutno študira 567 študentov na
                  dodiplomski in 80 študentov na podiplomski ravni. Projekt izgradnje nove stavbe
                  mariborske medicinske fakultete na zemljišču, ne daleč od univerzitetnega
                  kliničnega centra Maribor, je bil s strani države potrjen novembra 2008, a se je
                  zapletlo že pri pripravi dokumentacije. Lani spomladi je bil objavljen tudi razpis
                  za izvajalca gradbenih del, ki pa mu zaradi številnih pritožb ponudnikov ni videti
                  konca. Se pravi, v Sloveniji je učna baza za izobraževanje, ni pa prostorov za to.
                  Zato menim, da je potrebna širša razprava o tem zavlačevanju gradnje medicinske
                  fakultete v Mariboru, predvsem ali pa posebej v luči pomanjkanja zdravnikov v
                  Sloveniji, ki je tako pereče, da so pred mesecem sprejeli zakon o uvozu zdravnikov
                  iz tretjih držav, medtem pa naši otroci ne morejo študirati medicine, ker ni
                  ustreznih pogojev, se pravi ustreznih prostorov. In to je tisto, kar bi moralo
                  biti urgentno in zato menim, da je nujno, da opravimo razpravo o celotni
                  problematiki. Hvala lepa. Jaz bom to podprl.</p>
            </sp>
            <sp xml:id="SDZ5-Redna-24-2011-02-01.sp263">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo. Navzočih je 64 poslank in poslancev, za je glasovalo 23, proti 39.</p>
               <p><stage>(Za je glasovalo 23.)</stage> <stage>(Proti je glasovalo 39.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca Ivana Grilla bo zbor odločal o naslednjem predlogu
                  sklepa: Državni zbor bo na naslednji seji opravil razpravo o odgovoru ministra za
                  zdravje Dorijana Marušiča na poslansko vprašanje Ivana Grilla v zvezi z vodovodnim
                  omrežjem na Onkološkem inštitutu in neunovčevanjem bančnih garancij.</p>
               <p>Obrazložitev glasu v imenu poslanske skupine SDS ima Ivan Grill.</p>
            </sp>
            <sp xml:id="SDZ5-Redna-24-2011-02-01.sp264">

               <speaker>IVAN GRILL:</speaker>

               <p>Hvala lepa.</p>
               <p>Moje poslansko vprašanje je bilo o težavah na Onkološkem institutu v zvezi z
                  vodovodno instalacijo in neunovčevanjem bančnih garancij. Že nekaj mesecev nazaj
                  je minister Marušič povedal, da je naročil izvedensko študijo Zavoda za
                  gradbeništvo, kjer bodo proučili, kaj in na kakšen način bi bilo treba narediti,
                  da se sanira vodovodno omrežje na Onkološkem institutu. Rezultati te raziskave so
                  grozljivi, če ne zastrašujoči. Včeraj je tukaj navedel, da v primeru, da se danes
                  začne sanacija tega vodovodnega omrežja, bo treba čakati dve leti do tri leta, da
                  bi se ta zadeva lahko dokončala. Pridobiti bo treba gradbeno dovoljenje, začeti bo
                  treba postopek javnega naročanja, in to za stavbo, ki je bila komaj da
                  zgrajena.</p>
               <p>Naslednja zadeva, ki se ob tem poraja, je tudi to, da se je odkrilo, da je v enako
                  slabem stanju tudi klimatska instalacija, kar pomeni, da bo treba tudi to v celoti
                  sanirati. Krivda za vse te nepravilnosti je izključno na izvajalcu teh del, to je
                  podjetju SCT. In v prejšnjem mandatu pridobljena bančna garancija preko dva
                  milijona evrov bo sedaj v veliki nevarnosti, da tudi zapade. Kljub temu da se je
                  izpogajal, da naj bi te anuitete zapadle šele v letu 2013, obstaja velika
                  nevarnost, da zaradi stečaja tega podjetja, ki je, kot vidimo, tik pred zdajci, da
                  bo vso breme in vsi stroški te sanacije zopet padli na davkoplačevalcev oziroma na
                  sam Onkološki institut. Zato bi bilo smiselno in pa seveda tudi potrebno, da o tem
                  tako pomembnem vprašanju opravimo tukaj splošno razpravo in ugotovimo, na kakšen
                  način je treba pristopiti, da se te bančne garancije lahko še unovčijo ter
                  ugotovi, na kakšen način se bo lahko ta sanacija opravila. Onkološki institut
                  zdravi bolnike, ki so najtežje oboleli, in sedaj se soočajo še s težavami, ki jih
                  prinaša vodovodno omrežje, to pomeni, da so ves čas ogroženi z legionelo, da so
                  ogroženi tudi z drugimi okužbami, ki jih prinaša slaba voda in pa seveda tudi
                  slaba klimatizacija. Nedopustno je, da si lahko privoščimo, da nam eno tako veliko
                  podjetje sedaj zapušča tako zapuščino na račun davkoplačevalcev. In kar je pa še
                  najbolj pomembno, je to, da je vtis, da država oziroma Vlada namenoma zavlačuje z
                  unovčevanjem bančnih garancij, da ščiti interese SCT, kajti tukaj morajo biti neki
                  dogovori v ozadju, in se vse naredi, da se ne naredi nič, kajti bančna garancije
                  bi se lahko že v letu 2009 v celoti unovčila in bi se sanacija že v 2010 začela,
                  pa bi jo mogoče v letošnjem letu tudi zaključili. Zato bo poslanska skupina ta
                  predlog tudi podprla. Hvala.</p>
            </sp>
            <sp xml:id="SDZ5-Redna-24-2011-02-01.sp265">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo. Navzočih je 67 poslank in poslancev, za je glasovalo 26, proti 39.</p>
               <p><stage>(Za je glasovalo 26.)</stage> <stage>(Proti 39.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca Jožefa Jerovška bo zbor odločal o naslednjem
                  predlogu sklepa: Državni zbor bo na naslednji seji opravil razpravo o odgovoru
                  ministrice za notranje zadeve Katarine Kresal ter ministra za pravosodje Aleša
                  Zalarja na poslansko vprašanje Jožefa Jerovška v zvezi z neizvajanjem jurisdikcije
                  slovenskih državnih organov na ozemlju Republike Slovenije.</p>
               <p>Obrazložitev glasu v imenu Polanske skupine SDS ima Jožef Jerovšek.</p>
            </sp>
            <sp xml:id="SDZ5-Redna-24-2011-02-01.sp266">

               <speaker>JOŽEF JEROVŠEK:</speaker>

               <p>Hvala lepa.</p>
               <p>Na moje vprašanje smo slišali mencajoče, anemične odgovore ministrice Kresalove in
                  ministra Zalarja. Vprašanje pa se je nanašalo na izredno resne dogodke ob
                  slovenski meji, ko smo bili priča temu, da so se slovenski državni organi
                  odpovedali jurisdikciji nad eminentno slovenskim ozemljem. Ob tem, da ob hrvaškem
                  pravilniku z mejo po sredini, naše zunanje ministrstvo in naši državni organi niso
                  protestirali, da gre za eklatantno kršitev arbitražnega sporazuma, se je nekaj dni
                  zatem zgodil izredni dogodek v Hotizi, kjer so naši organi prepustili jurisdikcijo
                  hrvaškim državnim organom, praktično streljaj od domačije na slovenskem ozemlju.
                  Glejte, ob takšnem ravnanju slovenskih organov v tem pomembnem trenutku, ko je bil
                  podpisan arbitražni sporazum, v okviru katerega seveda Hrvati potrebujejo
                  prejudice meje na slovenski strani in jih tudi izdelujejo, se ljudje upravičeno
                  sprašujejo, ali arbitražni sporazum vsebuje tudi tajni aneks, ki predvideva, da
                  bodo slovenski državni organi omogočali izdelavo prejudicev za hrvaško stran, za
                  potrebe hrvaške strani, da bo hrvaška stran lahko opravičila mejo po slovenskem
                  ozemlju. Ob tem resnem vprašanju, ob tem neodgovornem, nezaslišanem ravnanju
                  slovenskih državnih organov, slišali smo, da je takšen nalog prišel v Hotizo iz
                  Ljubljane, kako se naj obnašajo policijski in pravosodni organi, je zaskrbljenost
                  Slovencev še toliko večja. Dolžnost vseh nas je, da ob tem, ko smo priča
                  razprodaji slovenskega nacionalnega ozemlja, ko zadnji dogodek v Hotizi pomeni
                  napad na integriteto nacionalnega ozemlja Republike Slovenije, kar je tudi kaznivo
                  dejanje, opravimo temeljito razpravo, da preprečimo ta stampedo kar naprej
                  ustvarjanja prejudicev v hrvaško korist, ki bodo amputirali slovensko nacionalno
                  ozemlje. Kolegice in kolegi poslanci, storimo nekaj za našo državo, za naše bodoče
                  rodove, da bo slovenska meja približno tam, kot je bila 25. 6. 1991. Vemo, da je
                  sedanja vlada od te meje že odstopila. Ampak mi se moramo boriti za to. Hvala
                  lepa.</p>
            </sp>
            <sp xml:id="SDZ5-Redna-24-2011-02-01.sp267">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Obrazložitev glasu v imenu Poslanske skupine Liberalne demokracije Slovenije ima
                  mag. Borut Sajovic.</p>
            </sp>
            <sp xml:id="SDZ5-Redna-24-2011-02-01.sp268">

               <speaker>MAG. BORUT SAJOVIC:</speaker>

               <p>Hvala lepa.</p>
               <p>Jaz moram kar reči, da se z razpravo ne strinjam, je ne bom podprl, tako tudi
                  poslanska skupina ne.</p>
            </sp>
            <sp xml:id="SDZ5-Redna-24-2011-02-01.sp269">

               <speaker>PREDSEDNIK DR. PAVEL GANTAR:</speaker>

               <p>Kolega Sajovic, prosim, brez polemik.</p>
            </sp>
            <sp xml:id="SDZ5-Redna-24-2011-02-01.sp270">

               <speaker>MAG. BORUT SAJOVIC:</speaker>

               <p>Zagotovo. Odločitev, ki nam zdaj danes dela težave, ni povezana z arbitražnim
                  sporazumom, ampak z odločitvijo enega bivšega predsednika Vlade in enega bivšega
                  ministra za prostor in okolje, ki sta Hrvatom dovolila na slovenskem ozemlju
                  graditi nasipe, most in še kaj. Izvirni greh na tistem področju izvira, gospe in
                  gospodje, iz enega drugega obdobja, iz enega drugega časa, domačini iz Hotize, iz
                  Murske Šume in še kje to dobro vedo in v tem primeru ni bilo iz Ljubljane danih
                  nobenih navodil. Arbitražni sporazum v praksi še ni uresničen, velike težave pa
                  nam delajo odločitve iz nekega drugega časa. Hvala lepa.</p>
            </sp>
            <sp xml:id="SDZ5-Redna-24-2011-02-01.sp271">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Obrazložitev glasu v imenu Poslanske skupine Zares ima Franco Juri.</p>
            </sp>
            <sp xml:id="SDZ5-Redna-24-2011-02-01.sp272">

               <speaker>FRANCO JURI:</speaker>

               <p>Hvala, gospod predsednik.</p>
               <p>Tudi Poslanska skupina Zares nasprotuje predlogu za to razpravo, ker menimo, da je
                  skrajno neokusno zlorabljati pietetno vprašanje, tragedijo, ki je prizadela eno
                  družino, zato da bi politično obravnavali vprašanje, ki s tem dogodkom nima
                  nikakršne povezave. In če jo ima, jo ima zato, ker sta prejšnja vlada in prejšnji
                  zunanji minister na to situacijo pristala. Takrat je bilo dogovorjeno, da veljajo
                  pristojnosti, kakršne so, in iz tega izhajajo tudi ti nesporazumi. Toda pomembno
                  pri tem vprašanju je, da se uredi stanje te tragedije in da se omogoči družini, da
                  se stvari uredijo pietetno in brez kakršnihkoli špekulacij. Žal smo prevečkrat in
                  prepogosto priče nekakšni politični nekrofiliji. In zdaj bi želel, da v Državnem
                  zboru ne bi tako podcenjevalno do ljudi in tudi do žrtev tragedij razpravljali na
                  tak nizkoten način. Hvala.</p>
            </sp>
            <sp xml:id="SDZ5-Redna-24-2011-02-01.sp273">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo. Navzočih je 69 poslank in poslancev, za je glasovalo 27, proti 40.</p>
               <p><stage>(Za je glasovalo 27.)</stage> <stage>(Proti 40.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca dr. Vinka Gorenaka bo zbor odločal o naslednjem
                  predlogu sklepa: Državni zbor bo na naslednji seji opravil razpravo o odgovoru
                  ministra za pravosodje Aleša Zalarja na poslansko vprašanje dr. Vinka Gorenaka v
                  zvezi s pravno ureditvijo nadzora nad delom sodnikov in tožilcev.</p>
               <p>Obrazložitev glasu v imenu Poslanske skupine SDS ima dr. Vinko Gorenak.</p>
            </sp>
            <sp xml:id="SDZ5-Redna-24-2011-02-01.sp274">

               <speaker>DR. VINKO GORENAK:</speaker>

               <p>Hvala lepa. Upam, da mi bo res omogočeno do konca povedati. Namreč, maloprej, ko
                  je gospod Jerovšek govoril o eminentnem slovenskem ozemlju, sem slišal tamle od
                  neke gospe krohotanje; verjetno pozna samo ljubljanski asfalt. Vendar Slovenija ni
                  ljubljanski asfalt.</p>
               <p>Moje vprašanje oziroma pobuda včeraj ministru za pravosodje je bila, da mi
                  odgovori na vprašanje, kako je z nadzorom znotraj sodišč oziroma sodne veje
                  oblasti. Zadnje čase smo priče Ptuju – tožilec, korupcija. Priče smo Murski Soboti
                  – tožilec, korupcija. Priče smo Celju – sodnik, korupcija. Sam vsak dan dobim še
                  približno 30, 40 strani, nekaj mi jih tudi predsednik Državnega zbora odstopi,
                  kjer so primeri taki in drugačni. Ne rečem, da je v vsakem karkoli, vendar v vseh
                  teh primerih, pa če sta na sto primerov dva, je to velik problem. Seveda je zaradi
                  tega nujno potrebno, da ima vsak sistem, to velja za vsak sistem, ustrezen
                  menedžment, ki ima kot proces štiri elemente: planiranje, organiziranje, vodenje
                  in kontroliranje. Konec koncev je tako tudi v Državnem zboru. Tudi tu predsednik
                  Državnega zbora planira, potem službe nekaj organizirajo z njegovim vedenjem,
                  potem se Državni zbor vodi, tako kot se pač vodi, in izvajamo tudi kontrolo.
                  Predsednik Državnega zbora nam včasih vzame besedo , kajne, tu pa tam nas kakšna
                  predsednica odbora pelje v kakšno tajno sobo, da nas ne vidijo ljudje, in tudi to
                  je kontrola. In tako bi moralo biti tudi na sodiščih. Tudi sodišča bi morala biti
                  kontrolirana. Imamo pa pravzaprav tako imenovani upravni nadzor, ki ga ima
                  minister na voljo, ki je zelo šibko urejen, po mojem mnenju, in ministru ne
                  dopušča dovolj poseganja v sodni sistem. Zavedam se omejitev v ustavi, ampak ne
                  glede na omejitve v ustavi, da je sodna veja oblasti samostojna, pa sem prepričan,
                  da mora imeti predsednik Vrhovnega sodišča dovolj pooblastil, da poseže v
                  slehernega sodnika navzdol. Da se nam ne bo zgodilo to, kar se je zgodilo v
                  primeru Baričevič – zdaj bomo imeli slavno prvo obletnico –, kjer ministrov brat
                  odloči o zakonu, ki ga ni, uporabi zakon, ki ga ni, ki ne obstaja, vsi pravniki
                  povedo, da je to gnojna bula pravne države. Vlada se odloči, da bo minister za
                  promet podal pobudo za njegov nadzor in sodišče reče: "Ne." In Vrhovno sodišče
                  oziroma Sodni svet v podobi gospoda Masleše, sedanjega predsednika Vrhovnega
                  sodišča, reče: "Ne." Tistega, čemer pravniki pravijo gnojna bula pravne države, se
                  ne sme kontrolirati. Zato je moja pobuda v smeri, da je treba dati več
                  pristojnosti tako ministru kot predsedniku Vrhovnega sodišča, da bosta lahko to
                  funkcijo opravljala.</p>
               <p>Hvala lepa.</p>
            </sp>
            <sp xml:id="SDZ5-Redna-24-2011-02-01.sp275">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo. Glasovanje teče. Navzočih je 67 poslank in poslancev, za je glasovalo
                  28, proti 38.</p>
               <p><stage>(Za je glasovalo 28.)</stage> <stage>(Proti 38.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca Mira Petka bo Državni zbor odločal o naslednjem
                  predlogu sklepa: Državni zbor bo na naslednji seji opravil razpravo o odgovoru
                  ministra za pravosodje Aleša Zalarja na poslansko vprašanje Mira Petka v zvezi z
                  nadzorom nad pravosodno upravo na Okrožnem sodišču v Ljubljani.</p>
               <p>Obrazložitev glasu v imenu Polanske skupine SDS ima Miro Petek.</p>
            </sp>
            <sp xml:id="SDZ5-Redna-24-2011-02-01.sp276">

               <speaker>MIRO PETEK:</speaker>

               <p>Hvala lepa.</p>
               <p>Mislim, da bi bilo zelo smotrno, da opravimo to obravnavo v Državnem zboru, zato
                  kolegice in kolege poslance iz koalicije pozivam k ponovni neposlušnosti ali k
                  trenutku ponovne nepozornosti, da to razpravo podprejo. Hvala.</p>
            </sp>
            <sp xml:id="SDZ5-Redna-24-2011-02-01.sp277">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo. Glasovanje teče. Navzočih je 64 poslank in poslancev, za je glasovalo
                  26, proti 37.</p>
               <p><stage>(Za je glasovalo 26.)</stage> <stage>(Proti 37.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca Danijela Krivca bo Državni zbor odločal o naslednjem
                  predlogu sklepa: Državni zbor bo na naslednji seji opravil razpravo o odgovoru
                  ministra za okolje in prostor dr. Roka Žarnića na poslansko vprašanje Danijela
                  Krivca v zvezi z izvajanjem Zakona o Triglavskem narodnem parku.</p>
               <p>Obrazložitev glasu v imenu Polanske skupine SDS ima Danijel Krivec.</p>
            </sp>
            <sp xml:id="SDZ5-Redna-24-2011-02-01.sp278">

               <speaker>DANIJEL KRIVEC:</speaker>

               <p>Hvala za besedo. Spoštovane kolegice in kolegi!</p>
               <p>Predlagam, da podprete to moje vprašanje in da o tem opravimo razpravo, kajti
                  večina od vas je glasovala za sprejetje tega zakona, večina od vas si je tudi
                  skozi javne razprave in javne razgrnitve prizadevala, da se ta zakon sprejme. V
                  preteklem letu smo ta zakon sprejeli in v skladu s tem zakonom bi se morali
                  sprejeti tudi podzakonski akti, in to že do 15. januarja, vendar se na tem
                  področju nič ne dogaja.</p>
               <p>Seveda je tu vprašanje, zakaj je ta zamik, vendar glede na to, da smo z večino
                  sprejeli ta zakon in da ste vsi v sprejemanju tega zakona govorili o tem, da je
                  bil prejšnji zakon, ki je doživel kar nekaj razprav tudi v tem Državnem zboru in
                  veliko pobud civilnih iniciativ, civilne sfere, potreben spremembe in nadomestila
                  ter ste v tej razpravi uporabljali tudi mnenje, da je obstoječi zakon neuporaben,
                  tako ste tudi prepričali ljudi, da so to podprli, vendar je zdaj treba ta zakon
                  nadgraditi. Trenutno smo spet, lahko rečemo, v nekem brezvladju, kajti zakon smo
                  sprejeli, v zakonu so določene obveznosti, ki jih ministrstvo in Vlada mora
                  sprejeti, da bo ta zakon operativen, to je bila želja vseh nas v Državnem zboru,
                  vendar je ta zakon spet mrtva črka na papirju. Tudi prejšnji zakon je imel
                  določene uredbe, ki pa se niso izvedle. Dlje ko se bo ta zakon odmikal, slabše bo
                  za njegovo operativnost. Ni se ustanovil nov svet, niso se sprejele upravljavske
                  smernice, to pomeni, da ponovno ne bo upravljavskega načrta v skladu z zakonom, ki
                  smo ga mi sprejeli. To je kar nekaj formalnih stvari, ki jih onemogočamo glede
                  izvajanja tudi samemu zavodu Triglavski narodni park. Jaz sicer verjamem, glede na
                  to, da ste sami rekli, da bo Vlada v kratkem začela delati, do pred kratkim ni
                  delala, da je imel verjetno minister težavo, da sprejme dokumente, ki bi jih Vlada
                  morala potrditi. Vendar glede na izrečeno, da bo Vlada sedaj začela delati, pa
                  vseeno pričakujem, da z razpravo pomagamo ministru, da pride do teh dokumentov, da
                  jih Vlada sprejme in s tem omogoči normalno delo zavodu Triglavski narodni park in
                  ne nazadnje, da se tiste obljube, ki smo jih dali ljudem v teh parkovnih občinah,
                  pa lokalnim skupnostim začnejo udejanjati. Glede na to, da je obljuba o tem, da se
                  bo v kratkem začelo resno delati, ne dvomim, da boste to razpravo z veseljem
                  podprli.</p>
            </sp>
            <sp xml:id="SDZ5-Redna-24-2011-02-01.sp279">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo. Navzočih je 63 poslank in poslancev, za je glasovalo 27, proti 34.</p>
               <p><stage>(Za je glasovalo 27.)</stage> <stage>(Proti 34.)</stage></p>
               <p>Ugotavljam, da sklep ni sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>31. TOČKO DNEVNEGA REDA, TO JE NA MANDATNO-VOLILNE
                     ZADEVE.</title>
               </p>
               <p>Najprej bomo obravnavali <title>Ugotovitev prenehanja funkcije članu Programskega
                     sveta RTV Slovenija imenovanemu na podlagi sedme alineje šestega odstavka 17.
                     člena Zakona o RadiotelevizijiSlovenija</title>. Član programskega sveta RTV
                  Slovenija Bine Matoh je 7. 12. 2010 obvestil Mandatno-volilno komisijo, da odstopa
                  z mesta člana Programskega sveta RTV Slovenija zaradi osebnih razlogov. Predlog
                  sklepa je v seznanitev zboru predložila Mandatno-volilna komisija. Prijavljenih k
                  razpravi ni. Mandatno-volilna komisija je v seznanitev zboru predložila naslednji
                  sklep: Ugotovi se, da je Binetu Matohu zaradi odstopa prenehal mandat na funkciji
                  člana programskega sveta RTV Slovenija, imenovanega na podlagi sedme alineje
                  šestega odstavka 17. člena zakona o RTV Slovenija. Mandat na funkciji preneha z
                  dnem sprejetja tega sklepa. Ugotavljam, se je zbor s sklepom seznanil.</p>
               <p>Prehajamo na obravnavo sklepa o spremembi ene od preiskovalnih komisij. Ali se
                  strinjate, da to preiskovalno komisijo imenujem s skrajšanim imenom, ali želite,
                  da preberem celo ime? Lahko s krajšim imenom.</p>
               <p>Prehajamo na obravnavo <title>Predloga sklepa o spremembah Sklepa o sestavi in
                     imenovanju predsednika, podpredsednika ter članov in namestnikov članov preiskovalne komisije, ki se ukvarja s Patrio</title>. Predlog sklepa je v obravnavo zboru predložila Mandatno-volilna
                  komisija. Prijavljenih k razpravi ni. Prehajamo na odločanje o Predlogu sklepa o
                  spremembah Sklepa o sestavi in imenovanju predsednika, podpredsednika ter članov
                  in namestnikov članov navedene preiskovalne komisije.</p>
               <p>Glasujemo. Navzočih je 62 poslank in poslancev, za je glasovalo 62, proti
                  nihče.</p>
               <p><stage>(Za je glasovalo 62.)</stage> <stage>(Proti nihče.)</stage></p>
               <p>Ugotavljam, da je sklep sprejet.</p>
               <p>Prehajamo na <title>Obvestilo Okrožnega sodišča v Ljubljani, Kazenski oddelek, v
                     zvezi z zasebno tožbo zoper poslanca Državnega zbora</title>. Obvestilo je v
                  obravnavo zboru posredovalo Okrožno sodišče v Ljubljani, Kazenski oddelek.
                  Obvestilo je obravnavala Mandatno-volilna komisija kot matično delovno telo, ki je
                  zboru predložila poročilo s predlogom sklepa. Prehajamo na odločanje.
                  Mandatno-volilna komisija predlaga Državnemu zboru, da sprejme naslednji sklep:
                  Državni zbor na podlagi tretjega odstavka 83. člena Ustave Republike Slovenije ter
                  22. člena zakona o poslancih v zvezi z obvestilom Okrožnega sodišča v Ljubljani,
                  Kazenski oddelek, opravilna številka IK801163/2010 z dne 9. 12. 2001, o vloženi
                  zasebni tožbi zoper poslanca Državnega zbora Janeza Janšo zaradi kaznivega dejanja
                  žaljive obdolžitve po tretjem, drugem in prvem odstavku 160. člena Kazenskega
                  zakona-1 ne prizna imunitete poslancu Državnega zbora Janezu Janši in dovoli
                  vodenje kazenskega postopka. Na podlagi 207. člena Poslovnika Državni zbor o
                  predlogu sklepa odloči brez razprave.</p>
               <p>Glasujemo. Navzočih je 67 poslank in poslancev, za je glasovalo 65, proti
                  nihče.</p>
               <p><stage>(Za je glasovalo 65.)</stage><stage>(Proti nihče.)</stage></p>
               <p>Ugotavljam, da je sklep sprejet.</p>
               <p>Prehajamo na obravnavo <title>Zahteve Vrhovnega državnega tožilstva o dovoljenju za odreditev pripora in začetek kazenskega postopka zoper sodnika Okrožnega sodišča v Celju</title>. Obvestilo je v
                  obravnavo zboru posredovalo Vrhovno državno tožilstvo. Predlog je obravnavala
                  Mandatno-volilna komisija kot matično delovno telo, ki je zboru predložila
                  poročilo s predlogom sklepa. Mandatno-volilna komisija predlaga Državnem zboru, da
                  sprejme naslednji sklep: Državni zbor na podlagi drugega odstavka 114. člena
                  Ustave Republike Slovenije ter 99. člena Zakona o sodniški službi v zvezi z
                  zahtevo Vrhovnega državnega tožilstva, opravilna številka Tpp<stage>/S/I/</stage>30/10 z dne 26.
                  1. 2011, za odločanje o dovoljenju za odreditev pripora in za začetek kazenskega
                  postopka zoper sodnika Okrožnega sodišča v Celju Milka Škoberneta zaradi kaznivega
                  dejanja jemanja podkupnine po prvem in drugem odstavku 261. člena Kazenskega
                  zakonika v zvezi z 20. členom Kazenskega zakonika ne prizna imunitete sodniku
                  Okrožnega sodišča v Celju Milku Škobernetu ter dovoli odreditev pripora in začetek
                  kazenskega postopka. Na podlagi 214. člena z zvezi z 207. člena Poslovnika Državni
                  zbor bo o predlogu sklepa odločil brez razprave.</p>
               <p>Proceduralni predlog bo podal gospod Jerovšek.</p>
            </sp>
            <sp xml:id="SDZ5-Redna-24-2011-02-01.sp280">

               <speaker>JOŽEF JEROVŠEK:</speaker>

               <p>Gospod predsednik, glede na to, da ste odgovorni, ker ste povzročili pravno
                  praznino, niste sklicali izredne seje, ki bi onemogočila to pravno praznino, vam
                  predlagam, pa bom obrazložil, da ob tej hudi kršitvi poslovnika in ostale
                  Slovenije, da se ob teh točki simbolično izločite in ne sodelujete, ker ste bil
                  nepristranski pri zadevi, ki je v sramotni položaj spravila Državni zbor. Zato
                  prosim, da se ob tem glasovanju izločite. Hvala lepa.</p>
            </sp>
            <sp xml:id="SDZ5-Redna-24-2011-02-01.sp281">

               <speaker>PREDSEDNIK DR. PAVEL GANTAR:</speaker>

               <p>Cenjeni kolega Jerovšek, vašega spoštovanega proceduralnega predloga ne bom
                  upošteval. Najprej ste v hudi zmoti. Nobene pravne praznine ni bilo, je ni in je
                  tudi ne bo. To je prva stvar.</p>
               <p>Da bi se pa simbolno izločil, gospod Jerovšek, verjetno niti ne veste, kaj bi to
                  pomenilo. Torej gremo na glasovanje.</p>
               <p>Glasujemo. Navzočih je 68 poslank in poslancev. Za je glasovalo 68, proti
                  nihče.</p>
               <p>Kdo je za? <stage>(68 članov.)</stage> Kdo je proti? <stage>(Nihče.)</stage></p>
               <p>Ugotavljam, da je sklep sprejet.</p>
               <p>Prehajamo na obravnavo <title>Predloga sklepa o imenovanju podpredsednika Komisije
                     za peticije ter za človekove pravice in enake možnosti</title>. Predlog sklepa
                  je v obravnavo zboru predložila Poslanska skupina Socialnih demokratov. Sledi
                  predstavitev stališč poslanskih skupin. Besedo ima Jože Tanko.</p>
               <p>Prosim.</p>
            </sp>
            <sp xml:id="SDZ5-Redna-24-2011-02-01.sp282">

               <speaker>JOŽE TANKO:</speaker>

               <p>Hvala lepa za besedo. Vsem lep pozdrav!</p>
               <p>Sedaj imamo pred seboj predlog za spremembo sestave Komisije za peticije ter za
                  človekove pravice in enake možnosti, ne samo na mestu podpredsednika, ampak tudi
                  se je ta komisija nekako okrepila v kadrovskem smislu, kajti koalicija se je s
                  sklepom, ki ga je tudi sama izglasovala, v tem delovnem telesu okrepila.</p>
               <p>Pričakovanja, ki jih prinaša ta sprememba, so tudi v opoziciji velika, kajti
                  predvsem na področju človekovih pravic in predvsem na področju enakih možnosti
                  vidimo, da so stališča koalicijskih in opozicijskih poslancev v tem delovnem
                  telesu diametralno nasprotna. Veliko je govora o pravni državi, veliko je govora o
                  tem, da je pravna pot prava pot, vendar ko se seznanjamo, ko dobivamo konkretne
                  primere na mize delovnih teles in Državnega zbora, pa vidimo, da so v razumevanju
                  teh dveh pojmov velike razlike. Po eni strani je v koaliciji neznanska toleranca
                  do tistih, ki so recimo povzročitelji kaznivih dejanj in se jih s tem, ko se neko
                  arhivsko gradivo zapre, zavaruje, da uradni organi nekaterih držav ne bi
                  izkoristili teh podatkov za kazenski pregon. To se pravi, da se na eni strani v
                  imenu enakih pravic in pravne države zaščitijo tisti, ki so sodelovali pri
                  storitvi kaznivih dejanj. Po drugi strani pa imamo primere, ko nekateri, ko se
                  sprožijo procesi in kazenski postopki proti nekaterim osebam, kjer so celo
                  nekateri državni organi sodelovali pri konstruiranju nekaterih dejanj, kot recimo
                  imamo tako afero Vič-Holmec. Podobno se sprožijo kazenski postopki proti osebam,
                  za katere se ne more določiti niti kraj niti način niti osebe, ki naj bi pri tem
                  kaznivem dejanju sodelovale. Ugotavljamo, da imajo tisti, ki sodelujejo v tej
                  komisiji na strani koalicije in na strani opozicije zelo različne vatle, zelo
                  različna merila za to, kaj je pravna država in kaj so človekove pravice in kaj so
                  enake možnosti. Za nekatere se brez problema sprožijo kazenski postopki na osnovi
                  namišljenih dejanj, konstruiranih dejanj, in to celo tistim, ki so sodelovali v
                  procesu osamosvojitve, po drugi strani se pa z zakonom zaščitijo tisti, ki so
                  sodelovali pri kaznivih dejanjih ali pa so vedeli za ta kazniva dejanja ali pa so
                  ta kazniva dejanja usmerjali, in to v obdobju pred osamosvojitvijo. S to
                  spremembo, ki je storjena in ki bo storjena v tem delovnem telesu, pričakujemo, da
                  bo tudi največja koalicijska stranka, ki je sedaj dobila dodatnega člana,
                  zagovarjala stališča, za katera se tudi deklarira, in da bo ta stališča
                  zagovarjala tudi v praksi. Rad bi ob tem tudi opozoril, da je v Državnem zboru
                  prišlo do čudnega razumevanja tudi na drug način tega razumevanja enakih možnosti.
                  Ko je iz naše poslanske skupine izstopil poslanec Pukšič, je s seboj odnesel vse
                  mandate, ki jih je imel. Ko je iz poslanske skupine največje koalicijske stranke
                  izstopil kolega Magajna, je izgubil vse mandate v delovnih telesih, ki jih je
                  imel, med drugim tudi v Komisiji za peticije. In da bo mera polna, je koalicija
                  nedavno tega izglasovala, ne samo to, da je Magajna izgubil mandat, ki je ostal
                  SD-ju, ampak je bilo izglasovano, da se tej poslanski skupini dodatno da še en
                  mandat v tem delovnem telesu. In ob tem bi rad opozoril, da smo mi že oktobra
                  meseca vložili zahtevo, da se tudi o naših zadevah opravi razprava, da se tudi
                  naši mandati v delovnih telesih uskladijo z največjo poslansko skupino, ker nam
                  manjka pet sedežev v delovnih telesih. Temu vodstvo Državnega zbora ne ugodi,
                  nasprotno pa največji koalicijski stranki daje dodatne mandate, kljub temu da se
                  jim je število poslancev zmanjšalo. Tudi tukaj moram reči, da poslanske skupine
                  nismo v enakem položaju in nimamo enakih možnosti za delo v Državnem zboru. Jaz
                  upam, da se bodo ta nesorazmerja čim prej odpravila...</p>
            </sp>
            <sp xml:id="SDZ5-Redna-24-2011-02-01.sp283">

               <speaker>PREDSEDNIK DR. PAVEL GANTAR:</speaker>

               <p>Kolega Tanko, čas je minil.</p>
            </sp>
            <sp xml:id="SDZ5-Redna-24-2011-02-01.sp284">

               <speaker>JOŽE TANKO:</speaker>

               <p>... in da bo tudi sprememba v tem delovnem telesu pripomogla k temu, da bomo
                  izboljšali razumevanje pravne države, tudi odnos do pravne države in tudi odnos do
                  enakih možnosti.</p>
            </sp>
            <sp xml:id="SDZ5-Redna-24-2011-02-01.sp285">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. Prehajamo na odločanje o
                  predlogu sklepa, s katerim se v Komisiji za peticije ter za človekove pravice in
                  enake možnosti za podpredsednika imenuje Marjan Križman iz Poslanske skupine
                  Socialnih demokratov.</p>
               <p>Glasujemo. Navzočih je 74 poslank in poslancev, za 64, proti nihče.</p>
               <p><stage>(Za je glasovalo 64.)</stage> <stage>(Proti nihče.)</stage></p>
               <p>Ugotavljam, da je sklep sprejet.</p>
               <p>Prehajamo na obravnavo <title>Predloga sklepa o razrešitvi podpredsednika in
                     imenovanju podpredsednice Odbora za zunanjo politiko</title>. Predlog sklepa
                  je v obravnavo zboru predložila Poslanska skupina Zares. Prijavljenih k razpravi
                  ni.</p>
               <p>Prehajamo na odločanje o predlogu sklepa, s katerim se v Odboru za zunanjo
                  politiko razreši predsednik Franco Juri, Poslanska skupina Zares – nova politika,
                  za podpredsednico pa se imenuje Cvetka Zalokar Oražem iz Poslanske skupine Zares –
                  nova politika.</p>
               <p>Glasujemo. Navzočih je 65 poslank in poslancev, za je glasovalo 65, proti
                  nihče.</p>
               <p><stage>(Za je glasovalo 65.)</stage> <stage>(Proti nihče.)</stage></p>
               <p>Ugotavljam, da je sklep sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>30.A TOČKO DNEVNEGA REDA, TO JE NA OBRAVNAVO ZAHTEVE SKUPINE
                     POSLANCEV, DA DRŽAVNI ZBOR ODLOČI O ODLOČITVI KOLEGIJA PREDSEDNIKA DRŽAVNEGA
                     ZBORA, DA SE PREDLOG ZAKONA O SPREMEMBAH IN DOPOLNITVAH ZAKONA O
                     NEPREMIČNINSKEM POSLOVANJU, OBRAVNAVA PO REDNEM POSTOPKU.</title>
               </p>
               <p>Kolegij predsednika Državnega zbora je na 90. seji dne 21. 1. 2011 sklenil, da se
                  Predlog zakona o spremembah in dopolnitvah Zakona o nepremičninskem poslovanju, ki
                  ga je Vlada predložila po skrajšanjem postopku, obravnava po rednem postopku. V
                  poslovniškem roku je skupina 38 poslank in poslancev, s prvopodpisanim Dušanom
                  Kumrom, na podlagi desetega odstavka 21. člena Poslovnika Državnega zbora
                  zahtevala, da Državni zbor odloči o prej navedeni odločitvi Kolegija predsednika
                  Državnega zbora. V zvezi z odločitvijo Kolegija, da se navedeni predlog zakona
                  obravnava po rednem postopku, dajem besedo predstavniku predlagatelja zahteve
                  Jošku Godcu.</p>
               <p>Prosim.</p>
            </sp>
            <sp xml:id="SDZ5-Redna-24-2011-02-01.sp286">

               <speaker>JOŠKO GODEC:</speaker>

               <p>Spoštovani gospod predsednik, poslanke, poslanci!</p>
               <p>Bom zelo kratek. Glede na to, da je bil dvakrat zamujen rok za oddajo določene
                  dokumentacije, decembra 2009 oziroma oktobra 2007, je skupina poslank in poslancev
                  predlagala, da se razlog za predlagane postopke, ki je finančne narave, saj
                  Republiki Sloveniji grozi kazen, zaradi nepravočasne implementacije dveh evropskih
                  direktiv s strani organov Evropske unije in ker je ta kazen dosti visoka, smo se
                  odločili za ta postopek in kot takšnega predlagam, da ga sprejmemo. Hvala
                  lepa.</p>
            </sp>
            <sp xml:id="SDZ5-Redna-24-2011-02-01.sp287">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Zboru predlagam, da odloči o naslednjem sklepu: Predlog zakona o spremembah in
                  dopolnitvah Zakona o nepremičninskem poslovanju se obravnava po rednem postopku.
                  Če sklep ne bo sprejet, bo Državni zbor predlog zakona obravnaval po skrajšanem
                  postopku. Ni obrazložitve glasu.</p>
               <p>Glasujemo. Navzočih je 65 poslank in poslancev, za je glasovalo 35, proti 29.</p>
               <p><stage>(Za je glasovalo 35.)</stage> <stage>(Proti 29.)</stage></p>
               <p>Ugotavljam, da bo zbor navedeni predlog zakona obravnaval po rednem postopku.</p>
               <p>S tem zaključujem to točko dnevnega reda.</p>
               <p>Prekinjam 24. sejo zbora, ki jo bomo nadaljevali jutri ob 9. uri.</p>
               <p>Obveščam člane Odbora za kulturo, šolstvo, šport in mladino, da se bo nadaljevala
                  seja odbora čez 10 minut, to je ob 19.10 v sobi 212. Hvala. <stage>(SEJA JE BILA
                     PREKINJENA 1. FEBRUARJA 2011 OB 18.58.)</stage>
               </p>
            </sp>
         </div>
      </body>
   </text>
</TEI>
