<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ5-Izredna-26-2010-07-06">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl type="mag">
               <idno type="custom" subtype="day">SZA|EEA472A5B316C55CC12579970038AE46</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=V&amp;type=sz&amp;uid=EEA472A5B316C55CC12579970038AE46</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ5-Izredna-26-2010-07-06.DZ" n="26">
               <name>Izredna</name>
               <date when="2010-07-06"/>
            </setting>
         </settingDesc>
         <particDesc>
            <listOrg>
               <org xml:id="SDZ5-Izredna-26-2010-07-06.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="5" notBefore="2008-10-15" notAfter="2011-12-15">
                        <label>5. mandat (2008-2011)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">nadaljevanje 26. izredne seje</stage>
            <stage type="chairman">Sejo sta vodila predsednik Državnega zbora dr. Pavel Gantar in podpredsednik mag.
            Vasja Klavora.</stage>
            <stage type="time">Seja se je začela ob 9.01.</stage>


            <sp xml:id="SDZ5-Izredna-26-2010-07-06.sp1">

               <speaker>PREDSEDNIK DR. PAVEL GANTAR:</speaker>

               <p>Spoštovane kolegice poslanke in kolegi poslanci, gospe in gospodje!</p>
               <p>Pričenjam nadaljevanje 26. izredne seje Državnega zbora. Obveščen sem, da se
               današnjega nadaljevanja seje ne morejo udeležiti naslednja poslanka in poslanca:
               Janja Klasinc, Tone Anderlič od 14. ure dalje in Roberto Battelli. Vse prisotne lepo
                  pozdravljam! <title>Prehajamo na prekinjeno 1. točko dnevnega reda, to je na
                  obravnavo Predloga rebalansa proračuna Republike Slovenije za leto 2010.</title>
               </p>
               <p>Državni zbor je v petek, 2. julija 2010, prekinil razpravo o splošnem delu predloga
               rebalansa proračuna. V okviru prijav se je za razpravo prijavil še dr. Vinko Gorenak,
               ki ima besedo.</p>
               <p>Prosim.</p>
            </sp>
            <sp xml:id="SDZ5-Izredna-26-2010-07-06.sp2">

               <speaker>DR. VINKO GORENAK:</speaker>

               <p>Hvala lepa.</p>
               <p>Čas je sicer omejen na 3 minute, pa vendarle. Nastop, ki sem si ga pripravil, je bil
               malo v drugem kontekstu, zato naj rečem naslednje.</p>
               <p>Uvodni nastop predsednika Vlade me je do neke mere presenetil. Presenetil me je,
               zato ker je ponudil sodelovanje z opozicijo. Tisti trenutek sem vrgel pogled
               naravnost na poslance, ki sedijo nasproti mene. Videl sem zapotegnjene obraze,
               izbuljene oči in tako dalje, kar pomeni, da je predsednik Vlade to potezo
               najverjetneje spet potegnil propagandno. Mi smo sodelovanje prvi dan ponudili
               koaliciji. Prvi dan, ko ste dobili Vlado, smo to ponudili. Predsednik Vlade je bil
               tudi tisti, ki je govoril o teh zadevah. Pa se vendarle do februarja 2009 ni zgodilo
               popolnoma nič. Ker se do takrat ni nič zgodilo, smo vam poslali pismo in ponudili tak
               sporazum, na katerega, kot veste, odgovora nikoli ni bilo. Iz medijev pa vemo, da ste
               ga zavrnila zlasti stranka Zares in LDS. Taka ponudba mi danes izgleda kot ponudba
               tistega, ki se utaplja in vpije na pomoč. Roka je ponujena še naprej, s strani
               opozicije ni nobenega vprašanja. Vprašanje pa je, če bo predsedniku Vlade to
               dovoljeno s strani koalicije.</p>
               <p>Še dva nastopa. Gospod Franco Juri je govoril o opoziciji, ki naj bi sodelovala in
               je nas gledal, češ da nočete sodelovati. Če bi gospod Juri bil tukaj in spremljal
               predsednika Vlade, potem bi vedel, o čem govorim. Nimam pa sreče, da bi v tej dvorani
               srečal gospoda Frangeža, ker kadarkoli nastopi, odide iz pisarne. On je govoril o
               tem, kako je Slovenija gospodarsko dobra in bo zato pomagala Grčiji. Gospod Frangež
               javno vam predlagam naslednje – skupaj si deliva poslansko pisarno v občini Rogaška
               Slatina. Oba koristiva občinske prostore. Tja ste prišli pred letom in pol,
               napovedali strašno pomoč državljanom, zdaj vas pa ni več. Jaz sem tam vsake 14 dni.</p>
               <p>V zadnjem obdobju me je obiskalo 5 upokojencev, ki so trkali na vrata gospoda
               Frangeža, pa ga ni bilo. Zato so prišli v mojo pisarno. Prosim ga, da naslednji
               ponedeljek, ko bomo imeli poslansko pisarno, pomaga ljudem s 300, 400 in 500 evri
               pojasniti, zakaj smo Slovenci boljši in zakaj bomo pomagali Grkom. Ne se iti take
               demagogije! Vemo, da so drugi razlogi, zaradi česar je to treba storiti in ne tako
               demagoški. Hvala lepa.</p>
            </sp>
            <sp xml:id="SDZ5-Izredna-26-2010-07-06.sp3">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želi še kdo razpravljati o splošnem delu rebalansa? Prosim za prijave. Besedo ima
               Matjaž Zanoškar.</p>
               <p>Prosim.</p>
            </sp>
            <sp xml:id="SDZ5-Izredna-26-2010-07-06.sp4">

               <speaker>MATJAŽ ZANOŠKAR:</speaker>

               <p>Hvala, spoštovani predsednik. Spoštovani gospod minister, državna sekretarka,
               kolegice in kolegi!</p>
               <p>Mislim, da je bilo v razpravi o predlogu rebalansa veliko povedanega in skoraj že
               vse izrečeno. Povedali smo tudi v Poslanski skupini DeSUS, da se s tem predlogom
               marsikje ne strinjamo, vendar na koncu nam ne preostane drugega, kot da rebalans,
               tako kot je oblikovan, tudi potrdimo.</p>
               <p>Naše pripombe so bile povedane. Nikakor se ne strinjamo oziroma z nekim pomislekom
               sprejemamo dejstvo, da se v rebalansu črta precej investicij, da se zmanjšujejo
               investicijska sredstva. Navedli smo predvsem, da ni dobro, da se prihodkovna stran
               balansira na način, da se dvigujejo trošarine, ne povsod, pač pa trošarine tam, kjer
               gre za nujno potrebne stvari za naše državljanke in državljane. Gre za trošarine,
               kjer se recimo zvišuje elektrika. Pravzaprav nismo ničesar naredili ne glede na to,
               da se na drugi strani, kjer so socialni transferji, ohranjajo sredstva. Na eni strani
               se sicer zagotavljajo sredstva za socialne transferje, na drugi strani pa jemljemo
               državljankam in državljanom oziroma nam vsem. Balansiranje na način, da se dviguje
               trošarine, vsaj pri teh vprašanjih za nas ni sprejemljivo. Čeprav verjamem, da gre za
               zelo poglobljeno presojo Ministrstva za finance in ostalih ministrstev in da druge
               rešitve ni.</p>
               <p>Omenil bi še to, da naj bi se breme enakomerno porazdelilo na celotno državo, na vse
               državljanke in državljane. Vendar, ko gledamo rebalans in vidimo zmanjševanje
               sredstev na področju Ministrstva za promet in ko gre za zmanjševanje investicij,
               investicijskega vzdrževanja, nekako sprejemamo to dejstvo, ker je to nujno zlo, ki ga
               moramo sprejeti. Moti nas, da ostaja na tem delu velika vrzel pri vzdrževanju
               cestnega omrežja. Če gledamo v povezavi z izgradnjo cest in cestne infrastrukture, da
               je to hrbtenica gospodarstva, potem se mi zdi, da je zelo težko sprejemljivo dejstvo,
               da se zdaj kar naenkrat reže za vse pokrajine in za vse regije enako. Koroška regija
               je edina regija, ki nima niti metra avtoceste in kjer razpada celotna cestna
               hrbtenica. Če potegnemo črto in rečemo, da bomo zdaj zmanjševali sredstva za
               novogradnje, investicije in tudi za investicijsko vzdrževanje, potem si ne moremo
               zamišljati, da bo neka taka regija, kot je Koroška, pa sta taki verjetno še vsaj 2
               regiji, v katerih razpada celoten cestni sistem, lahko v nadaljevanju kaj več
               naredila v smeri spodbujanja gospodarstva in pridobivanja oziroma ustvarjanja novih
               delovnih mest. Ta uravnilovka se mi zdi nepoštena in ni dobra, zato ker si tiste
               regije, ki so razvite, lahko privoščijo, da leto ali 2 ničesar ne investirajo na
               področju cest. Tiste regije, ki so že zdaj v težkem položaju, bodo tako ostale še
               naprej, povečeval pa se bo tudi razkorak med razvitimi in malo manj razvitimi
               regijami. To je vsekakor stvar, ki je v tem primeru vredna velikega pomisleka za
               tiste regije, kjer do zdaj ne dosegajo te stopnje razvitosti.</p>
               <p>Še nekaj bi rad povedal. V rebalansu se zmanjšujejo sredstva tudi na področju
               zaščite in reševanje. Vse tiste stvari, ki so neposredno povezane z državljankami in
               državljani, bodisi socialni transferji, o tem kar sem govoril, bodisi malo manjše ali
               pa previdnejše zmanjševanje in zviševanje trošarin na tistih delih, ki so nujno
               potrebni za življenje naših državljanov, sta tudi zaščita in reševanje. Te
               elementarne nesreče, ki dobivajo nove razsežnosti, vsebine, zahtevajo tudi novo, ne
               samo usposabljanje, ampak tudi opremljenost vseh naših služb, ki skrbijo za zaščito
               in reševanje. Tukaj znižujemo sredstva za približno 4 milijone. Gre za zmanjševanje
               operativnih programov, služb, zaščite in reševanja ter tudi na področju prostovoljnih
               gasilskih društev, za katere pravimo, da so fenomen naše države. Prostovoljna
               gasilska društva s tem potencialom, ki ga imajo in s to možnostjo reševanja, so nujno
               potrebna in najbrž je malo takšnih držav, ki bi imele na prostovoljen način urejene
               vse službe, ki so nujno potrebne za našo državo. Zato je zelo težko sprejemljivo
               dejstvo, da se na takšnih področjih, ki so nujno potrebna – zaščita in reševanje –
               bodisi, ko gre za reševanje na cestah, v primerih nevarnih snovi, razlitij in tako
               naprej, sredstva zmanjšujejo. Zmanjševali bomo na izobraževanju, operativnih
               programih, opremljenosti vseh služb, tako da bomo rebalans seveda potrdili, drugega
               izhoda ni. Vendar še vedno poudarjamo in upamo, da naj bi ostale neke možnosti v
               sklopu ministrstev, da bi balansirali vsaj na tistih področjih, ki so zelo pereča
               oziroma kjer se ne bi smelo zmanjševati, ker s tem bi neposredno posegli v življenja
               naših državljank in državljanov.</p>
               <p>Kot sem rekel je malokdo zadovoljen z rebalansom, vendar naj bo rebalans tudi
               priložnost, da bodo Vlada in ministrstva mogoče iskala na prihodkovni strani več
               možnosti. Skoraj vedno, skoraj vsak dan slišimo o utaji davkov različnih firm in
               tukaj gre za velike zneske. Saj zakone imamo dobre, vendar sledijo si ne. Sledljivost
               izvajanja zakonov je včasih zelo pereča. Verjetno, da potrebujemo še kakšne boljše
               inšpekcijske službe in boljši nadzor, da bi se zmanjševala siva ekonomija, da bi se
               pobrali davki tam, kjer so in tisti davki, kjer gre za luksuz. Elektrika zanesljivo
               ni luksuz, elektrika je potrebna. Strinjam se, da se nekje dobijo in da se izžene ta
               vrzel na prihodkovni strani. Samo ne na tak način, da bi najbolj ranljive skupine
               naše države, tisti, ki so na robu eksistence še dodatno plačevali davek za to. Naj se
               pobere tam kjer gre za luksuz, za neke stvari, ki niso nujno potrebne za življenjsko
               eksistenco. Hvala.</p>
            </sp>
            <sp xml:id="SDZ5-Izredna-26-2010-07-06.sp5">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>K besedi se je javil minister za finance dr. Franc Križanič.</p>
               <p>Prosim.</p>
            </sp>
            <sp xml:id="SDZ5-Izredna-26-2010-07-06.sp6">

               <speaker>DR. FRANC KRIŽANIČ:</speaker>

               <p>Zelo na kratko je treba reči, da bomo 3.A in 4. razvojno os financirali preko
               javno-zasebnega partnerstva. V visoki zbor bo prišel zakon, mislim, da je že, ki bo
               omogočil hitrejše polaganje teh objektov v prostor. Do jeseni pa bo pripravljen tudi
               zakon, ki bo določil vlogo države pri garantiranju minimalnega donosa na tistega, ki
               bo izbran za financerja in potem tudi za producenta teh krakov. Te ceste, ki bodo
               priključile nekatera industrijska središča na evropski avtocestni križ oziroma na
               omrežje, bodo zgrajene v najkrajšem možnem roku, ki ga dopuščajo naši institucionalni
               pogoji. Hvala lepa.</p>
            </sp>
            <sp xml:id="SDZ5-Izredna-26-2010-07-06.sp7">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Ljubo Germič.</p>
               <p>Prosim.</p>
            </sp>
            <sp xml:id="SDZ5-Izredna-26-2010-07-06.sp8">

               <speaker>LJUBO GERMIČ:</speaker>

               <p>Hvala lepa za besedo, gospod predsednik. Gospod minister, kolegice in kolegi!</p>
               <p>V Poslanskem klubu LDS smo že napovedali podporo predlaganemu rebalansu proračuna,
               seveda pa smo opozorili na nekaj stvari za katere se nam zdi pomembno, da je treba
               opozoriti na stabilnost javnih financ in na ukrepe, za katere pričakujemo, da jih bo
               Vlada sprejela zato, da bo prihajalo do ukrepov, ki bodo na eni strani utemeljevali
               pravno državo in na drugi strani socialno državo in na tretji strani perspektivno
               razvojno pot razvoja Republike Slovenije.</p>
               <p>Ena izmed pomembnih kritik, ki je bila izrečena skozi to razpravo, je bila tudi ta,
               da je bilo na investicijah zmanjšanih vrsto sredstev. Želel bi ponoviti, da je znatna
               krčitev investicij posledica primanjkljaja na prihodkovni strani glede na predvidene
               prihodke. Kljub temu je treba opozoriti na to, kar je bilo že večkrat rečeno, ampak
               mislim, da je prav, da to ponovimo, da je predviden znesek za investicije večji, kot
               je bila realizacija v letu 2009.</p>
               <p>V tem zornem kotu je moja razprava namenjena predvsem tistemu delu, ki se nanaša na
               zmanjšanje investicij na področju zdravstva. Na področju zdravstva sem dal pregledati
               podatke, na kakšen način smo v vseh teh letih investirali v javne zdravstvene zavode,
               predvsem to kar financiramo iz proračuna, kjer je ustanovitelj država, torej na
               sekundarnem in terciarnem nivoju. Skozi pregled lahko v zadnjih 10 letih vidimo, da
               imamo precej nihajev, glede na to kar smo planirali in realizirali. Tudi lansko in
               letošnje leto ta 2 nihaja kažeta navzdol. Želim opozoriti, da nam Vlada oziroma
               Ministrstvo za zdravje, govori o tem, da bo prihajalo do upočasnitev izvajanja
               investicij. Pri tem bi opozoril, da ravno na področju zdravstva upočasnitev
               investicij pomeni vrsto problemov, zato ker z razvojem tehnologije in standardov
               prihaja do ponovnega programiranja investicijskih načrtov in na ta način se dogaja,
               da skozi vrsto let, ko teče neka investicija, prihaja do povečanja stroškov.</p>
               <p>Glede na to, da je naš novi minister za področje zdravja nastopil funkcijo šele pred
               enim ali dvema mesecema, imamo na tem področju zakon iz leta 1994, ki govori o
               investicijah v javne zdravstvene zavode, katerega ustanovitelj je Republika Slovenija
               in katerega smo štirikrat že popravljali. Popravljali smo ga pa predvsem v tem, da
               smo ga prolongirali in povečevali zneske. Glede na to, da se zdaj dogajajo premiki v
               kasnejša leta in da je ministrstvo opredelilo prioritete na 3 nivojih, v 1. nivoju je
               treba dokončati že začete investicije, 2. je nivo prioritet, tistega kar je v fazi
               zaključevanja in visoke prioritete in 3. nivo je, da se v nižjih prioritetah zamikajo
               tiste investicije, ki so v okviru načrta razvojnih programov.</p>
               <p>Zakaj opozarjam na ta zakon? Na ta zakon opozarjam iz preprostega razloga, ker nam v
               enem izmed členov v tem zakonu piše, da naj bodo investicijska vlaganja v javne
               zdravstvene zavode posledica mreže javne zdravstvene dejavnosti – javne zdravstvene
               službe, – ki pa so določena v planu. Mi tega plana nimamo in ta zakon o zdravstveni
               dejavnosti, ki naj bi opredelil temelje za postavitev te mreže, je ključen. V
               nasprotnem primeru pa se nam dogaja, da se investicije zanihajo recimo tako, kot se
               nam zdaj, če pogledate proračunske realizacije v zadnjih 10 letih. To je slabo, zato
               ker se zadeve podražujejo, hkrati pa ustvarjajo nelagodje pri tistih uporabnikih, ki
               pričakujejo, da bo v okviru napovedanih investicij v posameznih okoljih do teh
               investicij tudi prišlo. Zato bi bila v okviru ministrstva in v okviru Vlade
               priložnost za temeljni razmislek, na kakšen način nadalje pristopati k investicijam
               na področju zdravstva iz državnega proračuna. Kot osnova za postavitev mreže na
               podlagi potreb prebivalstva je treba, po mojem, redefinirati tako vsebino zakona, kot
               potem tudi načrt razvojnih programov za dinamiko izvajanja teh investicij ob
               upoštevanju temeljnih kriterijev, to pa sta potreba prebivalstva ter enakopravna in
               poštena dostopnost prebivalkam in prebivalcem kjerkoli v Republiki Sloveniji. Pri tem
               posebej opozarjam na to in se navezujem na predhodnika, ki je govoril, da so v
               posameznih regijah bistvene razlike med regijami in da je vidik s področja, tudi
               zdravstva, eden izmed kriterijev, ki pravi, da je preživetje ob rojstvu v
               severovzhodni Sloveniji bistveno nižje, kot je preživetje v nekaterih drugih območjih
               Slovenije. To so zelo pomembni elementi, ki morajo narekovati tudi odločitve
               razvojnih aktivnosti.</p>
               <p>Na to opozarjam, zato ker smo v letu 2000 spremenili ta zakon tudi z nekim drugim
               členom, ki je govoril o tem, da bo že v letu 2000 treba definirati standarde opreme
               in zgradb za uravnotežene investicije glede na potrebe in glede na racionalnost
               izvajanja zdravstvene službe. Zdaj, ko v okviru odbora hodimo po posameznih
               bolnišnicah in javnih zdravstvenih zavodih, vidimo bistvene razlike v racionalnosti
               izgradenj, ki vplivajo na število timov in na stroške. Na ta način je načrtovanje
               investicij v javne zdravstvene zavode sekundarnega in terciarnega sektorja izredno,
               izredno pomembno. Opozarjam na to, da nimamo na podlagi plana možnosti mreže, ker
               plana ni, te mreže ne moremo definirati, imamo pa zapisano stanje v zakonu, ki ni
               definirano. Zato se nam dogaja, da lahko zamikamo investicije iz proračuna v
               proračun, ki pomenijo kup nekih težav, ki potem zelo podražijo neko investicijo in
               tudi ustvarijo vrsto problemov.</p>
               <p>V tem zakonu imamo odbor, ki naj bi spremljal investicije, ampak ta odbor pravzaprav
               ne deluje. Kot opozorilo in v spodbudo ministru, da naj premisli okoli teh zadev, ki
               so v zakonu, ki velja do leta 2011. V obdobju do leta 2010, v okviru priprave
               proračuna za leto 2011 in naprej, lahko s spremembo zakona utemeljimo definiranje
               mreže in tudi investicije v javne zdravstvene zavode. Na to se mi zdi zelo pomembno
               opozoriti tudi z vidika, ko govorimo o statusu javnih zdravstvenih zavodov. Moje
               prepričanje je, da bi bilo treba narediti korak naprej v povečanje avtonomnosti in
               prepustiti bistveno več odgovornosti javnim zdravstvenim zavodom pri načrtovanju
               svojih investicij in zagotavljanju sredstev, med tem ko je samo čakanje na to, kaj bo
               zapisano v proračunu, že tisto, kar je čas že presegel.</p>
               <p>V drugem delu se želim dotakniti ukrepov Vlade, ki kljub recesiji, gospodarski krizi
               veliko pozornost namenja ukrepom na področju socialne varnosti državljanov.
               Pridružujem se predsedniku Vlade za poziv, da skupaj iščemo najboljše rešitve zato,
               da bomo zagotovili pomoč tistim, ki jo v teh težkih časih potrebujejo še bolj, kot so
               jo potrebovali v času boljše, pozitivne gospodarske rasti. Govorim predvsem o zelo
               pomembnih strukturnih reformah na področju sociale in zdravstva. Zdaj bomo imeli cel
               paket teh zakonov, 2 že imamo v 2. obravnavi, to je uveljavljanje pravic iz javnih
               sredstev in socialno varstveni prispevki, ki postavljajo neke stvari na popolnoma
               drugačne temelje. Ampak ključno izhodišče pa je, da pomagamo tistim, ki si pomoč
               zaslužijo. Pomoč naj teče transparentno in naj ne bo kopičenja socialnih transferjev
               zaradi tega, ker je sistem nepregleden.</p>
               <p>Čakajo nas tudi reforme na trgu dela in pomembne spremembe v okviru pokojninske
               zakonodaje. Tukaj se mi zdi, da so rešitve, ki jih bomo morali iskati, potrebne, da
               se sprejmejo v čim večjem in čim širšem konsenzu. Glede na to, da sem prepričan, da
               tudi če bi bila danes struktura Vlade takšna, da bi jo vodila opozicija, bi bila
               postavljena pred podobne dileme, pred vprašanja kako in na kakšen način se odzivati
               na nižjo prihodkovno stran in na iskanje rešitve v nujno potrebnih reformah.</p>
               <p>Ob zaključku bi dejal še to. Zdaj, ko se Vlada odloča o tem, kako izvajati javna
               naročila, ponuja recept ali pa možnost rešitev v skupnem izvajanju javnih naročil. O
               tem smo govorili že vrsto let v tem parlamentu. Glede na to, da je bilo zadnjič
               opozorjeno, da je to lahko poligon korupcije, apeliram na to vlado in na katerokoli
               vlado, ki bo tudi v kasnejših letih, da je to preprečevanje korupcije eno izmed zelo
               pomembnih in stalnih nalog, ki jo mora Vlada izvajati. Tukaj ne moremo govoriti, da
               je katerakoli vlada bila popolnoma drugačna od druge.</p>
               <p>Izpostavljen je bil tudi primer operacijskih miz. V preteklem mandatu smo imeli na
               Obali zelo široko razpravo – 17 operacijskih miz, – nato tudi interpelacijo ministra
               na to temo, kjer smo govorili o tem, na kakšen način se pelje javni razpis in na
               kakšen način zainteresirani participirajo pri sooblikovanju odločitev. To je zelo
               pomembno opozorilo, za katerega pričakujem, da bo Vlada postorila vse, da se
               zagotavlja transparentnost in na ta način zagotavlja tudi enakopravni pristop vseh
               tistih, ki lahko participirajo zato, da bodo na javnem razpisu tudi izbrani.</p>
               <p>Pri tem pa še eno opozorilo. Iz terena je veliko glasu, ki pravi, da država razpiše
               investicije in na tenderju ponuja določene pogoje. Eden izmed zelo pomembnih
               kriterijev je cena. Dogajajo se zelo pomembne anomalije, recimo, da Vlada razpiše
               investicijo, ki je ocenjena za 100 enot, delo pa dobi nekdo, ki ponudi, malo bo delal
               v ekstrem, 60 enot, meni je ta razlika čudna. Ali nekdo ne plača zaposlenih in se nam
               potem dogajajo anomalije, ali se investicija pelje na bistveno nižji kakovostni ravni
               ali pa nekdo, ki je v imenu naročnika javnega naročila investicijo ocenil popolnoma
               narobe. Nato pride pri določenem javnem razpisu do zelo nerealnih ponudb in na koncu
               se nam dogaja, da imamo iz tega naslova tudi vrsto zapletov. Tudi tukaj je določen
               pomislek v smeri, na kakšen način se te stvari peljejo, da lahko pride do takih
               odklonov. Govorim zato, da se naj neko delo ovrednoti tako v okviru materialnih
               investicij kot v okviru stroška dela, ki naj bo korektno in pošteno ovrednotno, ne pa
               da smo potem priča izrednemu stiskanju zaposlenih na račun tega, da izpeljemo
               investicijo pod bistveno nižjo vrednost, kot je bila zapisana v javnem razpisu. Ob
               spoštovanju, da Vlada nosi vso odgovornost oziroma da naročnik nekega javnega
               naročila racionalno oceni, koliko stroškov je treba za neko investicijo. Hvala lepa.
           </p>
            </sp>
            <sp xml:id="SDZ5-Izredna-26-2010-07-06.sp9">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želi še kdo razpravljati? Prosim, gospod Franc Jurša. Ne bom dal za prijavo.</p>
               <p>Prosim.</p>
            </sp>
            <sp xml:id="SDZ5-Izredna-26-2010-07-06.sp10">

               <speaker>FRANC JURŠA:</speaker>

               <p>Hvala lepa za besedo, gospod predsednik.</p>
               <p>Verjetno ne bom nič kaj novega povedal, ker je bilo že v petek in tudi danes kar
               precej povedanega, ampak vseeno mislim, da je prav, da povem kaj mislim glede
               rebalansa proračuna za leto 2010.</p>
               <p>Priznati moram, da mi ta način, ki je vezan na ključne investicije, nekako ne
               ustreza. Mislim, da tukaj ni prava politika, da za tako vsoto v tem trenutku krčimo
               investicije, kajti le s tem ciklom investicij bi lahko gospodarstvo pognali naprej.
               Mislim, da se vsi zavedamo, da bo v jesenskem času pa tudi pozneje stalo kar veliko
               število gradbincev in gradbenih podjetij. Verjetno se zavedamo tudi tega, da je na
               lokalni ravni, če izvzamemo Ljubljano in še nekaj večjih mest, bilo zelo malo
               investicij, v gospodarstvu pa skoraj nič. Investirale pa so lokalne skupnosti in tudi
               država.</p>
               <p>Moti me to, da se krčijo investicije na področju državnih cest. V lokalnih
               skupnostih, se pravi na nivoju občin, imamo že dokaj dobro urejene lokalne ceste,
               vendar pa so državne in regionalne ceste v katastrofalnem stanju.</p>
               <p>Z zmanjšanjem investicij bo pobranih bistveno manj davkov, povečali se bodo socialni
               transferji, zmanjšal se bo priliv v proračun, kar na drugi strani pomeni, kot sem že
               omenil, povečanje socialnih transferjev, se pravi, izdatkov iz proračuna. Mislim, da
               s tem ne bomo zmanjšali bruto družbenega proizvoda iz željenega na še manjše
               odstotke. Morali bi riskirati in povečati investicije za kakšen odstotek javnega
               dolga in s tem zagnati cikel, dati ljudem delo, podjetjem posel, državi pa zmanjšati
               odhodke iz proračuna za socialne transferje, kot sem že omenil. Z rebalansom močno
               posegamo v investicije, kot sem že omenil, na področju državnih in regionalnih cest,
               kar ocenjujem, da ni vredu.</p>
               <p>Sam pri sebi razmišljam, pa nisem ekonomist, da bi morali predvsem poseči v to, da
               poberemo čim več davkov. Ne vem, zakaj se ne lotimo tega, da predpišemo davek na
               luksuz in ga tudi poberemo. Zakaj ne zmanjšamo družbene režije? Mislim, oprostite
               izrazu, da je treba bika prijeti za roge in ga na tak način položiti. Če tega ne bomo
               slej ko prej storili, se nam bo to dolgoročno tudi maščevalo. Hvala lepa.</p>
            </sp>
            <sp xml:id="SDZ5-Izredna-26-2010-07-06.sp11">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želi še kdo razpravljati? Ugotavljam, da ne, zato zaključujem razpravo.</p>
               <p>Glasovanje o splošnem delu predloga rebalansa proračuna bomo v skladu s časovnim
               potekom seje zbora opravili danes v okviru glasovanj pol ure po prekinjeni 4. točki
               dnevnega reda.</p>
               <p>Prehajamo na obravnavo posebnega dela predloga rebalansa proračuna.</p>
               <p>Želi kdo razpravljati o posebnem delu predloga rebalansa? <stage>(Ne želi.)</stage> Zaključujem
               razpravo.</p>
               <p>Prehajamo na razpravo o vloženih amandmajih, ki jo bomo opravili na podlagi pregleda
               vloženih amandmajev z dne 2. 7. 2010.</p>
               <p>V zvezi z amandmajem Poslanske skupine SDS pod številko 1 vas želim opozoriti, da se
               nanaša le na zmanjšanje sredstev pri različnih podprogramih v okviru posameznih
               uporabnikov in ne vsebuje predloga za povečanje sredstev pri določenih podprogramih,
               zato se o tem amandmaju razpravlja v celoti, v okviru prvonavedenega uporabnika, to
               je predsednika Republike Slovenije. Navedeni amandma dajem v razpravo. Želi kdo
               razpravljati? <stage>(Ne želi.)</stage> Zaključujem razpravo.</p>
               <p>Prehajamo k uporabniku Uprava Republike Slovenije za zaščito in reševanje,
               podprogram pripravljenost sistema za zaščito, reševanje in pomoč. V razpravo dajem
               amandma v okviru tega podprograma. Želi kdo razpravljati? <stage>(Ne želi.)</stage> Zaključujem
               razpravo.</p>
               <p>Prehajamo k uporabniku Ministrstvo za gospodarstvo, podprogram povečevanja
               konkurenčnosti. Želi kdo razpravljati o amandmaju k temu podprogramu? <stage>(Ne želi.)</stage>
               Zaključujem razpravo.</p>
               <p>Prehajamo na podprogram spodbujanja razvoja malega gospodarstva, kjer je predlagan
               amandma. Želi kdo razpravljati? <stage>(Ne želi.)</stage> Zaključujem razpravo.</p>
               <p>Prehajamo k uporabniku Direkcija Republike Slovenije za ceste, podprogram
               investicijsko vzdrževanje in gradnja državnih cest. V okviru tega podprograma dajem v
               razpravo 12 amandmajev. Želi kdo razpravljati o teh 12 amandmajih? <stage>(Ne želi.)</stage> Zato
               zaključujem razpravo. Pardon, gospod Göncz, se opravičujem, nisem zaključil razprave.
               Gospod Göncz ima besedo v okviru podprograma investicijsko vzdrževanje gradnje
               državnih cest.</p>
               <p>Prosim, gospod Göncz.</p>
            </sp>
            <sp xml:id="SDZ5-Izredna-26-2010-07-06.sp12">

               <speaker>DR. LÁZSLÓ GÖNCZ:</speaker>

               <p>Hvala lepa, gospod predsednik. Spoštovani gospod minister, spoštovane poslanke in
               poslanci!</p>
               <p>Razpravljam v zvezi z 2. točko v okviru predlaganih amandmajev, in sicer gre za
               rekonstrukcijo regionalne ceste na odseku Domanjševci–Kobilje. Kljub temu, da se
               zavedam koncepta rebalansa proračuna in tudi posega v investicijski del na tem
               področju, smo bili mnenja, da gre v tem primeru za specifiko predvsem iz demografskih
               razlogov. Povedati moram, da je bila realizacija izvedbe tega projekta kot celote
               predvidena dolgoročno, torej na več let in žal ne poteka skladno s sprejetim
               programom. 1. del oziroma 1. faza je bila sicer pravočasno zaključena, potem pa se je
               zadeva zaustavila. Težava je predvsem v tem, da se ta investicija nanaša tudi na neko
               drugo investicijo, in sicer na izgradnjo vodovodnega omrežja v naselju Domanjševci.
               Gre za naselja v okolici Domanjševcev kjer je upadanje prebivalstva več kot 25 % v
               okviru desetletnega časovnega obdobja.</p>
               <p>Smatramo, da moramo sleherno možnost, ki lahko izboljša bivalne pogoje prebivalstva,
               poskušati vsaj malo popraviti, zato bi bilo dobro, da se ta amandma podpre, ker bi se
               v tem primeru lahko vodovodni sistem tudi dokončal. Mimogrede, da bi pravočasno
               zaključili ta del projekta, bi dejansko tudi izboljšali pogoje vsaj tistemu delu
               populacije, ki je dejansko zelo ogrožena, in to območje zapuščajo predvsem mladi.</p>
               <p>Gre za predlog, da se po možnosti 2. faza izvede v tem letu in se ne premakne v leto
               2011 oziroma tudi ta premik v 2011 je nakazan v smislu, če bodo možnosti za to. Torej
               se lahko zavleče še dlje, kar nikakor ne bi bilo sprejemljivo. Zato predlagam in
               prosim, da se ta amandma podpre. Hvala lepa.</p>
            </sp>
            <sp xml:id="SDZ5-Izredna-26-2010-07-06.sp13">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želi še kdo razpravljati o teh amandmajih v okviru podprograma investicijsko
               vzdrževanje in gradnja državnih cest? <stage>(Ne želi.)</stage> Zaključujem razpravo.</p>
               <p>Preden grem naprej, bi rad popravil svojo prvotno najavo. Rekel sem, da bomo vodili
               razpravo na podlagi pregleda vloženih amandmajev z dne 2. 7. 2009, seveda 2. 7. 2010.
               Toliko za vse tiste, ki pozorno spremljajo to sejo.</p>
               <p>Prehajamo k uporabniku Direkcija Republike Slovenije za vodenje investicij JŽI v
               okviru podprograma investicijske dejavnosti na železniški infrastrukturi. Imamo 2
               amandmaja. Želi kdo o tem razpravljati? <stage>(Ne želi.)</stage> Zaključujem razpravo.</p>
               <p>Prehajamo k uporabniku Ministrstvu za okolje in prostor v okviru podprograma
               izboljšanje stanje okolja. Imamo 1 amandma. Želi kdo razpravljati o tem amandmaju?
               <stage>(Ne želi.)</stage> Zaključujem razpravo.</p>
               <p>Prehajamo k uporabniku Ministrstvo za zdravje v okviru podprograma investicijska
               vlaganja v bolnišnice. Imamo 1 amandma. Želi kdo o tem razpravljati? <stage>(Ne želi.)</stage>
               Zaključujem razpravo.</p>
               <p>V okviru istega uporabnika in podprograma zbiranje krvi in organov za presajanje
               imamo 1 amandma. Želi kdo o tem razpravljati? <stage>(Ne želi.)</stage> Zaključujem razpravo.</p>
               <p>V okviru podprograma ukrepi za izboljšanje zdravljenja biološkega zdravila imamo 1
               amandma. Želi kdo o tem razpravljati? <stage>(Ne želi.)</stage> Zaključujem razpravo.</p>
               <p>Prehajamo k uporabniku Ministrstvo za šolstvo in šport, v okviru podprograma
               programi športa imamo 1 amandma. Želi kdo o tem razpravljati? <stage>(Ne želi.)</stage> Zaključujem
               razpravo.</p>
               <p>V okviru podprograma vrtci imamo 1 amandma. Želi kdo o tem razpravljati? <stage>(Ne želi.)</stage>
               Zaključujem razpravo.</p>
               <p>V okviru podprograma osnovno šolstvo imamo 2 amandmaja. Želi kdo o teh 2 amandmajih
               razpravljati?</p>
               <p>Prosim, dr. László Göncz.</p>
            </sp>
            <sp xml:id="SDZ5-Izredna-26-2010-07-06.sp14">

               <speaker>DR. LÁSZLÓ GÖNCZ:</speaker>

               <p>Hvala lepa, gospod predsednik.</p>
               <p>O amandmajih verjetno razpravljam samo jaz, vzrok za to je tudi pomanjkanje časa pri
               nekaterih predlagateljih, ampak v zvezi s tem amandmajem bi povedal dvoje.</p>
               <p>Prvič, gre za investicijo na področju dokončanja objekta dvojezične osnovne šole v
               Lendavi in iz nepoznanih razlogov je zmanjšan znesek za dobrih 170 tisoč evrov, kar
               onemogoča zaključek tega objekta. Ampak zadeva je nekoliko bolj pereča predvsem zato,
               ker se na Komisiji za narodni skupnosti in tudi na delovnem telesu o tem ni
               spregovorilo oziroma se je interpretiralo, da je zadeva v rebalansu zastavljena tako,
               kot je bilo prvotno načrtovano, ampak žal ni tako. Prosim, da se poskuša upoštevati,
               da gre za izredno pomembno investicijo na narodnostno mešanem območju.</p>
               <p>Drugič, mislim, da se na področju investicij na narodnostno mešanem območju pojavlja
               kar nekaj sistemskih vprašanj in v zvezi s tem bi bilo treba na nivoju Vlade in
               strokovnih institucij opraviti temeljit pogovor, ker se pojavljajo dileme o
               strokovnih službah, ki bi jih bilo treba odpraviti. Danes ni čas, da bi se poglabljal
               v to vprašanje. V primeru konkretnega predloga amandmaja menim, da gre za znesek,
               kateri ne bi smel biti večji problem predvsem zato, ker se o tem zmanjšanju ni niti
               usklajevalo oziroma se ni niti dogovarjalo na strokovni ravni.</p>
               <p>Pričakujem podporo v zvezi s tem amandmajem, kar bo v prid ne samo narodnosti, ampak
               celotnemu narodno mešanem območju oziroma celotnemu južnemu delu pokrajine Prekmurje.
               Hvala lepa.</p>
            </sp>
            <sp xml:id="SDZ5-Izredna-26-2010-07-06.sp15">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želi še kdo razpravljati o teh 2 amandmajih? <stage>(Ne želi.)</stage> Zaključujem razpravo.</p>
               <p>Glasovanje o amandmajih in posebnem delu predloga rebalansa proračuna bomo v skladu
               s časovnim potekom seje Državnega zbora opravili danes v okviru glasovanj, pol ure po
               prekinjeni 4. točki dnevnega reda.</p>
               <p>Prehajamo na obravnavo Načrta razvojnih programov. Želi kdo razpravljati o Načrtu
               razvojnih programov? <stage>(Ne želi.)</stage> Zaključujem razpravo.</p>
               <p>Glasovanje o Načrtu razvojnih programov bomo v skladu s časovnim potekom seje
               Državnega zbora opravili danes v okviru glasovanj, pol ure po prekinjeni 4. točki
               dnevnega reda.</p>
               <p>Prehajamo na razpravo o predlogu rebalansa proračuna v celoti. Želi kdo razpravljati
               o tem? <stage>(Ne želi.)</stage> Zaključujem razpravo.</p>
               <p>Glasovanje o predlogu rebalansa proračuna v celoti bomo v skladu s časovnim potekom
               seje Državnega zbora opravili danes v okviru glasovanj, pol ure po prekinjeni 4.
               točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>2. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O IZVRŠEVANJU PRORAČUNOV REPUBLIKE SLOVENIJE ZA
                  LETI 2010 IN 2011 V OKVIRU NUJNEGA POSTOPKA.</title>
               </p>
               <p>Predlog zakona je v obravnavo Državnemu zboru predložila Vlada.</p>
               <p>Za dopolnilno obrazložitev predloga dajem besedo predstavniku Vlade ministru za
               finance dr. Francu Križaniču.</p>
               <p>Prosim.</p>
            </sp>
            <sp xml:id="SDZ5-Izredna-26-2010-07-06.sp16">

               <speaker>DR. FRANC KRIŽANIČ:</speaker>

               <p>Hvala lepa. Spoštovane poslanke in poslanci!</p>
               <p>Pred vami je predlog sprememb Zakona o izvrševanju proračuna Republike Slovenije.
               Gre za spremembe, ki so potrebne za tekoče, nemoteno izvrševanje proračuna. Spremembe
               so 3. Prva se nanaša na možnost prerazporeditve pravic porabe znotraj posameznega
               podprograma, tam kjer ima ministrstvo neposredne uporabnike iz svoje pristojnosti.
               Gre predvsem za sodišča, tožilstva in upravne enote. Te lahko znotraj svojih
               proračunov gospodarijo ali pa optimizirajo izvajanje svojih nalog na način, da
               prerazporejajo sredstva znotraj podprograma. Ta sprememba se je pokazala zlasti
               zaradi povečanja nekaterih nalog, ki jih je moč sfinancirati znotraj danega okvira
               letnega proračuna.</p>
               <p>Druga sprememba je, da zakon postavlja pravno podlago za sklenitev pogodbe z javno
               službo, kjer so bila javna sredstva dolžna večji znesek za izvajanje te službe, pa ta
               ni bil poravnan in zdaj se lahko izvajalec in proračunski zavezanec dogovorita za
               način odplačila zapadlih in neporavnanih obveznosti, ki so nastale v preteklih letih.
               Gre za poznane primere neplačila javne službe v železniškem prometu, ki se bodo
               obročno poravnala v naslednjem obdobju. Možno pa je, da bo tudi pri drugih javnih
               službah prišlo do podobnih primerov.</p>
               <p>Tretja sprememba je, da se dodeli pravna podlaga za predplačila namenskih sredstev
               Evropske unije, tudi socialni zbornici Slovenije. Kar nekaj institucij javnega in
               zasebnega prava ta status že ima in s tem bomo omogočili zaposlitev 500 pripravnikom
               na področju socialnega varstva. Hvala lepa.</p>
            </sp>
            <sp xml:id="SDZ5-Izredna-26-2010-07-06.sp17">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Predlog zakona je obravnaval Odbor za finance in monetarno politiko kot matično
               delovno telo. Za predstavitev poročila odbora dajem besedo članu Bogdanu Čepiču.</p>
               <p>Prosim.</p>
            </sp>
            <sp xml:id="SDZ5-Izredna-26-2010-07-06.sp18">

               <speaker>BOGDAN ČEPIČ:</speaker>

               <p>Hvala lepa za besedo, gospod predsednik. Lep pozdrav ministru, sodelavkam in
               sodelavcem!</p>
               <p>Odbor za finance in monetarno politiko je na 24. nujni seji, dne 30. 6. 2010 kot
               matično delovno telo obravnaval Predlog zakona o spremembah in dopolnitvah zakona o
               izvrševanju proračuna Republike Slovenije za leti 2010 in 2011, ki ga je Državnemu
               zboru v obravnavo predložila Vlada Republike Slovenije. Odboru je bilo posredovano
               mnenje Zakonodajno-pravne službe Državnega zbora, ki je proučila besedilo z vidika
               skladnosti z Ustavo, pravnim sistemom in zakonodajno-tehničnim pogledom in ob uvodnem
               opozorilu, da predmetni zakon vsebuje zgolj dopolnitve in je k 2. in 3. členu podala
               konkretni pripombi. V okviru dodatnega delovnega gradiva je odbor sprejel mnenje
               Komisije za nadzor javnih financ, z dne 24. 6. 2010, ki je obravnavala predlog zakona
               oziroma se je z njim seznanila kot zainteresirano delovno telo. Izmed kvalificiranih
               predlagateljev so k 2. in 3. členu, na podlagi opozoril in mnenja Zakonodajno-pravne
               službe amandmaja, vložile 4 koalicijske poslanske skupine. Iz obrazložitve predloga,
               kot je iz predstavitve s strani predstavnice finančnega ministrstva, izhaja, da
               kratko tehnično besedilo uzakonja rešitve, ki bodo omogočale nemoteno izvrševanje
               sprejetega proračuna skladno z že uzakonjenimi načeli, kot z ureditvijo krovnega
               zakona o javnih financah. V navedenih podlagah pa se bo lahko uveljavil rebalans
               proračuna.</p>
               <p>V okviru dodatne predstavitve mnenja Zakonodajno-pravne službe je njena predstavnica
               poudarila, da so vse posredovane pripombe ustrezno upoštevane v amandmajih
               koalicijskih skupin. V nadaljevanju je odbor sprejel amandmaje koalicijskih
               poslanskih skupin k 2. in 3. členu zakonskega predloga. Odbor je v skladu s 128.
               členom Poslovnika Državnega zbora ob glasovanju o amandmajih glasoval o posameznih
               členih zakonskega predloga in jih sprejel. Glede na sprejete amandmaje in na podlagi
               prvega odstavka 133. člena Poslovnika Državnega zbora pripravljeno besedilo
               dopolnjenega predloga zakona, ki ima amandmaje vključuje dopolnjen predlog zakona, ki
               ste ga dobili z gradivom in poročilom odbora.</p>
            </sp>
            <sp xml:id="SDZ5-Izredna-26-2010-07-06.sp19">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Predstavitev stališč Poslanske skupine Socialnih demokratov bo predstavil Bogdan
               Čepič.</p>
               <p>Prosim ponovno.</p>
            </sp>
            <sp xml:id="SDZ5-Izredna-26-2010-07-06.sp20">

               <speaker>BOGDAN ČEPIČ:</speaker>

               <p>Hvala lepa še enkrat za besedo.</p>
               <p>Poslanska skupina Socialnih demokratov bo Predlog zakona o spremembah in dopolnitvah
               zakona o izvrševanju proračuna Republike Slovenije za leti 2010 in 2011 podprla.</p>
               <p>Zakon o izvrševanju proračuna Republike Slovenije za leti 2010 in 2011 je Državni
               zbor Republike Slovenije že sprejel skupaj z obema proračunoma, za leto 2010 pa je
               bil v posameznih določbah nekoliko spremenjen. Priprava rebalansa je bila potrebna,
               ker so se med proračunskim letom zaradi spremenjenih gospodarskih gibanj zmanjšali
               prejemki proračuna in se proračun ni uravnovesil kljub ukrepom začasnega zadrževanja
               izvrševanja proračuna. Posledično je treba, zaradi uveljavitve rebalansa proračuna,
               spremeniti tudi predlagani zakon, saj se le na ta način omogoči nadaljnjo nemoteno
               izvrševanje proračuna v letu 2010.</p>
               <p>Osnovni cilj zakona je uzakoniti rešitve, ki bodo omogočile tekoče in nemoteno
               izvrševanje sprejetega proračuna. S spremembo 1. člena tega zakona se dodaja nov 14.a
               člen obstoječemu zakonu. Z dopolnitvijo osnovnega zakona se bodo omogočile
               prerazporeditve pravic porabe znotraj podprograma med tistimi proračunskimi
               postavkami, ki so v pristojnosti predlagatelja finančnih načrtov. Subjekti, ki so
               predmet urejanja tega člena, so predvsem sodišča, tožilstva in upravne enote. S tem
               načinom se zgolj na nivoju podprograma omogoči izravnava različne porabe sredstev za
               plače, materialne stroške, stroške sodnih postopkov in brezplačnih pravnih pomoči ter
               drobnih investicij organom, ki na obseg delovanja nimajo absolutnega vpliva. S tem bo
               omogočeno, da bodo neposredni uporabniki v okviru svojih pristojnosti lažje
               usklajevali svoje finančne potrebe.</p>
               <p>V Republiki Sloveniji se z javnimi gospodarskimi službami zagotavljajo tudi
               materialne javne dobrine, katerih je nemoteno zagotavljanje v javnem interesu. Javne
               gospodarske službe se lahko zagotavljajo v različnih organizacijskih oblikah,
               financirajo pa se med drugim tudi iz proračunskih sredstev. Predlagana dopolnitev 2.
               člena tega zakona omogoča, da v primeru, če neposredni uporabnik, ki je dolžan
               financirati določeno javno službo, naknadno nedvoumno ugotovi, da je bilo izvajanje
               javne gospodarske službe realizirano v večjem obsegu od predvidenega, lahko z
               izvajalcem gospodarske javne službe sklene pogodbo, v kateri se sporazumno dogovorita
               za večletno dinamiko poravnavanja že zapadlih in neporavnanih obveznosti. Z
               določitvijo te prave podlage se omogoči izogib sodnim sporom, posledično pa tudi
               potrebi po zagotovitvi dodatnih sredstev za plačilo zamudnih obresti. Predlagana
               dopolnitev omogoča sklenitev tovrstne pogodbe le pod pogojem, da je obseg
               neporavnanih obveznosti mogoče nedvoumno ugotoviti pod pogojem, da tako financer kot
               izvajalec javne gospodarske službe z načinom poravnave zapadlih obveznosti soglašata.</p>
               <p>3. člen zakona pa spreminja določanje predplačil iz 2. točke prvega odstavka 23.
               člena zakona, kjer je določeno, da so predplačila dovoljena za namenska sredstva EU
               in sredstva slovenske udeležbe do višine 20 % vrednosti predvidenih izplačil teh
               sredstev. Pod pogojem, da je prejemnik oseba zasebnega ali javnega prava in je
               ustanovljena ter deluje kot društvo, zasebni ali javni zavod ali ustanova. Ker je
               omogočeno črpanje sredstev Evropskega socialnega sklada za spodbujanje zaposlovanja
               iskalcev prve zaposlitve na področju socialnega varstva, ker je v izvedbo operacije
               kot upravičenec vključena tudi Socialna zbornica Slovenije in ker le-ta ne razpolaga
               s sredstvi za zalaganje operacije, je smiselno, da zakon omogoči predplačilo sredstev
               navedeni instituciji. Cilj operacije je zaposliti 500 pripravnikov, ki imajo pogoje
               na področju socialnega varstva, s sklenitvijo pogodb za polni delovni čas, in sicer
               za določeno dobo, največ 12 mesecev, iz razloga priprav na delo ter krepitve njihove
               sposobnosti, znanj, veščin in spretnosti. S predlogom te dopolnitve se torej širi
               krog subjektov, ki so upravičeni do predplačila pod pogojem, da se sredstva za
               posamezne namene zagotavljajo v proračunu Evropske unije.</p>
               <p>Zaradi navedenega bo, kot sem dejal že v uvodu, Poslanska skupina Socialnih
               demokratov podprla Predlog zakona o spremembah Zakona o izvrševanju proračuna
               Republike Slovenije za leti 2010 in 2011.</p>
            </sp>
            <sp xml:id="SDZ5-Izredna-26-2010-07-06.sp21">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Slovenske demokratske stranke bo predstavil mag. Andrej
               Vizjak.</p>
               <p>Prosim.</p>
            </sp>
            <sp xml:id="SDZ5-Izredna-26-2010-07-06.sp22">

               <speaker>MAG. ANDREJ VIZJAK:</speaker>

               <p>Spoštovani predsednik, kolegice in kolegi!</p>
               <p>V Slovenski demokratski stranki Predloga zakona o spremembah Zakona o izvrševanju
               proračuna Republike Slovenije za leti 2010 in 2011 ne bomo podprli. Zakaj? Zaradi
               tega, ker je to izvedbeni zakon za izvrševanje proračunov, ki jih ne podpiramo. Še
               posebej ne podpiramo rebalansiranega proračuna za leto 2010, saj gre v napačno smer,
               kot bi pričakovali za oživitev gospodarstva, za reševanje tistega, kar je Slovenijo
               pripeljalo v tak velik primanjkljaj in k tako visokemu javnemu zadolževanju. To ni
               spodbudno za dvig gospodarske aktivnosti, za povečevanje nenazadnje tudi davčnih
               prilivov v blagajno in povečevanje zaposlovanja in tudi postopno reševanje nastalih
               zapletenih razmer. Proračun in investicije krči, obeta si nove prilive iz naslova
               dvignjenih trošarin in deluje prociklično na obstoječe težave. Še bolj bo povzročil
               padec gospodarske aktivnosti, ta pa bo še zmanjšal davčne prilive in povečal vrste
               pred uradi za brezposelnost. Včeraj smo lahko slišali, da je zadnji podatek za mesec
               julij ugoden glede brezposelnosti, nihče pa ni odmislil vpliv sezone v kmetijstvu,
               gradbeništvu in številnih poletnih gospodarskih dejavnostih, nenazadnje tudi v
               turizmu, ki v poletnih časih vsako leto zaposli veliko ljudi. Ko bo prišla jesen, ko
               bo konec te sezone, ko bodo prišli na Zavod za zaposlovanje tudi mladi, ki končujejo
               šolanje, bo uresničena napoved premiera o približno 120 tisočih brezposelnih.</p>
               <p>V Slovenski demokratski stranki bi od Vlade pričakovali, da skozi rebalans proračuna
               poveča temeljni vzrok za nastale razmere, deluje v smislu povečevanja gospodarske
               aktivnosti, seveda se pa to s črtanjem investicij in dodatnim povečanjem davčnih
               bremen ne more in se ne bo zgodilo. Novela Zakona o izvrševanju proračuna uveljavlja
               tudi nekatere dobrodošle poenostavitve, vendar bi pa od Zakona o izvrševanju
               proračuna hkrati tudi pričakovali, da država omeji poroštva, ki jih daje za najetje
               posojil, da omeji zadolževanje in da se bolj restriktivno in odgovorno obnaša do
               javnih financ. Zakon o izvrševanju proračuna je neke vrste formalni okvir in akt za
               uresničevanje nečesa, kar ne podpiramo, se pravi proračuna za leto 2010. Zato tudi
               tega temeljnega dokumenta ne moremo podpreti in apeliramo na Vlado, da se odgovorneje
               obnaša do stabilnosti javnih financ.</p>
            </sp>
            <sp xml:id="SDZ5-Izredna-26-2010-07-06.sp23">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Zares bo predstavil Alojzij Potočnik.</p>
               <p>Prosim.</p>
            </sp>
            <sp xml:id="SDZ5-Izredna-26-2010-07-06.sp24">

               <speaker>ALOJZIJ POTOČNIK:</speaker>

               <p>Spoštovani!</p>
               <p>Poslanska skupina Zares – nova politika z nekaterimi pridržki in opozorili podpira
               Predlog rebalansa proračuna Republike Slovenije za leto 2010. Tako je logično, da je
               naše stališče enako tudi pri predlogu zakona, ki dodatno omogoča izvrševati
               rebalansirani proračun v skladu z Zakonom o javnih financah. Predlagane rešitve so za
               Poslansko skupino sprejemljive in primerne. Smiselno je uzakoniti prerazporeditev
               pravic, porabe znotraj podprograma med tistimi proračunskimi uporabniki, ki so ob
               pristojnosti predlagatelja finančnega načrta. Zadovoljivo je tudi pojasnjeno, zakaj
               je med upravičenci za predplačilo dovoljenja za namenska sredstva EU tudi Socialna
               zbornica Slovenije. Podpiramo predvsem cilj operacije za zaposlitev pripravnikov za
               čas največ 12 mesecev iz razloga priprav na delo ter krepitve njihovih sposobnosti,
               znanj, veščin in spretnosti.</p>
               <p>Posebno pozornost pri izvajanju 2. člena predlaganega zakona pa narekujejo posebni
               oziri pri sklepanju pogodb, s katerimi se poravnavajo že zapadle in neporavnane
               obveznosti med neposrednimi uporabniki in javnimi gospodarskimi službami. Gre
               predvsem za okoliščine in dejstva, da se javne gospodarske službe zagotavljajo v
               različnih statusnih oblikah, da se različno financirajo, da se poravnava ne vrši v
               večletni dinamiki in nenazadnje, da je ključna predvsem določljivost obsega
               neporavnanih obveznosti. Od tod izvira naša skrb. Iz obrazložitve je sicer vidno, da
               se predlagatelj tega zaveda. Pričakujemo pa, da bodo vzpostavljeni ustrezni mehanizmi
               nadzora omenjenih pogodb. Namesto sodnih sporov ne bomo dobili spornih pogodb.
               Poslanska skupina Zares – nova politika bo predlagani dopolnjeni predlog zakona
               podprla. Hvala.</p>
            </sp>
            <sp xml:id="SDZ5-Izredna-26-2010-07-06.sp25">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Demokratične stranke upokojencev bo predstavil Franc
               Jurša.</p>
               <p>Prosim.</p>
            </sp>
            <sp xml:id="SDZ5-Izredna-26-2010-07-06.sp26">

               <speaker>FRANC JURŠA:</speaker>

               <p>Hvala lepa za besedo, gospod predsednik. Lep pozdrav vsem v dvorani!</p>
               <p>Predlog Zakona o spremembah in dopolnitvah zakona o izvrševanju proračuna Republike
               Slovenije za leti 2010 in 2011 prinaša 3 spremembe. Po prvi spremembi lahko
               predlagatelj finančnih načrtov odloča o prerazporeditvah pravic porabe znotraj
               podprograma v okviru finančnih sredstev neposrednih uporabnikov iz njegove
               pristojnosti. To se nanaša predvsem na sodišča, tožilstva in upravne enote, s tako
               določbo pa bo možno med njimi razporejati sredstva.</p>
               <p>Druga sprememba se nanaša na možnost dodatnega plačila izvajalcem gospodarskih
               javnih služb v primeru, da neposredni uporabnik, ki je dolžan financirati izvajanje
               teh služb, nedvomno ugotovi, da je bilo izvajanje javnih služb realizirano v večjem
               obsegu od predvidenega in se o načinu plačila dodatno opravljenega dela dogovori z
               izvajalcem.</p>
               <p>Tretja sprememba je, da v Poslanski skupini DeSUS še posebej pozdravljamo to novost,
               ki jo prinaša predlog zakona, in sicer da med izvajalce, ki jim je možno izplačati
               predplačila za namenska sredstva Evropske unije in sredstva slovenske udeležbe v
               višini 20 % v vrednosti predvidenih izplačil, vključuje tudi socialno zbornico
               Slovenije. Direktni namen te določbe je zaposliti 500 pripravnikov na področju
               socialnega varstva, ki so zaradi čakanja na sredstva Evropske unije bili prisiljeni
               upravljati brezplačno pripravništvo, saj so bili le redki delodajalci pripravljeni
               zaposliti pripravnika in mu dati tudi pripravniško plačo.</p>
               <p>V našli Poslanski skupini bomo torej ta predlog zakona podprli. Hvala lepa.</p>
            </sp>
            <sp xml:id="SDZ5-Izredna-26-2010-07-06.sp27">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanskega kluba Liberalne demokracije Slovenije bo predstavil, se
               opravičujem, mislim, da predstavnika Poslanske skupine LDS ni v dvorani, zato smo
               končali s predstavitvijo stališč poslanskih skupin. Ker k dopolnjenem predlogu zakona
               ni bilo vloženih amandmajev, zaključujem 2. obravnavo predloga zakona.</p>
               <p>Odločanje o predlogu zakona bomo v skladu s časovnim potekom seje Državnega zbora
               opravili danes v okviru glasovanj, pol ure po prekinjeni 4. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>3. TOČKO DNEVNEGA REDA, TO JE NA OBRAVNAVO PREDLOGA ZAKONA O SPREMEMBAH IN DOPOLNITVAH ZAKONA O TROŠARINAH V
               OKVIRU NUJNEGA POSTOPKA.</title>
               </p>
               <p>Predlog zakona je v obravnavo zboru predložila Vlada. Za dopolnilno obrazložitev
               predloga zakona dajem besedo predstavnici Vlade.</p>
               <p>Besedo ima Mateja Vraničar, državna sekretarka na Ministrstvu za finance.</p>
               <p>Prosim, gospa Vraničar.</p>
            </sp>
            <sp xml:id="SDZ5-Izredna-26-2010-07-06.sp28">

               <speaker>MATEJA VRANIČAR:</speaker>

               <p>Hvala, gospod predsednik. Spoštovane poslanke in poslanci!</p>
               <p>Sprejetje predloga zakona narekujeta 2 razloga. V skladu z rebalansom nameravamo
               oziroma želimo s predlaganim zakonom v letih 2010 in 2011 zagotoviti dodatne
               proračunske prihodke, ter prenesti tako imenovano tobačno direktivo, ki zvišuje
               obdavčitev cigaret in drobno rezanega tobaka v nacionalno zakonodajo. Z novelo zakona
               predlagamo povišanje zneskov trošarin na vse tobačne izdelke, cigarete, drobno rezan
               tobak in ostali tobak za kajenje.</p>
               <p>Predlagamo tudi povišanje zneskov trošarine za zemeljski plin in električno
               energijo, vendar le za začasno obdobje. Na področju obremenitve tobačnih izdelkov
               predvidevamo s 1. avgustom 2010 zvišanje trošarin na cigarete iz 74 na 77 evrov za
               tisoč cigaret. Zakon določa tudi nadaljnje povišanje trošarine, in to v polletnih
               korakih tako, da bo konec leta, točneje 1. oktobra 2012, trošarina dosegla 90 evrov
               za 1000 kosov. To je tisti znesek, ki ga tobačna direktiva določa kot najnižji in ga
               mora vsaka država članica Evropske unije doseči najkasneje do 1. januarja 2014. Mi ga
               bomo leto prej.</p>
               <p>Za zemeljski plin predlagamo zvišanje trošarine na 0,0363 evra za en kubični meter.
               S 1. januarjem 2012 pa predlagamo uveljavitev trošarine na zemeljski plin za pogon,
               in sicer v znesku 0,0981 evra za kubični meter, za ogrevanje pa se bo trošarina
               znižala na 0,0113 evra za kubični meter, kar je v obeh primerih minimum, kot ga
               dopušča evropska zakonodaja.</p>
               <p>Za električno energijo s predlogom zakona predlagamo, da se 1. avgusta trošarina
               zviša na 6,5 evra, od 1. novembra 2012 pa na 12,1 evro na megavatno uro. V primeru
               ugodnejših gospodarskih gibanj v tem obdobju lahko Vlada s podzakonskim aktom
               trošarino zniža za 50 %. Brez poseganja Vlade pa se bo po 1. januarju 2012 trošarina
               plačevala v višini 1 evro na megavatno uro, tako kot se plačuje zdaj.</p>
               <p>Večkrat smo že poudarili, da je zakon potreben za zagotovitev dodatnih proračunskih
               prihodkov. Po oceni Vlade se bodo javnofinančni prihodki iz tega naslova zvišali v
               letu 2010 za približno 39 milijonov evrov, v letu 2011 pa za približno 157 milijonov
               evrov.</p>
               <p>Vlada je predlagala in Državni zbor je potrdil, da se zakon obravnava in sprejme po
               nujnem postopku, kar bo omogočilo njegovo izvajanje z že večkrat omenjenim 1.
               avgustom letošnjega leta.</p>
               <p>Spoštovani! Če ob zaključku še enkrat povzamem. S predlagano novelo zakona želimo
               zagotoviti dodatne proračunske prihodke, ter izpolniti obveznost do Evropske unije
               tako, da se uskladi nacionalna zakonodaja z evropsko. Upoštevaje navedeno predlagamo
               Državnemu zboru, da predlog zakona sprejmete v besedilu, kot ga je v dopolnjenem
               predlogu zakona izoblikoval Odbor za finance in monetarno politiko. Hvala lepa.</p>
            </sp>
            <sp xml:id="SDZ5-Izredna-26-2010-07-06.sp29">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Predlog zakona je obravnaval Odbor za finance in monetarno politiko kot matično
               delovno telo.</p>
               <p>Poročilo odbora bo predstavil član Bogdan Čepič.</p>
               <p>Prosim.</p>
            </sp>
            <sp xml:id="SDZ5-Izredna-26-2010-07-06.sp30">

               <speaker>BOGDAN ČEPIČ:</speaker>

               <p>Hvala za besedo, gospod predsednik. Lep pozdrav!</p>
               <p>Odbor za finance in monetarno politiko je na 24. nujni seji, dne 30. 6. 2010 kot
               matično delovno telo obravnaval predlog Zakona o spremembah in dopolnitvah Zakona o
               trošarinah, ki ga je Državnemu zboru v obravnavo predložila Vlada s predlogom za
               obravnavo in sprejem po nujnem postopku. Kolegij Državnega zbora je na 67. seji, dne
               22. 6. 2010, odločal o predlogu za obravnavo predloga zakona po nujnem postopku in ga
               tudi sprejel. Odbor je bil seznanjen z mnenjem Zakonodajno-pravne službe, ki je
               predlog proučila z vidika njegove skladnosti z Ustavo, pravnim sistemom ter
               zakonodajno-tehničnem pogledom in posredovala konkretne pripombe k 2., 3., 5., 8.,
               11., 12. členu v zvezi s 13. in 14. členom in k 15. členu zakonskega predloga. Odbor
               je bil v dodatnem delovnem gradivu seznanjen s predlogom za amandma Trgovinske
               zbornice Slovenije k 9. členu, ki predvideva pravico do vračila plačane trošarine za
               energente, ki je dodatno biogorivo zdaj spet največ 10 %.</p>
               <p>K zakonskemu predlogu so dne 30. 6. 2010 na podlagi mnenja Zakonodajno-pravne službe
               koalicijske Poslanske skupine SD, Zares, DeSUS in LDS vložile amandmaje k 2., 8.,
               11., 12., 13., 14. in k 15. členu. Istega dne je Poslanska skupina SDS vložila
               amandma k 9. členu zakonskega predloga. Po uvodni predstavitvi členov oziroma rešitve
               zakonskega predloga in predstavitvi mnenj Zakonodajno-pravne službe Državnega zbora s
               predlogom dodatnega amandmaja k 15. členu, se je daljša razprava odprla v obravnavi
               9. člena zakonskega predloga, ki se nanaša na povišanje trošarin, zemeljski plin in
               elektriko ter amandmaje Poslanske skupine SDS, ki nasprotuje politiki dvigovanja
               tovrstnih davkov. Ob obravnavi posameznih členov zakonskega predloga je odbor na
               priporočilo predstavnice Zakonodajno-pravne službe k 15. členu oblikoval in sprejel
               amandma, ki je preciziral besedilo končne določbe. Minister za finance je v zaključku
               razprave v okviru izčrpnih pojasnil in obrazložitev v zvezi s predložitvijo
               predvidenih dvigov trošarin poudaril, da se trenutno nahajamo v fazi odločne
               sanacije, ki naj bi posledično pripeljala stabilno gospodarsko rast. Beležimo kar
               nekaj podjetij, ki hitro povečujejo svojo aktivnost z novimi izdelki, bodisi z
               uporabo novih tehnologij ali z razvojnimi spodbudami, ob tem pa je vzporedna
               distrikcija za nadaljnjo ohranitev stabilnih javnih financ brez dvoma potrebna.</p>
               <p>V nadaljevanju je odbor sprejel amandma koalicijskih skupin k 2., 8., 11., 12., 13.
               in 14. členu zakonskega predloga, amandmaja Poslanske skupine SDS k 9. členu predloga
               pa odbor ni sprejel. Po glasovanju o amandmajih je odbor v skladu s 128. členom
               Poslovnika Državnega zbora glasoval o vseh členih skupaj in jih sprejel. Glede na
               sprejete amandmaje je na podlagi prvega odstavka 133. člena Poslovnika Državnega
               zbora pripravljeno besedilo dopolnjenega predloga zakona, v katerem so vključeni vsi
               sprejeti amandmaji in dopolnjen predlog zakona, ki ste ga dobili z gradivom za to
               sejo.</p>
            </sp>
            <sp xml:id="SDZ5-Izredna-26-2010-07-06.sp31">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Sledi predstavitev stališč poslanskih skupin. Stališče Poslanske skupine Slovenske
               demokratske stranke bo predstavil Zvonko Černač.</p>
               <p>Prosim.</p>
            </sp>
            <sp xml:id="SDZ5-Izredna-26-2010-07-06.sp32">

               <speaker>ZVONKO ČERNAČ:</speaker>

               <p>Spoštovane kolegice in kolegi in vsi prisotni!</p>
               <p>V Slovenski demokratski stranki nasprotujemo politiki, ki jo vodi aktualna vlada na
               področju davkov, kamor seveda spadajo tudi trošarine. Še vedno smo v obdobju, ko
               gospodarska rast upada. Razen popravkov na segmentih, ki so vezani na izvozne trge za
               domače povpraševanje in aktivnost na domačem področju, se rast ni spremenila. V 1.
               tromesečju je celo upadla. V takih časih, ko gospodarska rast upada, bi bilo treba
               voditi politiko razbremenitev gospodarstva in prebivalstva in s tako politiko
               ustvarjati spodbude za nadaljnjo gospodarsko rast. Politika, ki računa na večje
               prilive v državni proračun preko povečevanja davkov oziroma preko povečevanja
               trošarin in drugih obremenitev je zelo kratkovidna.</p>
               <p>V Slovenski demokratski stranki nasprotujemo konfuzni politiki Vlade na trošarinskem
               področju, ki kaže na to, da je edini cilj trošarinske politike krpanje vedno večjega
               proračunskega primanjkljaja. Pogrešamo dolgoročen koncept, ki bi trošarinsko politiko
               postavil v funkcijo različnih politik. Osnovne na tem področju, ki jih je zapustila
               prejšnja vlada, so bile dobre. Pred 2 letoma smo imeli najnižje možne trošarine na
               naftne derivate in s tem velikansko rezervo za izvajanje učinkovitih politik in tudi
               povečanja prilivov v državni proračun. Z zniževanjem cen nafte na mednarodnih trgih v
               preteklih 2 letih je bila odprta možnost za vodenje premišljene politike, ki bi
               pomenila več sredstev v državni proračun ob nezmanjšani dodatni obremenitvi
               gospodarstva in prebivalstva. To se ni zgodilo. Trošarine so se povečale preko vseh
               razumnih meja in celo tako daleč, da so se začeli prihodki iz tega naslova, kljub
               povečevanju davčnih obremenitev zaradi manjše porabe, zniževati.</p>
               <p>V Slovenski demokratski stranki nasprotujemo tokratnemu enormnemu povečanju trošarin
               na elektriko in zemeljski plin. Vlada povečanje opredeljuje kot začasen protikrizni
               ukrep, kar je še en dokaz več za nekonsistentno in konfuzno politiko. Ravno v
               obdobju, ko bi morali razbremenjevati gospodarstvo in prebivalstvo, da bi v
               zaostrenih razmerah lažje zadihalo in dobilo nov zagon, ga Vlada dodatno obremenjuje.
               Kakšne so te obremenitve? Pri elektriki se bo povečanje trošarin odrazilo iz pobranih
               6,9 milijona evrov v letu 2009 na 127,5 milijona evrov v prihodnjem letu, kar pomeni
               19-kratno povečanje. Pri zemeljskem plinu se bo povečanje odrazilo iz pobranih 2,7
               milijonov v letu 2009 na 16,3 milijona evrov, kar pomeni 7-kratno povečanje. Gre za
               približno 150 milijonov evrov dodatnih obremenitev gospodarstva in prebivalstva na
               letni ravni. Ob že tako povečanih obremenitvah na številnih področjih in ob manjši
               gospodarski aktivnosti Vlada krpa skoraj 2 milijardno proračunsko luknjo s ponovnim
               višanjem davkov.</p>
               <p>V Slovenski demokratski stranki smo vložili amandma, s katerim bi te dodatne
               obremenitve odpravili. Amandma ni bil sprejet, na odboru je bil zavrnjen. Za
               parlamentarno obravnavo na današnji seji smo iz formalnih razlogov lahko vložili
               spremenjen amandma, ki odpravlja te anomalije samo v 1 delu. V kolikor ga boste
               sprejeli, bomo po sprejemu zakona vložili spremembo, ki bo sledila cilju, ki smo ga
               nameravali doseči z vložitvijo amandmaja na matičnem odboru, z odpravo enormnih in
               nepotrebnih dodatnih obremenitev gospodarstva in prebivalstva iz naslova trošarin.</p>
               <p>Treba je tudi povedati, da gre za obremenitve na segmentu, na katerem bi bilo treba
               tudi s trošarinsko politiko voditi neke vrste okoljsko politiko, politiko okolju
               prijaznih energentov in ta sprememba, ki jo imamo danes na mizi, tega cilja v nobenem
               delu ne zasleduje. Nasprotno, dodatno obremenjuje, in to z velikanskim povišanjem
               tistih energentov, ki pomenijo čisti vir energije, namesto da bi obremenjevali
               umazane vire energije oziroma tiste, ki pomenijo ekološko obremenitev za okolje.</p>
               <p>Slovenska gospodarska rast je v letošnjem letu ogrožena s podobnimi obremenitvami,
               kot smo jim priča danes. S spremembo trošarin in z dodatno obremenitvijo gospodarstva
               in prebivalstva v višini približno 150 milijonov evrov letno, se bo ta upočasnitev
               gospodarske rasti še nadaljevala. Zato v Slovenski demokratski stranki tega zakona ne
               bomo podprli in bomo glasovali proti.</p>
            </sp>
            <sp xml:id="SDZ5-Izredna-26-2010-07-06.sp33">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Zares bo predstavil Alojzij Potočnik.</p>
               <p>Prosim.</p>
            </sp>
            <sp xml:id="SDZ5-Izredna-26-2010-07-06.sp34">

               <speaker>ALOJZIJ POTOČNIK:</speaker>

               <p>Spoštovani!</p>
               <p>V razpravi o rebalansu proračuna je bila prihodkovna stran pogosto omenjena, še
               posebej trošarine. Pri tem so se zavzemala različna stališča, tudi povsem
               nasprotujoča, zato je bržčas smiselno vrniti razpravo o trošarinah v znosen okvir.
               Trošarine so v obdavčenju vedno igrala pomembno vlogo in so zgodovinsko precej
               starejše kot splošni davki na potrošnjo. <q>"Dajte mi pismo, ki bo veljavno pred vsako
               gosposko, da bom brez skrbi nosil angleško sol po svetu"</q>, pravi že Levstikov Krpan.
               Seveda so se mnenja o tem, kateri predmeti so primerni za obdavčenje s trošarinami, z
               gospodarskimi in družbenim razvojem spreminjala. Na splošno velja, da so proizvodi še
               danes določeni s trošarinami pod posebnim prometnim režimom ali celo pod državnim
               monopolom. Trošarine so, tako teoretično kot praktično, ne glede na kakršnekoli druge
               trditve, med zanesljivejšimi vrstami davkov. Pomembne so zaradi izdatnosti donosov
               ter zaradi visoke neelastičnosti povpraševanja, povzročajo pa malo presežno davčno
               breme. Stroški njihovega pobiranja, kar ni nepomembno, so sorazmerno nizki in na njen
               je mogoče dobro aplicirati načelo koristnosti oziroma preprečevanja škode. Naj
               navedem primera cigaret pa tudi okoljske koristi, ki jih je navedel moj predhodnik.
               Trošarine so zaradi fleksibilnosti še posebej primerne v prilagajanju s spremenjenimi
               razmerami proračuna, če nastopi utemeljena, hitra potreba po dodatnih davkih v
               razumnih mejah. Predlagatelj s predlogom zakona hoče doseči predvsem 2 cilja. 1. hoče
               v celoti uskladiti nacionalno zakonodajo z evropsko, 2. pa zagotoviti višje stabilne
               proračunske prihodke v pogojih upočasnjene gospodarske rasti.</p>
               <p>V Poslanski skupini smo sicer mnenja, da so možnosti za povečanje davčnih
               obremenitev skrajno omejene. Spregled tega dejstva bi imel ali pa ima negativen vpliv
               na gospodarsko aktivnost in konkurenčnost. Mislimo tudi, da je uspeh konsolidacije
               pretežno na strani izdatkov prestrukturirani, učinkoviti in gospodarni porabi javnega
               sektorja. Poslanska skupina Zares poudarja, da na dvig trošarin na zemeljski plin in
               električno energijo gleda kot na začasen in krizni ukrep. V celoti pa podpiramo dvig
               trošarin na tobačne izdelke, navsezadnje gre za prispevek k javnemu zdravju, postopno
               usklajevanje te trošarine, ki ga predvideva evropska direktiva, pa je nujno tudi
               zaradi preprečevanja razvoja črnega trga.</p>
               <p>V danih razmerah, ko je hitrost ukrepanja nujna, se nam dopolnjen Predlog zakona o
               spremembah in dopolnitvah Zakona o trošarinah zdi primeren. Hvala.</p>
            </sp>
            <sp xml:id="SDZ5-Izredna-26-2010-07-06.sp35">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Slovenske ljudske stranke bo predstavil Jakob
               Presečnik.</p>
               <p>Prosim.</p>
            </sp>
            <sp xml:id="SDZ5-Izredna-26-2010-07-06.sp36">

               <speaker>JAKOB PRESEČNIK:</speaker>

               <p>Hvala lepa za besedo, gospod predsednik. Spoštovani gospod minister, državna
               sekretarka in ostali predstavniki Vlade, kolegice in kolegi!</p>
               <p>V Poslanski skupini Slovenska ljudska stranka nasprotujemo politiki dvigovanja
               davkov oziroma trošarin v času finančne in gospodarske krize. Strinjamo se z zakonom
               edino v tistem delu, ko govori o trošarinah na tobak. Tu zadaj so direktive in
               zdravje, kot je že moj predhodnik omenil. Se nam pa postavlja resno vprašanje, ko se
               pogovarjamo o 9. členu in dvigu trošarin na zemeljski plin in elektriko, saj gre
               zagotovo tudi za veliko obremenitev gospodarstva. Ko govorimo o trošarini za
               električno energijo, govorimo tako o neposlovni kot tudi poslovni uporabi. Če se
               poslužimo obrazložitve proračuna v delu, ki govori o trošarini na električno
               energijo, se ugotavlja, da bo ta dvig na letni ravni pomenil približno 120 milijonov
               evrov. Če upoštevamo, kar je tudi v tej obrazložitvi zapisano, da je bilo v letu 2009
               porabljenih 10,5 milijonov megavatnih ur električne energije, od tega za poslovno
               rabo 7,1 milijonov megavatnih ur, lahko ugotovimo, da bomo s to trošarino
               gospodarstvo obremenili za približno 85 milijonov evrov. Skoraj za 100 milijonov
               evrov bomo obremenili slovensko gospodarstvo, ki je v tem trenutku že tako ali tako,
               kar se tiče konkurenčnosti, na psu. Za konkretni primer konkretne tovarne vam podam
               informacijo, ki jo je pridobil naš poslanski kolega. Od teh 85 milijonov pade na
               konkretno firmo 2 milijona evrov na letni ravni. Povejte nam, kako naj firma pokrije
               te dodatne stroške oziroma dodatni davek? To je približno 400 evrov na zaposlenega na
               mesec, to pa verjetno ni edini primer podjetja, ki sicer ne zapade pod oprostitev
               plačila trošarine, kot je to primer nekaterih drugih energetsko porabnih firm.
               Strinjam se, da je treba tudi v gospodarstvu posvetiti več pozornosti racionalnejši
               porabi energije predvsem v energetsko potratnih proizvodnjah. Vendar zato predlagamo
               tudi ustrezno pomoč države in v naslednji fazi tudi večjo obdavčitev, kjer se to ne
               bi zgodilo. Najbrž ste se spraševali tudi o tem, ko ste sprejemali te odločitve na
               Vladi, da gre za resna vprašanja in da bo to imelo tudi resne posledice v
               gospodarstvu.</p>
               <p>Še nekaj je treba povedati. Trošarina gre v osnovo za DDV, to pomeni, da se na to
               trošarino obračunava tudi davek na dodano vrednost, kar pa pomeni, da bomo ljudi
               obremenili še za dodatni strošek davka na dodano vrednost.</p>
               <p>V Poslanski skupini Slovenske ljudske stranke se s takšno politiko ne strinjamo in
               jo zavračamo predvsem zaradi tega, ker gre za dodatno obremenjevanje gospodarstva,
               nenazadnje tudi vseh nas Slovenk in Slovencev. Mislimo, da bi morali v tem času krize
               ravnati ravno obratno, da bi morali gospodarstvo razbremeniti, ne pa ga
               obremenjevati.</p>
               <p>Predlaganega zakona v Slovenski ljudski stranki, kot rečeno, ne bomo podprli.
               Hvala.</p>
            </sp>
            <sp xml:id="SDZ5-Izredna-26-2010-07-06.sp37">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Demokratične stranke upokojencev bo predstavil Franc
               Jurša.</p>
               <p>Prosim.</p>
            </sp>
            <sp xml:id="SDZ5-Izredna-26-2010-07-06.sp38">

               <speaker>FRANC JURŠA:</speaker>

               <p>Še enkrat hvala lepa za besedo. Lep pozdrav še enkrat vsem v dvorani!</p>
               <p>Naj že na začetku izrazim stališče Poslanske skupine DeSUS, da nismo ravno
               naklonjeni zakonu, ki je zdaj pred nami, in sicer spremembam Zakona o trošarinah, ki
               stremi zgolj k 1 cilju. Gre za zvišanje trošarin za tobačne izdelke, zemeljski plin
               in električno energijo z namenom, kot pravi predlagatelj, da se zagotovijo višji,
               stabilni proračunski prihodki pri upočasnjeni gospodarski rasti.</p>
               <p>Naj spomnim, da smo že lansko leto sprejeli zvišanje trošarin za tobačne izdelke v
               tem državnem zboru. Že takrat smo v naši poslanski skupini opozarjali, da nas je
               delno zmotil razlog za takšno povišanje, in sicer zvišanje trošarin tobačnih izdelkov
               ni bilo predlagano zaradi skrbi za zdravje državljank in državljanov, temveč zgolj
               zaradi finančnega učinka, ki ga bo predlog prinesel državni blagajni. Enakemu namenu
               sledi zdajšnje noveliranje, torej zgolj polnjenje državne vreče na račun navadnega
               človeka in tudi na račun gospodarstva. Zato imamo v naši poslanski skupini velike
               pomisleke pri podpori tega predloga. Slednje je razvidno tudi iz našega stališča pri
               obravnavi rebalansa proračuna za leto 2010. Zato ponovno poudarjamo, da bi morala
               biti glavna naloga pri reševanju proračunskega primanjkljaja in pri varčevanju
               nasploh, da se od dolžnikov države pobere tisto, kar so ji dolžni, torej davke. Ne pa
               po žepu udarjati navadnega človeka, pa naj gre za upokojenca ali še delovno aktivne
               ljudi, ki spadajo v nižji srednji razred in niso upravičeni do socialnih transferjev,
               se pa iz dneva v dan vedno težje prebijajo in se nevarno približujejo pragu revščine.</p>
               <p>Na posmehljivost Vlade, da gre samo za 4 evre na mesec, ne moremo reagirati
               hladnokrvno in ji kar pritrditi. Ta izjava po naši oceni nakazuje na popolno
               nezavedanje realnega stanja v naši državi, kajti ne gre samo za 4 evre, temveč gre za
               tako povišanje zgolj pri 1 položnici. To pomeni, da se pri 5 položnicah nabere za
               najmanj 20 evrov podražitev, kar pa ljudem z nizkimi dohodki pomeni ogromno. Zato na
               tem mestu v Poslanski skupini DeSUS apeliramo na Vlado in predvsem na Ministrstvo za
               finance, naj vendarle aktivirata sposobne ljudi, ki so zmožni širšega in inovativnega
               razmišljanja in iskanja rešitev, kako povečati proračunske dohodke na drugačen način,
               ne pa z udarcem po žepih navadnih ljudi.</p>
               <p>Naj na tem mestu omenim še nezakonito podražitev elektrike, kar sta ugotovila tako
               Urad za varstvo konkurence kot Vrhovno sodišče. Gre za približno 15 milijonov evrov,
               ki so si jih na nezakonit način pridobili elektrodistributerji. Za posamezno
               gospodinjstvo to v številkah pomeni do 300 evrov preplačane elektrike. Tukaj Vlada
               spi, namesto da bi se aktivirala in nezakonito obračunavanje podražitve elektrike
               tudi kaznovala.</p>
               <p>V Poslanski skupini DeSUS predlagamo Ministrstvu za finance, da naj razmisli o tem,
               da bi se dohodek od trošarin na alkohol, cigarete ter rezani tobak usmerjal na račun
               Ministrstva za zdravje glede na to, da Vlada v javnosti utemeljuje dvig trošarin s
               skrbjo za javno zdravje. S tem bi na račun Ministrstva za zdravje, ki je eno najbolj
               prikrajšanih ministrstev pri tem rebalansu, pritekla znatna količina denarja, ki bi
               se lahko uporabljal za investicije v bolnišnice, ki zdravijo posledice prekomernega
               uživanja alkohola in tobačnih izdelkov.</p>
               <p>Na ta predlog zakona imamo v naši poslanski skupini številne pomisleke, na podlagi
               katerih poslanci DeSUS v drugačnih okoliščinah, če ne bi bilo kriznega stanja,
               nikakor ne bi pristali na tovrstne spremembe. Zdaj pa smo tudi z ozirom na rebalans
               skorajda primorani sprejeti takšne rešitve in jim bomo danes tudi pritrdili, čeravno
               z izjemno grenkim priokusom. Seveda naj opozorim, da v bodoče poslanci DeSUS ne bomo
               zgolj glasovalni stroj, ki bi potrjeval takšne ideje, brez da bi se<gap n="..."/> <stage>/ znak za
               konec razprave/</stage> <gap n="..."/>hvala lepa.</p>
            </sp>
            <sp xml:id="SDZ5-Izredna-26-2010-07-06.sp39">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Saj bi še šlo za 5 do 10 sekund. Ampak kakorkoli, hvala lepa gospod
               Jurša.</p>
               <p>Stališče Poslanske skupine Slovenske nacionalne stranke bo predstavil Bogdan
               Barovič.</p>
               <p>Prosim.</p>
            </sp>
            <sp xml:id="SDZ5-Izredna-26-2010-07-06.sp40">

               <speaker>BOGDAN BAROVIČ:</speaker>

               <p>Hvala za besedo, gospod predsednik. Kolegice in kolegi, predstavniki Vlade, lep
               dober dan!</p>
               <p>Država je načrtovala, da naj bi letos zbrala za približno 1,5 milijarde evrov
               trošarin. Po podatkih, ki so znani, je teh trošarin zbranih za 500 milijonov. Manjka
               torej milijarda. To naj bi se zmanjšalo na račun dviga. Dvig trošarin se tiče
               cigaret, alkohola in elektrike. V Zakonu o spremembah in dopolnitvi Zakona o
               trošarinah piše, da je cilj zakona uskladiti nacionalno zakonodajo z evropsko. Če smo
               v klubu, je treba spoštovati pravila igre in tako je prav. Pravila igre bomo
               spoštovali, ampak smo tako kot vedno spet bolj papeški od papeža. Zelo jasno piše, da
               je z direktivo določena minimalna trošarina od 1. januarja 2011 dalje. Malo prej smo
               slišali, mi bomo 1 leto prej, da je to samo po sebi umevno, preprosto in enostavno,
               saj je 2 milijona Slovencev polnih denarja in živijo v krasnih časih ter bomo že z
               avgustom, mogoče pa celo ne bomo, dvigovali trošarin.</p>
               <p>Zagotovitev višjih stabilnih proračunskih prihodkov pri upočasnjeni gospodarski
               rasti je vsekakor eden od načinov, ampak dvigi trošarin, ki naj bi zagotovili
               dodatnih 40 milijonov evrov, pa bodo preko dviga inflacije vplivali na valorizacijo
               plač v javnem sektorju, na valorizacijo pokojnin in socialnih prispevkov. To pomeni,
               da bo treba za plače leta 2011 še 8 milijonov evrov, za pokojnine dodatnih 25
               milijonov in za socialne prispevke še dodatnih 12 milijonov. Zdaj pa seštejmo, in
               sicer imamo več kot 40 milijonov evrov, ki bodo posledično potrebni zaradi inflacije,
               ki bo nastala zaradi dviga trošarin. To je zelo zanimiva ekonomska politika, ki pa jo
               na žalost tudi tisti, ki jo vsaj malo skušamo spoznati in poznati, ne razumemo več.
               Ob tem, da sam osebno in kolegi v Slovenski nacionalni stranki rečemo, da naj bodo
               cigarete dražje in naj se dvigne trošarina za cigarete, ker to je res luksuz, ki si
               ga vsakdo privošči in za ta luksuz naj plača. Enako trdimo tudi za alkohol. Če pa je
               to eden od glavnih razlogov, da skrbimo za zdravje, kar smo tudi slišali, bomo
               dvignili trošarine za cigarete. Je pa seveda zelo neestetsko to govoriti točno v
               trenutku, ko se 90 milijonov evrov jemlje Ministrstvu za zdravje. Toliko o odnosu
               tistih, ki pripravljajo zakone in ukrepe do državljank in državljanov Republike
               Slovenije in spoštovanju do njih.</p>
               <p>Kar se tiče dviga trošarin pri elektriki, pa po domače pomeni, tako da bodo ljudje
               razumeli o čem govorimo, da bo povprečno gospodinjstvo, če se bo trošarina dvignila,
               za elektriko dajalo za desetino več. Pa naj si sami izračunajo koliko je to. Ob tem,
               da imamo zraven še krasno afero, kar se tiče elektrike. Vse povedano in zapisano je
               popolnoma logično in človeško normalno, da človek takšnega zakona ne more sprejeti.
               Če bi bil ta zakon napisan tako, da se bodo dvignile trošarine na tobak in na alkohol
               zaradi uskladitve z Evropo, z evropskimi pravili igre in da se to zgodi od 1. 1.
               naprej, bi bila Slovenska nacionalna stranka mirno in tiho za sprejetje. Tako pa za
               takšen zakon trošarin absolutno ne bo niti mirno za, kaj šele tiho. Še enkrat prosim
               Vlado, da naj malo premisli o tem, kakšne posledice se retrogradnjo vračajo skozi
               predvideno inflacijo in dvignjeno valorizacijo.</p>
            </sp>
            <sp xml:id="SDZ5-Izredna-26-2010-07-06.sp41">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanskega kluba Liberalne demokracije Slovenije bo predstavil mag. Borut
               Sajovic.</p>
               <p>Prosim.</p>
            </sp>
            <sp xml:id="SDZ5-Izredna-26-2010-07-06.sp42">

               <speaker>MAG. BORUT SAJOVIC:</speaker>

               <p>Hvala lepa, gospod predsednik za besedo. Vsem skupaj prijazen pozdrav, še posebej
               gospodu ministru in vsem sekretarkam!</p>
               <p>V Poslanskem klubu Liberalne demokracije Slovenije smo tako kot že večkrat doslej
               izrazili določeno skepso do trošarin. Že na marčevski seji, ko smo povečevali
               trošarine na pogonska goriva, smo izrazili določen dvom v učinkovitost tovrstnih
               ukrepov. Danes pa vidimo to kot sestavni, nujni del rebalansa proračuna in pa eno od
               poti, kako je mogoče v rebalansu proračuna zagotoviti določene prihodke.</p>
               <p>Veliko je že bilo govora, kar se tiče tega ali lahko ta sredstva zagotovimo na
               področju trošarin pri tobačnih izdelkih in alkoholu. Moram reči, da sem vesel, da
               Slovenke in Slovenci ne pokadimo in ne popijemo toliko, da bi lahko te vire
               zagotovili na teh področjih, zato je treba iskati druge. Se pa zavedamo, da če ne
               želimo višati drugih oziroma uvajati novih davkov, nam kot državi za izboljšanje
               javnofinančne situacije na prihodkovni strani zmanjkuje ustreznih instrumentov. Zato
               sprejemamo razlago, da je Vlada posegla po zvišanju trošarin na zemeljski plin in
               električno energijo kot ukrepu, ki lahko začasno izboljša javnofinančno sliko
               Republike Slovenije.</p>
               <p>Kot navaja Vlada, je temeljni razlog za nujno sprejetje zakona zagotovitev dodatnih
               proračunskih prihodkov, kjer naj bi se po oceni javnofinančni prihodki zvišali v letu
               2010 za okrog 39,3 milijone evrov, v letu 2011 pa za približno 157 milijonov evrov.
               Tako se z novelo Zakona o trošarinah zvišujejo za nas najbolj problematične trošarine
               na zemeljski plin, in sicer za 0,0363 evra za kubični meter ter za električno
               energijo od 1. avgusta dalje, najprej na 6,05 evra za megavatno uro, kasneje s 1.
               novembrom, takrat je tudi poraba v gospodinjstvih največja, pa kar na 12,1 evra za
               megavatno uro.</p>
               <p>Tako kot je že bilo slišati opozorila, tudi v Poslanskem klubu Liberalne demokracije
               Slovenije opozarjamo, da lahko pretirano zvišanje trošarin negativno vpliva na dvig
               inflacije, kar v že tako zaostrenih gospodarskih in socialnih razmerah ne bo ravno
               spodbudno. Zato smo v Poslanskem klubu Liberalne demokracije Slovenije še posebej
               skrbno prebirali obrazložitev zakona, kjer je predlagana sprememba povečanje trošarin
               za električno energijo krizni ukrep in ima zato omejen rok uporabe, kar pomeni, da bo
               po pričakovanem izhodu iz gospodarske krize ta ukrep ugasnil. Te omejitve so tudi v
               zakonu jasno zapisane. Nadejamo se, da z izboljšanjem makroekonomske situacije teh
               obdobij ne bo treba podaljševati oziroma bi jih lahko celo skrajšali. Vlada ima nekaj
               manevrskega prostora pri trošarinah, sama jih tudi znižuje z uredbo oziroma jih tudi
               zvišuje od zakonsko določenih zneskov, zato v Poslanskem klubu Liberalne demokracije
               Slovenije na Vlado apeliramo, da naj bo pri izbiri višine trošarin še posebej
               previdna in skrbna.</p>
               <p>Nenazadnje zviševanje trošarin poleg določenega dela gospodarstva prizadeva predvsem
               gospodinjstva, in to nas zagotovo skrbi. Nimamo pa v Poslanskem klubu Liberalne
               demokracije Slovenije prav nobenih težav z dvigom trošarin za cigarete iz 74 na 77
               evrov in še kasnejšimi povečanimi, saj menimo, da je to tudi eden izmed ukrepov za
               povečanje zdravstvene varnosti. S tem ukrepom se ne povečuje samo javnofinančnih
               prihodkov, temveč se zasleduje tudi potrebne in primerne cilje zdravstvene politike.
               V Poslanskem klubu bomo ne glede na omenjene pomisleke in izključno zaradi luči
               javnofinančne situacije Zakon o trošarinah podprli. Hvala lepa.</p>
            </sp>
            <sp xml:id="SDZ5-Izredna-26-2010-07-06.sp43">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Socialnih demokratov bo predstavil Bogdan Čepič.</p>
               <p>Prosim.</p>
            </sp>
            <sp xml:id="SDZ5-Izredna-26-2010-07-06.sp44">

               <speaker>BOGDAN ČEPIČ:</speaker>

               <p>Hvala za besedo, gospod predsednik.</p>
               <p>S spremembo in dopolnitvami Zakona o trošarinah usklajujemo nacionalno zakonodajo z
               rešitvami, ki jih določa tobačna direktiva. Prav tako omogočajo spremembe trošarinske
               zakonodaje zagotovitev dodatnih proračunskih prihodkov. Na podlagi sprememb, ki jih
               prinaša ta zakon, se bo trošarina za cigarete zvišala s 74 na 77 evrov za 1000 kosov,
               kar je v skladu s spremembo tobačne direktive, ki predvideva povišanje trošarin, pa
               tudi s prizadevanjem za vodenje naše politike, ki bo prispevala k javnemu zdravju.</p>
               <p>Direktiva predvideva postopno usklajevanje, dokončna uskladitev pa bo januarja 2014.
               Dosedanja praksa, naša in drugih držav članic EU je pokazala, da je zaradi
               preprečevanja razvoja črnega trga tobačnih izdelkov primernejše postopno, večkratno
               povišanje trošarin, kakor pa enkratno veliko povišanje. Zaradi tega je v zakonu
               predlagan le 1. del usklajevanja s tobačno direktivo. Predlaga se tudi povišanje
               trošarine za drobno narezan tobak in preostali tobak za kajenje. Obdavčitev teh
               tobačnih izdelkov se približa obdavčitvi cigaret, saj gre za primerljivo zdravju
               škodljive izdelke. Kot vidim, smo tukaj enotni, da nimamo zadržkov, kar se tiče dviga
               trošarin na tobačne izdelke.</p>
               <p>Nekoliko drugače je kadar govorimo o spremembi Zakona o trošarinah, ki urejajo
               obdavčitev zemeljskega plina z načeli, ki jih določa evropska zakonodaja. Direktivo
               Sveta Evrope 2003/96 o preoblikovanju okvira skupnosti za obdavčenje energentov je
               Evropski svet sprejel oktobra 2003 in je za takratne države članice začela veljati
               januarja 2004. Do takrat so zemeljski plin obdavčevale le Nemčija, Portugalska,
               Avstrija in Francija. Slovenija je s 1. majem 2004 prevzela v svoj pravni red tudi to
               direktivo, glede ravni minimalne obdavčitve za zemeljski plin pa je zahtevala
               prehodno obdobje, in sicer do 1. maja 2014. Evropska komisija je Evropskemu svetu
               predlagala, da ga odobri ob pogoju, da pred datumom porabe zemeljskega plina v
               celotni končni porabi energentov ne bo dosegla 25 %.</p>
               <p>Slovenija z obravnavo novele zakona skrajšuje odobreno prehodno obdobje za doseganje
               minimalne trošarine določene z energetsko direktivo. Zaradi nastale finančne krize se
               zvišuje trošarina za zemeljski plin na 0,0363 evra za kubični meter. Evropski
               določeni minimum pa bo dosegla verjetno že januarja 2012.</p>
               <p>Zakon tudi spreminja znesek trošarine za električno energijo. Predlagano je
               povišanje v 2 korakih, in sicer z uveljavitvijo tega zakona 1. avgusta 2010 na 6,05
               evra za megavatno uro do vključno 1. novembra 2010. Do 31. decembra 2011 pa se bo
               trošarina plačevala v višini 12,1 evro za megavatno uro. Predlagana sprememba je
               krizni ukrep in zato z omejenim rokom uporabe, kar pomeni, da bo po pričakovanem
               izhodu iz gospodarske krize ta trošarina tudi ugasnila. Z zakonom predvidevamo, da bi
               se to zgodilo 31. decembra 2011.</p>
               <p>Z 10. členom se Vladi daje možnost, da se lahko trošarino za alkohol in alkoholne
               pijače tudi zniža in ne le zviša, kot je z veljavno ureditvijo določeno. Tako se
               odpravi neskladje glede pristojnosti v primerjavi z ukrepanjem za spremembo zneskov
               za druge trošarinske izdelke. Predlog zakona ima zaradi spremembe zneska trošarin
               določene učinke na inflacijo, posledično pa bo zaradi tega dviga imelo tudi vpliv na
               valorizacijo plač v javnem sektorju, valorizacijo socialnih transferjev in pokojnin.
               Ob predpostavki, da se zaradi zvišanja vseh trošarin inflacija poveča za 1 %, bo
               verjetno treba v naslednjem letu, torej v letu 2011, predvidevati za to valorizacijo
               za cirka slabih 46 milijonov evrov.</p>
               <p>Zaradi vsega navedenega bo Poslanska skupina Socialnih demokratov predlagani Zakon o
               spremembah in dopolnitvah Zakona o trošarinah tudi podprla.</p>
            </sp>
            <sp xml:id="SDZ5-Izredna-26-2010-07-06.sp45">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin.</p>
               <p>Prehajamo na razpravo o členih vloženega amandmaja. Amandma ste dobili 2. 7. 2010.</p>
               <p>V razpravo dajem 15. člen ter amandma Poslanske skupine Slovenske demokratske
               stranke. Želi kdo razpravljati o tem amandmaju? <stage>(Ne želi.)</stage> Zaključujem razpravo.</p>
               <p>O amandmaju bomo v skladu s časovnim potekom seje zbora odločali danes v okviru
               glasovanj, pol ure po prekinjeni 4. točki dnevnega reda. S tem prekinjam to točko
               dnevnega reda.</p>
               <p>Prehajamo na <title>4. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  POSOJILU HELENSKI REPUBLIKI V OKVIRU NUJNEGA POSTOPKA.</title>
               </p>
               <p>Predlog zakona je v obravnavo Državnemu zboru predložila Vlada. Za dopolnilno
               obrazložitev predloga dajem besedo predstavnici Vlade. Besedo ima Mateja Vraničar,
               državna sekretarka na Ministrstvu za finance.</p>
               <p>Prosim.</p>
            </sp>
            <sp xml:id="SDZ5-Izredna-26-2010-07-06.sp46">

               <speaker>MATEJA VRANIČAR:</speaker>

               <p>Spoštovani, hvala lepa za besedo.</p>
               <p>Pred vami je predlog zakona, ki bo omogočil slovensko udeležbo pri finančni pomoči
               Grčiji, Helenski republiki. Predlagani zakon obravnava posojilo, ki ga Republika
               Slovenija namenja Grčiji pod enakimi pogoji kot ostale države članice območja evra in
               katerega namen je dvojen.</p>
               <p>Najprej seveda želimo države članice območja evra v duhu solidarnosti pomagati eni
               izmed nas, ki je zašla v težave. Predvsem pa je to zakon, ki prispeva k zaščiti
               finančne stabilnosti naše skupne valute ter celotnega območja evra. Kot je znano, je
               Grška vlada aprila letos države članice območja evra ter Mednarodni denarni sklad
               uradno zaprosila za pomoč, saj ni uspela pridobiti zadostnih sredstev na finančnih
               trgih. Ostale države članice evroobmočja smo se takrat odločile, da skupaj z
               mednarodnim denarnim skladom Grčiji priskočimo na pomoč in s tem glede na gibanje na
               denarnih in valutnih trgih pomagamo tudi sebi. Slovenija je kot majhno in izredno
               odprto gospodarstvo za tovrstno stabilizacijo še posebej zainteresirana.</p>
               <p>Dovolite nekaj besed o samem mehanizmu posojil ter nekaj odgovorov na pomisleke, ki
               smo jim bili priča v zadnjih razpravah. Mehanizem je maksimalno usklajen do te mere,
               da ekonomska komisija upravlja s sistemom po pooblastilu sodelujočih držav, plačilni
               agent pa je Evropska centralna banka. To posledično pomeni tudi večjo kredibilnost za
               celotni mehanizem. Predlagani zakon govori o posojilih Grčiji in ne gre za povratno
               pomoč. Strošek posojil je enoten za vse posojilodajalke in znaša euribor plus 300
               bazičnih točk za posojila z ročnostjo do 3 let ter euribor plus 400 bazičnih točk za
               posojila z ročnostjo nad 3 leti.</p>
               <p>Poleg tega si bo Slovenija lahko obračunala opravnino v višini 50 bazičnih točk za
               upravljalske stroške. Naj pomirim vse tiste, ki menijo, da sredstva ne bodo nikoli
               vrnjena z dejstvom, da je bila Grčiji prva tranša že izplačana 18. maja, Slovenija
               seveda pri njej takrat še ni sodelovala, sredi junija je zapadel v plačilo 1. obrok
               obresti in Grčija jih je pravočasno poravnala. Delež Slovenije v celotnem posojilu
               znaša do višine našega deleža v kapitalu Evropske centralne banke. To pomeni, da bi
               Slovenija v skladu s predlogom zakona v triletnem obdobju zagotovila posojilo do
               387,7 milijona evrov, vendar je konkretna višina posojila odvisna od opravljanja
               javnega dolga Helenske Republike. Posojilo bo Grčija črpala v več tranšah, pogojeno
               pa je z izpolnjevanjem strogih ekonomskih politik. Njihovo izpolnjevanje najprej
               ocenita Evropska komisija in Mednarodni denarni sklad. Potrditi jih mora tudi
               Ministrstvo za finance pred vsakokratnim črpanjem posamezne tranše. Osnovni cilj
               ukrepov ekonomskih politik je stroga javnofinančna konsolidacija, ki bi znižala
               primanjkljaj širšega sektorja države na 2,6 % BDP v letu 2014.</p>
               <p>Želim odgovoriti še na nekaj pomislekov posameznih poslancev iz razprave o rebalansu
               proračuna in na Odboru za finance in monetarno politiko. Povprečna bruto plača v
               Grčiji je v letu 2009 po podatkih OECD znašala 25 tisoč 145 evrov. Osnovno
               nadomestilo za brezposelno osebo pa znaša 454 evrov mesečno z dodatki glede na
               delovno dobo in število otrok. Glede razmerja plač med javnim in zasebnim sektorjem
               je po podatkih grškega Ministrstva za finance povprečna plača v javnem sektorju
               približno 20 % višja od povprečne plače v zasebnem sektorju, kar pa je mogoče
               utemeljiti kot odraz izobrazbene strukture zaposlenih.</p>
               <p>Naj v zaključku ponovno poudarim, da je predlagani zakon prvenstveno namenjen za
               našo pomoč znotraj skupnega valutnega območja. Le skupaj z drugimi državami članicami
               Evropske unije bomo prebrodili to krizo in Slovenija kot majhno in izredno odprto
               gospodarstvo bi se morala tega še posebej zavedati. Hvala lepa.</p>
            </sp>
            <sp xml:id="SDZ5-Izredna-26-2010-07-06.sp47">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Predlog zakona je obravnaval Odbor za finance in monetarno politiko kot matično
               delovno telo.</p>
               <p>Za predstavitev poročila odbora dajem besedo članu gospodu Bogdanu Čepiču.</p>
               <p>Prosim.</p>
            </sp>
            <sp xml:id="SDZ5-Izredna-26-2010-07-06.sp48">

               <speaker>BOGDAN ČEPIČ:</speaker>

               <p>Hvala za besedo, gospod podpredsednik. Spoštovana državna sekretarka, kolegice in
               kolegi!</p>
               <p>Odbor za finance in monetarno politiko je na 24. nujni seji, dne 30. 6. 2010 kot
               matično delovno telo obravnaval predlog Zakona o posojilu Helenski republiki, ki ga
               je v obravnavo Državnemu zboru predložila Vlada s predlogom za obravnavo in
               sprejetjem po nujnem postopku.</p>
               <p>Kolegij predsednika Državnega zbora je na 67. seji, dne 22. 6. 2010 odločal o
               predlogu za obravnavo predloga zakona po nujnem postopku in ga sprejel. Odbor je bil
               seznanjen z mnenjem Zakonodajno-pravne službe, ki je predlog zakona proučila z vidika
               njegove skladnosti z Ustavo, pravnim sistemom, ter v zakonodajno-tehničnem pogledu in
               posredovala konkretne pripombe k 1., 3. in k 7. členu zakonskega predloga. K
               zakonskemu predlogu so na podlagi mnenja Zakonodajne-pravne službe koalicijske
               poslanske skupine vložile amandmaje k 1., 3. in 4. členu in istega dne je Poslanska
               skupina SDS vložila amandmaja k 3. in k 4. členu zakonskega predloga. V dodatni
               obrazložitvi členov oziroma zaključnih pojasnil predložene rešitve je minister za
               finance poudaril, da zadevni zakon pomeni pomemben prispevek k ohranitvi finančne
               stabilnosti evroobmočja na podlagi vodilnega in solidarnostnega načela in z vgrajenim
               načelom proporcionalnosti. V nadaljevanju je predstavnica Zakonodajno-pravne službe
               navedla, da so vse pripombe navedene službe ustrezno upoštevane v amandmajih
               koalicijskih poslanskih skupin.</p>
               <p>O dilemični razpravi ob obravnavi posameznih členov so bila predstavljena različna
               stališča in mnenja, ter izpostavljeni določeni pomisleki. Po eni izmed odklonilnih
               mnenj opozicije se Slovenija ves čas krize dosledno bori tako za zagotovitev vseh
               pravil in pogojev stabilnosti, kot za skupno valuto. Iz navedenega razloga velja po
               izraženem mnenju v prvi vrsti poskrbeti za finančno stabilnosti domačega okolja. Po
               mnenju razpravljavcev, ki so izražali podporo zakonskemu predlogu, pa ne gre toliko
               za Grčijo, ki je zagotovo potrebna kurative, kot pa gre za Slovenijo in za Evropo,
               sicer bo v nadaljevanju posledično med ostalimi prizadeta tudi naša država. Vračilo
               je na podlagi celotne dokumentacije zagotovljeno in razlogov za izražanje dvomov v
               tej smeri ni videti. Dejansko gre za vprašanje stabilnosti evroobmočja in v končni
               konsekvenci za naš skupni interes. Res je, da Grčija ni izpolnila svojih obveznosti
               in svojih odgovornosti v skupnem evroobmočju, vendar je hkrati treba upoštevati, da
               se njeno tovrstno slabo delovanje širi na ostale države Evropske unije. Tako je nad
               nami odločitev ali bomo nadaljevali z negativnimi učinki ali jih bomo zaustavili in v
               tem je bistvo.</p>
               <p>Odbor je sprejel amandmaje koalicijskih skupin k 3. členu, ki nadomešča celoten člen
               in k 7. členu zakonskega predloga in ni sprejel amandmaja koalicijskih skupin k 1.
               členu, niti amandmaja Poslanske skupine SDS k 4. členu zakonskega predloga. Ob
               glasovanju o amandmajih je odbor v skladu s 126. členom Poslovnika Državnega zbora
               glasoval o posameznih členih predloga. Sprejel je 1., 2., 5., 6. in 8. člen
               zakonskega predloga, 4. in 7. člen zakonskega predloga pa odbor ni sprejel. Glede na
               sprejete amandmaje in člene je na podlagi prvega odstavka 133. člena Poslovnika
               Državnega zbora pripravljeno besedilo dopolnjenega predloga zakona, v katerega je
               vključen sprejeti amandma k 3. členu. Dopolnjen predlog zakona je sestavni del tega
               poročila in ste ga dobili na klopi.</p>
            </sp>
            <sp xml:id="SDZ5-Izredna-26-2010-07-06.sp49">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Sledi predstavitev stališč poslanskih skupin.</p>
               <p>Besedo ima gospod Alojzij Potočnik v imenu Poslanske skupine Zares.</p>
            </sp>
            <sp xml:id="SDZ5-Izredna-26-2010-07-06.sp50">

               <speaker>ALOJZIJ POTOČNIK:</speaker>

               <p>Spoštovani!</p>
               <p>V Poslanski skupini Zares se zavedamo, da so se morale države članice evro skupine
               odzvati na aktualno dolžniško krizo v Grčiji, saj je ta povzročila kritično stanje v
               Evropski monetarni uniji. Mehanizem pomoči Grčiji, za katerega so se odločile vse
               države članice evroobmočja, naj bi zagotovil stabilnost in zaupanje v evro kot
               regionalno in svetovno valuto. Ob tem ne smemo zanemariti dejstva, da Slovenci, sodeč
               po raziskavah javnega mnenja, bolj zaupamo evru kot Evropski uniji. Skupni evropski
               valuti pa zaupamo celo bolj kot vojski, policiji ali celo predsedniku Republike
               Slovenije.</p>
               <p>Kljub zavezanosti evra in zaupanju v skupno valuto pa v Poslanski skupini Zares
               opozarjamo, da smo že zaposleni z reševanjem zelo zapletenega položaja in da bo pomoč
               Grčiji za nas velik zalogaj, ki bo povečal naš javnofinančni dolg, kar posledično na
               daljši rok vpliva tudi na naše bonitetne ocene. Poleg tega glede vračanja posojila
               izražamo zaskrbljenost, saj glede na podatke o stanju javnih financ in političnih
               razmerah v Grčiji obstaja možnost, da Grčiji ne bo uspelo izpolniti pogojev in da
               lahko celo pričakujemo možnost reprograma posojila, ki ga bomo dali.</p>
               <p>Nejasno je tudi, kako se bodo razvijale gospodarske in politične, skratka družbene
               razmere v Grčiji. Kakšne so in kakšne bodo razsežnosti, vzroki, posledice in meje
               krize. To je eno od pomembnejših vprašanj. Predvidljiva in stabilna družbena
               situacija je ključna za stopnjo učinkovitosti delovanja katerihkoli ukrepov. Nekateri
               ugledni ekonomisti že opozarjajo, da se ob rob solidarnosti med državami članicami
               Evropske unije postavlja tudi vprašanje moralnega hazarda, ko bodo prezadolžene
               države članice, ki bi prvenstveno morale iskati in najti rešitve za svoje težave
               doma, začele dojemati takšno pomoč kot preveč samoumevno. Velike javnofinančne težave
               imajo tudi nekatere druge evropske države, predvsem Španija, Portugalska, Irska in
               Italija. Zato pozdravljamo napore naše vlade, ki tudi po opozorilih Poslanske skupine
               Zares ni brezpogojno pristala na zagotovitev finančne pomoči Grčiji, vstavitev
               varovalk v pogodbo, določitev pogojev, višine in ceno pomoči, razdeljenost pomoči na
               tranše, monitoring, odtegnitev pomoči in tako dalje, in se zavezala za v prihodnje
               bistveno zaostritev discipline za zagotovitev stabilnega evra.</p>
               <p>V Poslanski skupini opozarjamo, da je temelj solidarnosti vzajemna družbena
               odgovornost in da so Grki po našem prepričanju zašli v dolžniško krizo predvsem
               zaradi neodgovornega ravnanja. Zato si solidarnost predstavljamo kot vzajemno
               odgovorno solidarnost, in sicer tako glede izpolnjevanja obvez Grčije, kot tudi
               ureditve finančnih trgov in vzpostavitve mehanizmov za ravnanje v krizi na ravni
               evropske monetarne unije kot celote.</p>
               <p>Kljub izraženim pomislekom in opozorilom pa v Poslanski skupini Zares ocenjujemo, da
               Slovenija v primeru pomoči Grčiji prave izbire pravzaprav niti nima, saj gre za
               temeljno vprašanje delovanja Evropske monetarne unije in vzajemnega zaupanja, pri
               čemer morajo vse države članice Unije spoštovati zaveze. Ali kot se je izrazil
               evropski komisar za denarne in gospodarske zadeve Olli Rehn: <q>"Če si notri, si notri
               in moraš ravnati temu ustrezno."</q> Da ne omenjamo, da bo predlagani zakon prispeval k
               zagotovitvi stabilnosti v evroobmočju. Razmere na trgu so že kazale na morebitno
               destabilizacijo območja skupne valute. Čeprav neradi pa si moramo priznati, da je
               eden od pomembnejših razlogov tudi strah, da bodo težave Grčije zaradi
               prezadolženosti povzročile nove težave evropskim bankam, ki so kupile večino
               obveznic, s katerimi se je zadolžila grška država. Zato pričakujemo, da bo Evropska
               unija našla rešitve za omenjeno hazardiranje bančnega sistema, da ga bo okrepila,
               preden se banke utegnejo znajti v novih problemih, ker morebiti države ne bodo mogle
               odplačati svojih dolgov. Hkrati je treba pripraviti tudi teren za vzpostavitev
               kredibilnega evropskega sistema za nadzor vseh finančnih institucij.</p>
               <p>V Poslanski skupini Zares smo pripravljeni podpreti ukrepe, ki bi vključevali tudi
               okrepljeni nadzor bonitetnih agencij, bančne dajatve in obdavčenje finančnih trgov,
               saj menimo, da naj tisti, ki so in še povzročajo krizo, nosili tudi stroške te krize.
               Hvala.</p>
            </sp>
            <sp xml:id="SDZ5-Izredna-26-2010-07-06.sp51">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod Jakob Presečnik v imenu Poslanske skupine SLS.</p>
            </sp>
            <sp xml:id="SDZ5-Izredna-26-2010-07-06.sp52">

               <speaker>JAKOB PRESEČNIK:</speaker>

               <p>Hvala lepa za besedo, spoštovani gospod podpredsednik. Še enkrat lepo pozdravljeni
               vsi prisotni!</p>
               <p>V Poslanski skupini Slovenske ljudske stranke bi razumeli argumentacijo, da rešujemo
               poleg grških tudi svoje stanje javnih financ, v kolikor bi vedeli, da je Grčija edini
               takšen primer, ki bo deležna takšne pomoči, za kakršno gre v tem primeru. Žal pa ne
               vemo, kako se bodo v prihodnje odvijale zadeve glede ostalih držav članic Evropske
               monetarne unije. Ne vemo, kaj se bo dogajalo v Španiji, na Portugalskem in tako
               naprej, torej v državah katere se velikokrat omenjajo kot rizične in kot
               problematične na področju javnih financ. Zanima nas, kako bomo takrat reševali
               zadeve. Menimo, da gre za dokaj nepremišljeno potezo Evropske unije, kako zadevo čim
               prej rešiti, vendar brez resnega in tehtnega premisleka. Kako se bo zadeva v
               prihodnje reševala, če se bodo takšne strani ponavljale v primeru drugih, bistveno
               večjih držav, kot je Grčija? Evropska unija je za preprečevanje takšnih situacij
               zapisala jasna pravila, ki se jih mora posamezna država držati in pogoje, katere mora
               zadovoljevati. Ta pravila najbrž niso bila zapisana kar tako in prav bi bilo, da se
               jih upošteva in da vsaka država članica teži, da se ti pogoji in pravila dosledno
               upoštevajo in zagotavljajo. Slovenija se ves čas te krize bori ravno zato, da bi
               upoštevali vsa ta pravila in zagotavljali te pogoje. Po naši oceni bomo največ
               naredili za to našo skupno denarno valuto, če bomo sami doma fiskalno uredili zadeve
               tako, da bomo zagotavljali stabilnost skupne evropske valute, ne pa, da bomo morebiti
               zato, da bomo pomagali drugim, sami sebe spravili v položaj, kjer sami ne bomo imeli
               izhoda.</p>
               <p>Tega se v Poslanski skupini Slovenske ljudske stranke bojimo, še posebej glede na
               dano fiskalno situacijo, ko sami ne vemo kakšna prihodnost nas čaka. V Poslanski
               skupini Slovenske ljudske stranke bomo zato predlogu zakona nasprotovali. Hvala lepa.
           </p>
            </sp>
            <sp xml:id="SDZ5-Izredna-26-2010-07-06.sp53">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod Franc Jurša v imenu Poslanske skupine DeSUS.</p>
            </sp>
            <sp xml:id="SDZ5-Izredna-26-2010-07-06.sp54">

               <speaker>FRANC JURŠA:</speaker>

               <p>Hvala lepa za besedo, gospod podpredsednik. Še enkrat lep pozdrav vsem!</p>
               <p>Mnenja o smiselnosti upravičenosti finančne pomoči Grčiji so deljena tako med nami
               poslanci kot v javnosti. Razlog za tovrstno dejavnost je vprašanje, ki visi v zraku,
               ali bo Grčija sposobna vrniti dolg. Posledično pa tudi v primeru negativnega
               odgovora, koliko bo to dejansko prizadelo našo državo. Žal nam na to v tem trenutku
               nihče ne more odgovoriti. To je dejstvo in naj naštejemo še nekaj drugih dejstev.</p>
               <p>Državljanke in državljani Republike Slovenije v izogib še hujšim posledicam finančne
               krize močno zategujemo pas. S proračunom klestimo javno porabo, zvišujemo trošarine
               in jih nalagamo na pleče ljudem in gospodarstvu. Kaže se instanca po zniževanju
               pravic na področju zdravstva, v zakonodajno proceduro pa je že vložen zakon o krčenju
               delavskih pravic, na področju sociale in varstva starejših se ne premaknemo iz točke
               nič, povišujejo se stanarine v občinah in še bi lahko našteval. To so dejstva. Po
               drugi strani, morebiti preveč populistično gledano, se v javnosti pojavljajo različne
               informacije o življenjski ravni grških državljanov in državljank, kot na primer
               višina plače v javnem sektorju, število javnih uslužbencev, siva ekonomija, črni trg,
               opravljanje samostojne dejavnosti v času delovne obveznosti, razdeljevanje denarja za
               prenosne računalnike šoloobveznim otrokom, višina pokojnin in tako dalje. Med ljudmi
               kroži ogromno takšnih informacij, ki pa s strani Vlade oziroma ministrstva niso bile
               niti potrjene niti zanikane. Zato si ljudje to razlagajo po svoje in razlaga je
               približno takšna, da glede na to, da se Republika Slovenija sama sooča s proračunskim
               primanjkljajem in povečanjem javnega dolga ter tudi z vprašanjem vzdržnosti
               pokojninske in zdravstvene blagajne, bi takšna finančna pomoč Grčiji še dodatno
               poslabšala konkurenčnost slovenskega gospodarstva. Gre za izredno tvegano posojilo.
               Ekonomski strokovnjaki opozarjajo, da lahko na vračilo kar pozabimo, saj je Grčija do
               svojega članstva v denarni uniji prišla tudi s posredovanjem prirejenih statističnih
               podatkov. 13. in 14. plača in pokojnina, nerazumni dodatki k plačam, napihnjen javni
               sektor, izredno velik obseg sive ekonomije, neplačani in neizterjani davki so za
               Slovence iluzija in glede tega bi morala Grčija sama že prej kaj ukreniti. Grčija bi
               morala kot članica Evropske unije vseskozi spoštovati smernice direktive Evropske
               unije. Grčija je prikrivala realne makroekonomske podatke, kar je nezaslišano.
               Razkritje tovrstne goljufije pa ni prvo v zgodovini Grčije, saj je podatke prikrivala
               že ob vstopu v območje evra in takrat doživela le blago sankcijo. In še bi lahko
               naštevali.</p>
               <p>Glede vsega tega in drugih neresničnih dejstev se javno mnenje v Republiki Sloveniji
               nagiba k nesmiselnosti teh finančnih pomoči. Ne gre zgolj za nekaj cvenkov, gre za
               384 milijonov evrov. Pomen tega je bil izredno dobro prikazan – to pomeni 523 tisoč
               54 evrov bruto minimalnih plač, milijon 701 tisoč 940 evrov denarnih socialnih
               pomoči, 664 tisoč 120 evrov prejšnjih neto pokojnin, 12 let subvencioniranja dijaške
               prehrane, 29 let subvencioniranja študentske prehrane.</p>
               <p>Tudi mi v Poslanski skupini DeSUS smo zadržani do tega predloga. Se pa zavedamo, da
               je glede na skupno evropsko območje treba pristopiti k reševanju. Poleg tega moramo
               priznati, da so v predlogu zakona podrobno opredeljeni pogoji za dajanje posojila,
               tako da bomo poslanci DeSUS prispevali svoje glasove k sprejetju tega predloga. Hvala
               lepa.</p>
            </sp>
            <sp xml:id="SDZ5-Izredna-26-2010-07-06.sp55">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod Bogdan Barovič v imenu Poslanske skupine Slovenske nacionalne
               stranke.</p>
            </sp>
            <sp xml:id="SDZ5-Izredna-26-2010-07-06.sp56">

               <speaker>BOGDAN BAROVIČ:</speaker>

               <p>Hvala lepa za besedo. Kolegice in kolegi!</p>
               <p>Najprej sploh ne vem, zakaj pravzaprav mi o tem razpravljamo in zakaj je ta točka na
               dnevnem redu, ker je marca leta 2010 slovenska vlada že dala zavezo. Danes mi
               pravzaprav moramo obravnavati pod prisilo in odločati o nečem, za kar je Vlada že
               dala zavezo in sklenila brez nas. In ne samo to. Maja je Evropska komisija v imenu in
               za račun posojilodajalk, in kolikor mi je znano, smo tudi že mi kar zraven, podpisala
               posojilno pogodbo. Govorimo o izvršenem dejstvu. Verjamem, da bom slišal, da temu ni
               tako. Ampak kakšen je sploh namen, da ta državni zbor obstaja? Enako se dogaja z
               Zakonom o poroštvu Republike Slovenije za zagotavljanje finančne stabilnosti v
               evroobmočju, o katerem bomo govorili v prihodnjih dneh.</p>
               <p>Zakaj smo potem tukaj? Dajte nas ukinit, pa naj Vlada sama dela, kar hoče delati! To
               je prvi bistveni razlog. Ampak kljub temu dokler bomo imeli to moč, vsaj v Slovenski
               nacionalni stranki, in dokler bomo – bili smo izvoljeni v imenu ljudstva – sedeli tu,
               bomo povedali tisto, za kar smo prepričani, da imamo prav in temu zakonu dokazano
               tudi nasprotovali. Nasprotovali bomo najprej zaradi tega, ker je Slovenija tako
               članica Evropske unije, kakor tudi evro območja in je prav tako v krizi. Slovenija
               ravna spoštljivo in se drži pakta razvoja in stabilnosti. Sedeli in razpravljali smo
               o rebalansu proračuna, s katerim znižujemo stroške in odhodke, govorimo in ukrepamo
               tako, da stiskamo pasove na vseh področjih, celo na pomembnih, vitalnih in ravnamo,
               če želite to slišati enkrat iz naših ust, spoštljivo do pravil igre nekega kluba v
               katerem smo. Država o kateri danes govorimo in ji bomo dajali posojila, po vseh
               krutih razmerah v katerih živimo, tega ne počne. Tega ne počne. To je 1. razlog,
               zaradi katerega seveda ne smemo podpreti tega zakona.</p>
               <p>Vlada in vladne stranke pravite, ves čas trdite, da s pomočjo Grčiji, ki jo bomo
               dali, rešujemo sebe in skupno evropsko valuto. Povedal vam bom čisto resnico. Veste
               koga rešujemo? V glavnem rešujemo francoske in nemške banke pa mogoče zraven še
               katero od naših. Ampak čisto nikogar drugega, nobenega Grka. To je vsa resnica. In
               čisto nič evrov in čisto nič sebe. Francoske, nemške in nekatere druge pa mogoče še
               katero našo banko. Grčija zanesljivo ne bo sposobna vrniti posojenega denarja
               evropskih davkoplačevalcev iz čisto dokazljivo preprostega razloga, ker je obrestna
               mera za ta posojen denar višja, kot pa raste bruto družbeni produkt v Grčiji s tem,
               da Grčiji gospodarska rast še vedno pada. Dolg se bo samo povečeval in Grčija tega
               denarja nikdar v življenju ne bo sposobna vrniti. Niso zanemarljive ugotovitve
               nekaterih ekonomistov, in sicer tistih, ki pravijo, da tudi, če bi Grčija
               bankrotirala, evro ne bi propadel. Celo drugače. Mogoče bi bilo za navadnega Grka
               bolje, da bi bankrotiral, ker bi v tem primeru izgubile predvsem tuje banke, ne pa
               Grki in mi. To je vsa resnica in zato Slovenska nacionalna stranka tudi slučajno tega
               zakona ne bo podprla.</p>
            </sp>
            <sp xml:id="SDZ5-Izredna-26-2010-07-06.sp57">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod mag. Borut Sajovic v imenu Poslanskega kluba LDS.</p>
            </sp>
            <sp xml:id="SDZ5-Izredna-26-2010-07-06.sp58">

               <speaker>MAG. BORUT SAJOVIC:</speaker>

               <p>Hvala lepa predsedujoči za besedo. Še enkrat prijazen pozdrav!</p>
               <p>Ko smo Slovenci leta 2007 vstopili v evroobmočje in s tem zaključili še en
               zgodovinski projekt, smo se zagotovo nadejali večje blaginje in pa hitrejše
               gospodarske rasti. Temu je tudi sledilo obdobje velike konjunkture in s tem
               posledično tudi povečanje kupne moči prebivalstva. Seveda pa je že takrat vstop v
               evro puščal negativne posledice kot na primer hitro in pa prikrito zviševanje cen
               določenih izdelkov, a v celotni sliki so bili tako statistični kakor tudi dinamični
               učinki zagotovo pozitivni.</p>
               <p>Tudi z nastopom finančne in gospodarske krize je Republiko Slovenijo kot članico
               evrske skupine prav evro obvaroval pred valutnimi šoki in s tem nam vsem zagotovil
               večjo monetarno varnost. Vendar pa članstvo v vsakem klubu žal zahteva tudi določeno
               ceno na tak ali drugačen način. Ceno bomo morali plačati, čeprav ne zaradi naših
               napak, temveč zaradi pomanjkljivosti hib v sistemu, še posebej v sistemu nadzora nad
               javnofinančnimi primanjkljaji in javnimi dolgovi v določenih članicah tega elitnega
               evropskega kluba. Tako kot smo danes soočeni s ceno tega članstva v klubu, in sicer z
               grško dolžniško krizo, ki zaradi povezanosti celotnega sistema posredno še kako
               ogroža tudi naš standard v Sloveniji. Veliko je že prelitega črnila na to temo in
               izrečenih besed o Grčiji in njenih težavah, a hkrati naj nam bo to tudi močno
               opozorilo, da Slovenija nikjer in nikakor ne bi sledila tovrstnim stranpotem.</p>
               <p>Vlada se je skupaj z drugimi članicami evroobmočja odločila, da Slovenija Grčiji
               solidarno pomaga s posojilom z nekaj manj kot 388 milijonov evrov, in sicer v obdobju
               3 let. V LDS smo že izrazili stališče, da smo na načelni ravni zadržani do tovrstnih
               ukrepov, saj gre v prvi vrsti za težavem ki so povzročene izključno z lastno
               neodgovornostjo države, ki je vodila povsem neodgovorno javnofinančno politiko. Na
               drugi strani pa smo v tej zgodbi ujetniki višjega cilja, to je zagotavljanja
               stabilnosti evroobmočja, ki pa od nas terja solidarnostno pomoč. Tako gre na nek
               način tudi za reševanje naših slovenskih prihodnjih težav, če se Grčija ne bi uspela
               izvleči iz te krize.</p>
               <p>V Poslanskem klubu Liberalne demokracije Slovenije bomo zato podprli predlog zakona
               o posojilu Grčiji. A ob tem jasno in glasno apeliramo na Vlado, ki bo imela
               instrumente nadzorovanja in plasiranja posojil, da le-ta skrbno in natančno pogojuje
               zelo restriktivnim programom ukrepov grške vlade. Predvideni grški ukrepi morajo biti
               dovolj obsežni in učinkoviti, da bo Grčija sama prispevala največji delež k
               olajševanju lastne krize. Zagotovo bi si v Liberalni demokraciji Slovenije, kot tudi
               vsi drugi, želeli več garancij za dana posojila in trdna jamstva, da se bodo posojila
               resnično vračala. Ker pa gre za dogovor na ravni Evropske skupnosti z Mednarodnim
               denarnim skladom, so v tem trenutku zakonske rešitve za nas sprejemljive.</p>
               <p>Pri tem pa izpostavljamo, da je poleg že predlaganega stabilizacijskega mehanizma na
               področju monetarne unije treba okrepiti preventivno delovanje, da se s podobnim
               problemom ne bomo ponovno soočali v prihodnosti.</p>
               <p>V Poslanskem klubu Liberalne demokracije Slovenije smo pozivali, da naj letošnjega
               dela posojila Grčiji v višini 133 milijonov evrov ne financiramo z dodatnim
               zadolževanjem. Zato smo v tem delu rebalansa proračuna zadovoljni, da so se iskale
               druge rešitve in so see tudi našle in da ni ključ do rešitve dodatno zadolževanje
               Slovenije, ampak notranje rezerve. Kot lahko vidimo tudi pri obravnavi rebalansa
               proračuna, se tudi nad temi rešitvami, zaradi resnosti gospodarske situacije in
               krize, ne moremo preveč veseliti. So pa najbrž edina pot, da se iz zagate vsi skupaj
               na področju evrskega območja rešimo. Kot že rečeno, bomo v Poslanskem klubu Liberalne
               demokracije Slovenije glasovali za sprejem predlaganega zakona. Hvala lepa.</p>
            </sp>
            <sp xml:id="SDZ5-Izredna-26-2010-07-06.sp59">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod Anton Colarič v imenu Poslanske skupine SD.</p>
            </sp>
            <sp xml:id="SDZ5-Izredna-26-2010-07-06.sp60">

               <speaker>ANTON COLARIČ:</speaker>

               <p>Hvala lepa, gospod podpredsednik. Kolegice in kolegi!</p>
               <p>Predlagani zakon bo omogočil izplačilo posojila Grčiji, ter tako prispeval k
               zagotovitvi stabilnosti v evrskem območju. Razmere na trgu že kažejo nesorazmerno
               povečanje pribitkov in tveganja za zaprtje trgov, za zadolževanje vseh držav, ki so
               po oceni trgov v vsaj minimalno primerljivi situaciji.</p>
               <p>Tovrstni verižni učinek je treba preprečiti, če ne želimo, da se njegove posledice
               pokažejo tudi v Sloveniji. V evrskem območju so tudi ključni slovenski izvozni trgi,
               zato bi morebitna destabilizacija območja skupne valute zelo slabo vplivala na majhno
               in odprto slovensko gospodarstvo. Odvisnost Slovenije od tujih finančnih virov ostaja
               velika. Še naprej ostaja na ravni 37 % BDP. Zaradi tega ostaja Slovenija močno
               občutljiva na spreminjanje pogojev financiranja na mednarodnih finančnih trgih, še
               posebej v razmerah stopnjevanja dolžniških problemov nekaterih držav evroobmočja.
               Članstvo države v evrskem območju prinaša prednosti pri trgovanju z enotno valuto,
               dostop do finančnih trgov in virov financiranja, manjše transakcijske stroške, pomeni
               pa tudi večjo stabilnost, zaupanje in varnost finančnega sistema. Za Slovenijo pa je
               v obdobju krize članstvo v evrskem območju s tega vidika zagotovo olajšalo
               premagovanje krize. Ob enem je razumljivo, da to članstvo zahteva odgovornost in
               solidarnost z državami v težavah. Reševanje Grčije tako sočasno kakor tudi v
               določenem smislu pomeni tudi reševanje evra. Morebitni zlom evra bi nesporno imel
               močne, negativne posledice na vse njegove članice in tudi na Slovenijo.</p>
               <p>Ker so dogodki na finančnih trgih potrdili nezmožnost Grčije, da pridobi sredstva na
               finančnih trgih, so 7. maja 2010 predsedniki držav oziroma vlad držav članic evrskega
               območja na izrednem zasedanju soglasno sprejeli sklep držav članic evrskega območja o
               zagotoviti finančne pomoči Grčiji. Poleg tega je bil sprejet sklep držav članic EU o
               podelitvi mandata Evropski komisiji za izvedbo koordinativnih dejanj in opravljanje
               mehanizma finančne pomoči, kot so ga opredelile države članice evrskega območja v
               sporazumu med posojilodajalkami. Sporazum med posojilodajalkami ureja medsebojne
               odnose držav članic evrskega območja razen Grčije v zvezi z zagotovijo usklajenih
               dvostranskih posojil v medvladnem okviru. Namen sporazuma, katerega podpisnice so
               posojilodajalke, je pooblastilo Evropske komisije, da v imenu in za račun
               posojilodajalk podpiše posojilne pogodbe ter memorandume, ki določajo pogoje na
               področju ekonomskih politik na podlagi predhodnih odobritev vseh podpisnic. Sporazum
               začne veljati za posamezno posojilodajalko, ko Evropska komisija prejme izjavo
               posojilodajalke o zavezanosti, da so bili končani vsi notranje pravni postopki v
               državi članici, ki so potrebni za začetek veljavnosti sporazuma in upam, da ga bomo
               danes podprli in posredovali naprej.</p>
               <p>Poslanska skupina bo podprla predlog Zakona o posojilu Helenske republike.</p>
            </sp>
            <sp xml:id="SDZ5-Izredna-26-2010-07-06.sp61">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod Zvonko Černač v imenu Poslanske skupine SDS.</p>
            </sp>
            <sp xml:id="SDZ5-Izredna-26-2010-07-06.sp62">

               <speaker>ZVONKO ČERNAČ:</speaker>

               <p>V Slovenski demokratski stranki, v Poslanski skupini, zakona o posojilu Grčiji,
               govorimo o skoraj 400 milijonih evrov, ne bomo podprli. Celotni paket pomoči naj bi
               znašal okoli 80 milijard evrov in slovenski prispevek naj bi znašal nekaj manj kot
               0,5 % v tem deležu.</p>
               <p>Številni argumenti nas vodijo k temu, naj navedem, glede na to, da je čas omejen,
               samo nekaj najpomembnejših. Prvič, gre za neprimeren način reševanja prezadolžene
               države. Vse države, ki so vstopile v Evropsko unijo, predvsem pa vse države, ki so
               vstopile v Evropsko monetarno unijo, so se obvezale k spoštovanju določenih pravil,
               vse, tudi Grčija. Izkazalo se je, da je Grčija zavestno prikrivala podatke in namerno
               prikazovala drugačno stanje od dejanskega, ni spoštovala tistega, za kar se je sama
               obvezala. Tisti, ki pa je član kluba in ne spoštuje pravil za članstvo, ne more biti
               zaradi tega še nagrajen. Ta pomoč Grčiji predstavlja ravno nagrado za nespoštovanje
               pravil. V vseh klubih velja, da če ne spoštuješ pravil, moraš izstopiti ali pa te
               izključijo. V primeru Grčije bi morala Evropska unija obrati tako pot. Če trenutna
               pravila tega ne dovoljujejo, bi jih bilo treba spremeniti. Predlagani način reševanja
               bo sedanje težave samo prenesel v neko naslednje obdobje, ne bo pa jih odpravil in
               kar je najhuje, da lahko po tem scenariju v prihodnjih letih poseže še katera država.
               Kot kaže, glede na te podatke, ki jih dobivamo vsak dan na mizo, taka grožnja grozi
               tudi Sloveniji.</p>
               <p>Drugič, države z nižjim standardom ne morejo prispevati k reševanju težav države, v
               kateri je standard višji. To ni pravično in to ni solidarno. Prej smo slišali iz ust
               državne sekretarke podatek o povprečni bruto plači v Grčiji – nekaj čez 24 tisoč
               evrov, kar pomeni preko 2 tisoč evrov mesečno, to pomeni, da je za okoli 40 % višja
               plača kot v Republiki Sloveniji. Nekemu zunanjemu opazovalcu se glede na vse to zdi,
               da se s krizo v Grčijo ukvarjajo vsi, samo Grčija ne.</p>
               <p>Tretjič, neprimeren trenutek. Slovenska vlada zahteva od javnih uslužbencev, da
               zatisnejo pas za približno 400 milijonov evrov letno. Približno toliko kot znaša ta
               pomoč Grčiji. To zahteva od slovenskih javnih uslužbencev, ne od grških. Slišali smo,
               da je povprečna plača javnih uslužbencev oziroma plača v javnem sektorju v Grčiji
               bistveno višja kot plača v privatnem sektorju. Pomembno je še nekaj. Ko enkrat v
               Grčiji dobiš službo v javnem sektorju, praktično več ne moreš izgubiti. Zagotovljena
               ti je dosmrtna gotovost zaposlitve. V času, ko bo morala Slovenija skrčiti javno
               porabo, kar pomeni, in te napovedi so že, da bo treba poseči tudi v javno porabo.
               Slišimo napovedi o zamrznitvah plač, pokojnin, in transferjev v tem času, ko
               slovenska vlada namenja izdatno pomoč grški, kjer so te pravice na bistveno višjem
               nivoju, kot so zdaj v Republiki Sloveniji.</p>
               <p>Četrtič, problemi se s to pomočjo ne bodo rešili, ampak se bodo odložili. Ta denar
               bo porabljen, učinkov pa ne bo nobenih in tudi vsa ta enormna finančna pomoč Grčiji
               ne bo odpravila problemov, ki so strukturne narave in zaradi katerih je Grčija v to
               krizo pravzaprav zašla. Veliko je v tem primeru govora o solidarnosti. Če bi se v
               Grčiji zgodile neke naravne ujme, drugačni nepredvideni dogodki, potem bi bila pomoč
               in solidarnost vsekakor na mestu in prepričan sem, da bi se odzvala ne samo celotna
               Evropa, na prvem mestu bi se odzvala Slovenija. V tem primer pa ne gre za
               solidarnost, gre za potuho nekomu, ki ni spoštoval dogovorjenih pravil, ki jih je
               kršil, in to zavestno, in sedaj naj bi bil za te kršitve celo nagrajen.</p>
               <p>V Slovenski demokratski stranki menimo, da je ta pot napačna, zato ji nasprotujemo.
               Grčija bi morala sama sprejeti več konkretnih ukrepov za sanacijo nastalih razmer in
               urediti delovanje države. Vzpostaviti bi morala pravila delovanja na številnih
               segmentih, tako kot veljajo v vseh ostalih članicah Evropske unije. Povečati bi
               morala izplen iz naslova pobranih davkov, racionalizirati javno porabo, narediti
               državo učinkovito in samo v takem primeru bi bila kakršnakoli pomoč na dolgi rok tudi
               učinkovita. Šele takrat bi bilo mogoče razmišljati tudi o širši pomoči, predvsem v
               pomoči Slovenije. Do takrat pa bi bilo treba Grčijo izključiti iz sistema Evropske
               monetarne unije in vezati ponovno vključitev na izpolnitev teh reform o katerih sem
               prej govoril. V Slovenski demokratski stranko bomo iz vseh teh razlogov glasovali
               proti temu zakonu.</p>
            </sp>
            <sp xml:id="SDZ5-Izredna-26-2010-07-06.sp63">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin.</p>
               <p>Prehajamo na razpravo o členih in vloženih amandmajih. Pred seboj imate pregled
               amandmajev. Obstajata 2 amandmaja k 3. členu, amandma Poslanske skupine SDS in
               amandma koalicijskih strank. Rad bi vas opozoril samo na en redakcijski popravek k
               amandmaju koalicijskih strank, in sicer v 3. alineji, kjer govori <q>"obdobje
               razpoložljivosti posojila od izpolnitve pogoja iz šestega odstavka tega člena"</q>. To je
               vse in amandma je že vložen.</p>
               <p>Želi kdo razpravljati? Vložena je tudi sprememba amandmaja. Želi kdo razpravljati o
               teh 2 amandmajih? Odpiram prijavo.</p>
               <p>Gospod Zvonko Černač.</p>
               <p>Izvolite.</p>
            </sp>
            <sp xml:id="SDZ5-Izredna-26-2010-07-06.sp64">

               <speaker>ZVONKO ČERNAČ:</speaker>

               <p>Že prej sem omenil, da tak način reševanja ni primeren in da dolgoročno ne bo
               pomenil neke rešitve v tej državi. Odteklo bo ogromno denarja, nepovratnega. Že danes
               vemo, da Slovenija nikoli ne bo dobila vrnjenih sredstev. Na nek način bodo sanirane
               skozi to pomoč predvsem nemške in francoske banke, vendar pa to ni stvar, ki bi
               morala bremeniti posamezne države članice Evropske unije. Predvsem ne tiste v katerih
               je standard njenih ljudi nižji, kot je standard ljudi v državi, kateri se pomoč daje.
               Prvič je ta način neprimeren in drugič je nepravičen. Ne gre za nikakršno
               solidarnost, ampak gre za potuho nekomu, ki se vrsto let ni držal pravil igre, ki je
               v trenutku, ko je vstopil v Evropsko monetarno unijo, na nek način to storil s figo v
               žepu.</p>
               <p>Zaradi tega smo v Poslanski skupini Slovenske demokratske stranke, ob tem, da na
               odboru nista bila izglasovana 2 bistvena člena, se pravi, da tudi v koalicijskih
               vrstah ni prav popolnoma enotne podpore temu konceptu reševanja, predlagali vsaj neko
               varovalko, da se vsaj omeji ročnost oziroma črpanje tega kredita na odločitve
               posameznih tranž v Državnem zboru. Zato da dobimo neke podatke, kaj in na kakšen
               način se bo s to državo v prihodnjih mesecih dogajalo, kateri ukrepi bodo sprejeti,
               in da ima ta državni zbor možnost vsaj čez nekaj časa odločati o tem, da se ta pomoč,
               dokler ukrepi ne bodo sprejeti tako, kot bi morali biti, zamrzne.</p>
            </sp>
            <sp xml:id="SDZ5-Izredna-26-2010-07-06.sp65">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod mag. Branko Grims.</p>
            </sp>
            <sp xml:id="SDZ5-Izredna-26-2010-07-06.sp66">

               <speaker>MAG. BRANKO GRIMS:</speaker>

               <p>Hvala za besedo.</p>
               <p>Način, kako se je Evropa in še zlasti način, kako se je tega lotila slovenska vlada,
               rešuje Grški problem finančne discipline, finančnih špekulacij, če jih imenujemo s
               pravo besedo, je pravzaprav tragičen za nadaljnjo usodo evrskega območja in za
               evropske finance. Zahtevati bi morali izpolnjevanje ostrih finančnih, disciplinskih
               pogojev vnaprej, preden bi šli v dajanje posojil, preden bi odobrili sredstva za to.
               Zdaj pa je pot ravno obratna. Zato se lahko zgodi, da to ne bo pomoč Grčiji, ampak da
               bo to reševanje finančnih špekulantov. Že sicer je sama pot, za katero se je Evropa
               odločila, slaba pot in je v resnici pogojena, ne z ljubeznijo do Grčije, ampak z
               dejstvom, da imajo nekatere največje članice Evropske unije velike deleže v grških
               finančnih institucijah. S tem zlasti Nemčija in Francija okoli ovinka posredno
               financirata svoj lastni bančni sistem in ga sanirata zaradi grške zgodbe. Ob tem pa
               je treba opozoriti na slabo politiko slovenske vlade, ki zahteva od slovenskih
               zaposlenih zategovanje pasu v višini blizu 400 milijonov evrov, zato da bo teh istih
               400 milijonov evrov namenila grškim javnim uslužbencem za njihovo 13., 14., 15. in
               celo 16. plačo, ki je že sicer pol višja, kot je v povprečju plača slovenskih javnih
               uslužbencev. To je seveda nepravično. To je nekaj povsem drugega kot deklarirana
               politika te vlade in dejstvo je, da je velika verjetnost, da bodo ta sredstva vsaj
               reprogramirana, če ne čez čas celo odpisana. V bistvu gre za darilo ljudem, ki so
               finančno zašpekulirali neko zelo pomembno evropsko gospodarstvo, konkretno Grčijo.</p>
               <p>Dejstvo je tudi, da ima Slovenija ta trenutek sama na nek način paralelo temu
               financiranju v tem istem proračunu, ker tudi tem istem proračunu se zdaj namenjajo
               sredstva za financiranje, za reševanje nepremičninskih in finančnih špekulantov v
               Sloveniji. Zaradi tega naj opozorim, da je eno samo sporočilo, ki bi moralo danes
               priti iz tega državnega zbora do slovenske vlade in do vseh njenih nadzornih
               institucij. Reševanje finančnih in nepremičninskih špekulantov ni v slovenskem
               nacionalnem interesu.</p>
            </sp>
            <sp xml:id="SDZ5-Izredna-26-2010-07-06.sp67">

               <speaker>PODPREDSEDNIK MAG. VASJA KLAVORA:</speaker>

               <p>Želi še kdo besedo, prosim? Prijava teče.</p>
               <p>Besedo ima gospod Rudolf Petan.</p>
            </sp>
            <sp xml:id="SDZ5-Izredna-26-2010-07-06.sp68">

               <speaker>RUDOLF PETAN:</speaker>

               <p>Hvala za besedo. Spoštovani!</p>
               <p>V tem primeru bi lahko rekli, da lačna vrana sito pita. Dejstvo je, da nekateri
               javni uslužbenci v Grčiji prejemajo tudi 16 plač, mesecev je pa 12. Pri nas pa ravno
               v javnem sektorju zategujemo pas. To je narobe svet. Mi bomo zdaj podpirali tiste, ki
               imajo 16 plač v javnem sektorju. Še večji nesmisel v tej točki je, da to točko o
               pomoči Grčiji obravnavamo ob rebalansu proračuna, ko ugotavljamo, da nam škriplje na
               vseh koncih in krajih, da imamo premalo denarja za zdravstvo in tudi za javne
               uslužbence. Mi pa dajemo kar tako nekritično za Grčijo in za grške javne uslužbence.</p>
               <p>Jaz seveda podpiram amandma, ki smo ga predlagali, o tem ni nobenega dvoma.
               Podpiramo špekulante, in sicer tako tuje kot grške. Grška vlada je špekulirala z
               milijardami evrov, in sicer predvsem z izdajo javnih delnic, državnih obveznic in
               podobno, največji investitorji v te grške javne obveznice pa so francoske banke. Ena
               petina vsega tega primanjkljaja, ki ga morda zdaj grška vlada izplačati, je iz
               francoskih bank, zato ni čudno, od kod so najbolj trdni glasovi, da je treba Grčiji
               pomagati. V bistvu ne gre za pomoč Grčiji, ampak tujim bankam, ki so skupaj z grškimi
               državnimi institucijami špekulirale. Bil sem zelo pozoren, ko je predstavnica Vlade
               povedala, da je ta pomoč Grčiji v bistvu pomoč nam samim. Po podatkih, ki jih imamo,
               ki so tudi javni, so tudi slovenske finančne institucije pomagale pri tej špekulaciji
               v Grčiji. Slovenske bančne institucije naj bi bile udeležene pri tej svinjariji, pri
               špekulacijah v vrednosti 119 milijonov evrov. Glede na to, da nam Vlada ni povedala
               in obrazložila, katere slovenske javne finančne institucije imajo toliko denarja, da
               lahko špekulirajo z grškimi vrednostnimi papirji, ne morem tega predloga Vlade niti
               slučajno podpreti, ker me prav zanima, katera slovenska finančna institucija ima
               toliko denarja. Koliko je teh institucij, da se je lahko prelilo v špekulativne
               vrednostne papirje 119 milijonov evrov. Čas bi bil, da bi nam Vlada to jasno
               povedala, vsaj za nekatere bi nam lahko povedala; mislim, da so tudi take, ki so v
               večinski državni lasti. Dokler tega podatka ne izvemo, niti slučajno ne bom glasoval
               za ta predlog Vlade. Bom pa glasoval za naš amandma. Hvala lepa.</p>
            </sp>
            <sp xml:id="SDZ5-Izredna-26-2010-07-06.sp69">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Franco Juri.</p>
            </sp>
            <sp xml:id="SDZ5-Izredna-26-2010-07-06.sp70">

               <speaker>FRANCO JURI:</speaker>

               <p>Hvala za besedo, gospod predsedujoči.</p>
               <p>Veseli me spoznanje vseh poslancev, da je nastala kriza, ne le v Grčiji, ampak
               globalna finančna kriza, ki je predvsem rezultat špekulativnega finančnega
               kapitalizma. Dejstvo je, da se soočamo s posledicami špekulativnih politik, ki so žal
               prevladale v zadnjih desetletjih in zdaj moramo poravnati račune za takšne politike.
               Vendar v primeru našega posojila Grčiji ne gre zgolj za reševanje Grčije, torej ene
               od držav članic Evropske unije in ene od držav članic evroobmočja, ampak gre predvsem
               za reševanje stabilnosti evra. Če se tega zavedamo, ne moremo sprejeti cenenih
               demagoških pozivov in ocen o tem, da si Grki ne zaslužijo nobene solidarnosti, ker
               imajo 13., 14. ali 15. plačo.</p>
               <p>Ugotovimo lahko, da je prav ob tej krizi in ob iskanju rešitev komisija prvič
               zahtevala transparentnost in preglednost grških financ. Ugotovila je marsikaj,
               recimo, da je od 16 tisoč bazenov samo 300 prijavljenih davčnemu uradu. Dejstvo je,
               da imamo opravka z družbo in ekonomijo, kjer finančne discipline ni bilo. Ampak
               zaradi krize in zaradi reševanja te krize se o tem prvič transparentno govori in se
               zahtevajo ukrepi. Bodite brez skrbi, če ne Slovenija pa sigurno Evropska komisija in
               še bolj svetovni monetarni sklad ne dajejo ničesar zastonj, niti Grčiji ne. Prav ta
               pomoč pomeni pogojevanje reševanja finančne krize Grčije s finančno disciplino. Ta je
               priložnost, da se finančna disciplina vzpostavi tudi v problematični Grčiji.
               Slovenija sodeluje kot bypass država, ki omogoča s svojim bistveno boljšim položajem
               kreditiranje sanacije Grčije z boljšimi pogoji, Gre samo za to in javnosti je treba
               povedati, da mi kar tako ne damo denarja iz proračuna, ampak najamemo v imenu Grčije
               oziroma v imenu Evropske unije kredit za sanacijo Grčije ob strogih pogojih, ki jih
               ta sanacija predvideva.</p>
               <p>Zato je sam predlog amandmaja SDS brezpredmeten, kajti že koalicija je predložila
               boljši amandma, ki predvideva tudi poročanje Državnemu zboru o tem postopnem
               kreditiranju. Tukaj ni nobenih možnosti, da bi tovrstna pomoč krepila špekulacijo.
               Obratno. Prav ta pomoč je tista, ki bo vzpostavila red tudi v Grčiji. Če se tega ne
               zavedamo, smo zgrešili naslov. Demagoško pozivanje k temu, da se pusti, naj gredo
               stvari stihijsko je ne samo demagoško, ampak je skrajno nevarno. Če si nekdo želi
               razpad Evrope, prosim izvolite, če je to namen tistih, ki pozivajo k neukrepanju. Mi
               se bomo lahko jutri soočili z bistveno hujšimi problemi. Ampak ne zato, ker smo
               sanirali to črno luknjo v tem trenutku.</p>
               <p>Ali se spomnite Busheve in nato Obamove politike, ko seje pojavil finančni balon v
               Združenih državah Amerike? Ukrepal je z državno injekcijo. Takrat ga je zaradi te
               finančne injekcije marsikdo kritiziral. Ampak če tega ne bi bilo, bi bili danes
               verjetno soočeni s kaosom. Ne samo v Združenih državah Amerike, ampak z globalnim
               kaosom. Vsi se zavedamo, da to pomeni tudi pomoč velikim bankam. Vsekakor. To je
               tisto protislovje, ki ga zelo obžalujem, ker so prav tiste banke ustvarile te
               finančne balone in podpirale finančne špekulacije. Z javnim denarjem skušamo hkrati
               preprečiti še hujšo katastrofo. To je res. Obstaja tudi možnost, da se bo marsikdo
               pri tem okoristil. Ta možnost obstaja, ampak pogoji, ki jih postavlja Evropska
               komisija, evropske banke, svetovni denarni sklad in navsezadnje tudi naša vlada in s
               tem amandmajem, ki ga predlaga koalicija, tudi Državni zbor v največji možni meri
               zmanjšujejo možnost, da se taka nedisciplina in špekulacija nadaljujeta.</p>
               <p>Zato gre tak pristop podpreti, ker je edini trezen in edini odgovoren do evra in do
               Evropske unije. Je edini, ki je usklajen s smernicami večjih držav Evropske unije. Če
               kdo misli, da smo mi tako samostojni, da nas ne brigajo in tangirajo skupni interesi
               Evropske unije, sploh ni razumel bistva te druščine. Brez stabilne Nemčije, Francije,
               Španije, Grčije in tudi Slovenije ne bo stabilnega evra. Zato, če je še čas za
               ukrepanje, ukrepajmo. Temu ja namenjena poteza Vlade, ki mimogrede dokazuje, da je
               Slovenija še med tistimi državami, ki lahko pomagajo in ne med tistimi, ki
               pričakujejo to pomoč. Verjamem, da to nekoliko moti opozicijo, ker je v tem zakonu v
               bistvu že vsebovano sporočilo, da je Slovenija še dokaj trdna na svojih finančnih
               nogah in prav, kot smo že večkrat omenili, rebalans je temu namenjen. O vsem kar smo
               mi odločali in o čemer smo razpravljali, to pravzaprav dokazuje. Zato tega amandmaja
               ne bom podprl, ampak bom podprl amandma koalicije. Še enkrat, ne pozabimo, da če se
               je razpad Jugoslavije začel prav s finančno nedisciplino v Beogradu in zaradi tega so
               se zgodile vse centrifugalne zgodbe, se lahko jutri to zgodi tudi Evropski uniji.
               Ampak, da bi to preprečili, ne pozabimo, da Jugoslavija ni bila demokratična tvorba.
               Evropska unija je nastala na podlagi demokratičnih odločitev in samostojnih odločitev
               narodov in držav, ki jo sestavljajo. Zato Evropski uniji ne bi zaželel takega razpada
               in ne bi privoščil neki vladi, recimo slovenski vladi, izolacijo v tej skupni Evropi
               in menim, da je naša dolžnost, da pomagamo, da upoštevamo duh solidarnosti ne samo z
               Grčijo, ampak solidarnosti znotraj Evrope in predvsem znotraj območja evra. Če
               razpade evro, mislim, da brez političnih in tudi nacionalnih posledic to ne bi šlo.
               Hvala.</p>
            </sp>
            <sp xml:id="SDZ5-Izredna-26-2010-07-06.sp71">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Marjan Bezjak.</p>
            </sp>
            <sp xml:id="SDZ5-Izredna-26-2010-07-06.sp72">

               <speaker>MARJAN BEZJAK:</speaker>

               <p>Hvala za besedo. Lepo pozdravljeni!</p>
               <p>Sigurno, da poslanci in poslanke ne vemo kaj se Vlada pogovarja v ozadju za hrbtom,
               saj je bilo tudi to videti na Odboru za finance. V Poslanski skupini Slovenske
               demokratske stranke smo vložili amandma ravno s tega vidika, ker ni jasnosti zakaj
               dajemo ta denar, kakšne ukrepe je dejansko sploh povzela grška vlada, kaj bodo s tem
               denarjem, kako bodo sanirali gospodarstvo, ali je ta denar namenjen za francoske
               banke, za tuje banke, ki so vlagale denar v to državo.</p>
               <p>V Sloveniji imamo preveč problemov in preveč lukenj kam bi lahko dali ta denar,
               ampak mi smo vedno prvi, ki se hočemo dokazovati. Mislim, da hoče Vlada s to potezo
               zamegliti slovenske državljane, da ne bi videli kakšna je gospodarska in celotna
               situacija v Sloveniji naših prebivalcev, našega gospodarstva. Tukaj spet vidim, tako
               kot je napisano na tem vabilu, ki je z mavrico in kuhinjo po meri vsakdanjosti.
               Razumem, da v krizi vsak rabi pomoč, ampak najprej mora vsak sam pomesti pred svojim
               pragom in napraviti red, kajti drugi mu ga ne morejo napraviti. Če pa dajemo denar v
               vrečo, katera ima luknjo, verjemite, da bo ta denar splahnel tako, kot je splahnel
               marsikje.</p>
               <p>Zato smo v Slovenski demokratski stranki predlagali amandma, da dobimo jasna
               stališča in jasne odgovore za kaj je namenjen ta denar. Ali morda Slovenci
               pričakujemo na ta račun kakšen otok v Grčiji? Ne vemo, mi si<gap n="..."/> <stage>/ izklop mikrofona
               /</stage></p>
            </sp>
            <sp xml:id="SDZ5-Izredna-26-2010-07-06.sp73">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Izvolite, gospod Černač.</p>
            </sp>
            <sp xml:id="SDZ5-Izredna-26-2010-07-06.sp74">

               <speaker>ZVONKO ČERNAČ:</speaker>

               <p>Hvala lepa, spoštovani predsednik.</p>
               <p>Prej sem se javil za repliko in mi jo niste dali. V Poslovniku je napisano, da če je
               bila razprava predhodnega razpravljavca napačno razumljena in je razpravljavec v
               svoji razpravi tako razpravljal, ima pravico do replike. Gospodu Juriju sem želel
               povedati, da me je v izvajanju, ko sem govoril o amandmaju, narobe razumel, ker je
               rekel, da je amandma koalicijskih skupin enak kot amandma, ki smo ga vložili v
               Poslanski skupini Slovenske demokratske stranke.</p>
            </sp>
            <sp xml:id="SDZ5-Izredna-26-2010-07-06.sp75">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa gospod Černač.</p>
            </sp>
            <sp xml:id="SDZ5-Izredna-26-2010-07-06.sp76">

               <speaker>ZVONKO ČERNAČ:</speaker>

               <p>To pa ne drži. Če mi dovolite, bom dal predlog na koncu, ker smo v Slovenski
               demokratski stranki predlagali, da o vsaki posamezni tranši odloča ta državni zbor.</p>
               <p>Še nekaj. Te iluzije, ki jih ima gospod Jurij o dobrem stanju financ, ne držijo. Na
               spletni strani SDS si lahko pogleda števec, kjer je številka dolga državnega
               proračuna 11 milijard 728 milijonov 516 tisoč, naprej pa ne morem citirati, ker se
               vsako sekundo poveča za 40 evrov.</p>
               <p>Moj proceduralni predlog je, bi vas v prihodnje prosil, spoštovani predsedujoči, da
               v skladu s Poslovnikom daste repliko v takem primeru, kot je bila ta<gap n="...."/></p>
            </sp>
            <sp xml:id="SDZ5-Izredna-26-2010-07-06.sp77">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Enako bom ravnal tudi v prihodnje, tako kot sem ravnal danes in ocenil,
               da to ni replika in pri tem tudi vztrajam. Povem vam pa, da ste izkoristili
               proceduralni predlog in odgovarjali gospodu poslancu.</p>
               <p>Besedo dajem gospe državni sekretarki.</p>
               <p>Izvolite.</p>
            </sp>
            <sp xml:id="SDZ5-Izredna-26-2010-07-06.sp78">

               <speaker>MATEJA VRANIČAR:</speaker>

               <p>Hvala lepa.</p>
               <p>Dovolite mi, da na kratko predstavim stališče Vlade v zvezi z vloženimi amandmaji in
               odgovorim na nekatere navedbe v dosedanji razpravi. Amandma k 3. členu, ki ga je
               vložila Poslanska skupina SDS vsebuje 2 ključni spremembi oziroma novosti. V prvem
               odstavku navaja, da naj bi državi Sloveniji pripadalo nadomestilo v višini 300
               bazičnih točk namesto 50 bazičnih točk, kar je v osnovnem predlogu zakona. Omeniti
               moram, da prvi odstavek 3. člena natančno povzema pogoje posojilne pogodbe, ki so
               usklajene med vsemi državami članicami posojilodajalk. Zaradi tega bi bilo
               sprejemanje drugačnih pogojev v slovenskem zakonu neskladno med državami članicami
               usklajeno posojilno pogodbo in bi predstavljajo nepremostljiv problem pri samem
               izvajanju mehanizma, ki ga poslušamo s tem predlogom zakona vzpostaviti.</p>
               <p>Druga sprememba, ki jo prinaša ta amandma, pa navaja, da naj bi o vsaki posamezni
               tranši odločal Državni zbor in ne le, da bi bil obveščen tako, kot je predvideno v
               amandmaju koalicijskih poslanskih skupin. Ugotavljamo, da tak način odobravanja
               posameznih tranš predstavlja precejšnjo časovno in administrativno oviro za samo
               odobravanje posameznih tranš posojila. Ocenjujemo, da so glede na vse ostale
               postopke, ki so predvideni s tem zakonom oziroma so bili izpeljani pred vložitvijo
               predloga zakona v zakonodajni postopek, neprimerni in nepotrebni. V vsakem primeru bo
               Vlada četrtletno natančno poročala Državnemu zboru o vseh morebitno odobrenih
               tranšah.</p>
               <p>Glede na to, da je bilo nekajkrat omenjeno, da je Vlada do zdaj ukrepala na tem
               področju samostojno in brez soglasja Državnega zbora, naj še enkrat spomnim, da v
               skladu z zakonom, ki ureja sodelovanje med Vlado Republike Slovenije in Državnim
               zborom v evropskih zadevah, je 6. maja potekala skupna seja Odbora za finance in
               monetarno politiko ter Odbora za zadeve Evropske unije, ki sta predlagane ukrepe
               potrdila na podlagi predloženega sporazuma med posojilodajalkami, predložene
               posojilne pogodbe in pa memoranduma o soglasju. Memorandum o soglasju določa natančne
               ukrepe, h katerim se zavezuje Helenska republika, zato da bi bila deležna pomoči
               drugih držav, ki so vključene v evrski sistem. Povedala bom samo globalne številke.
               Grčija se je zavezala, da bo do leta 2014 zvišala prihodke državnega proračuna za 6,5
               % in znižala odhodke za 6,6 % bruto domačega proizvoda. Da bi dosegla te začrtane
               cilje, je grška vlada že v letošnjem letu začela z ukrepi tudi na področju
               zmanjševanja dohodkov javnih uslužbencev Tako so nominalno že zamrznjene vse plače in
               ukinjeni vsi dodatki v smislu morebitnega regresa, božičnice, velikonočnega dodatka
               in tako naprej. Seveda bodo potrebni še dodatni ukrepi, vendar začetni ukrepi so
               dani.</p>
               <p>Naj nadalje omenim še, da tako Evropska komisija, kot Mednarodni monetarni sklad
               trimesečno kvartalno ocenjujeta izpolnjevanje posameznih pogojev oziroma posameznih
               kazalcev, h katerim se je Grčija zavezala in v kolikor bi bilo katero od teh poročil
               negativno, odobritve naslednje tranše na podlagi posojilne pogodbe ne more biti.</p>
               <p>Omenjeno je bilo, da je izpostavljenost slovenskih institucij do Grčije posledica
               špekulacije. Situacije v katerih so se znašle slovenske institucije in zajemajo
               približno 120 milijonov evrov, so posledica nakupov grških obveznic, ki so jih
               slovenske finančne institucije izvedle. Ne moremo trditi, da je to posledica nekega
               špekulativnega ravnanja, ampak je šlo za povsem adekvatne posle. Omenjeno je bilo, da
               se Slovenija izolirano oziroma samostojno in prva od vseh vključuje v mehanizem
               pomoči Grčiji. Vse države članice so že zaključile notranje pravne postopke razen
               Slovaške, ki je zaradi izvolitve nove vlade nekoliko v zamudi, Slovenija pa to svojo
               obveznost na nek način zaključuje danes.</p>
               <p>Zakaj predlagamo ta predlog zakona o rebalansu proračuna? Ne glede na to, da za
               letošnje leto maksimalna možna kvota, ki odpade na Slovenijo – 133 milijonov evrov –
               ne zahteva dodatnega zadolževanja, je treba z rebalansom proračuna v bilanci B
               zagotoviti ustrezno pravno podlago za konkretno izpeljavo posameznih poslov.</p>
               <p>Toliko na kratko glede ključnih navedb, ki so se pojavile v razpravi. Za konec naj
               ponovno omenim, da Vlada ne more nikakor podpreti predloga amandmaja k 3. členu, ki
               ga je vložila Poslanska skupina SDS, medtem ko podpira popravljeni amandma
               koalicijskih poslanskih skupin. Hvala lepa.</p>
            </sp>
            <sp xml:id="SDZ5-Izredna-26-2010-07-06.sp79">

               <speaker>PODPREDSEDNIK MAG. VASJA KLAVORA:</speaker>

               <p>Želi še kdo razpravljati o teh 2 amandmajih? Roko je dvignil samo gospod Jerovšek,
               ampak ni časa, ste ga že porabili. Želi še kdo? <stage>(Ne želi.)</stage> Zaključujem razpravo o
               amandmajih. O amandmajih bomo v skladu s časovnim potekom seje Državnega zbora
               odločali danes v okviru glasovanj ob 12.30.</p>
               <p>S tem prekinjam to točko dnevnega reda, prekinjam tudi 26. izredno sejo, ki jo bomo
               z glasovanjem nadaljevali ob 12. uri in 30 minut.</p>
               <stage type="time">(Seja je bila prekinjena ob 11.52 in se je nadaljevala ob 12.28.)</stage>
            </sp>
            <sp xml:id="SDZ5-Izredna-26-2010-07-06.sp80">

               <speaker>PREDSEDNIK DR. PAVEL GANTAR:</speaker>

               <p>Spoštovane kolegice poslanke in kolegi poslanci, gospe in gospodje!</p>
               <p>Prehajamo na glasovanje Državnega zbora o odločitvi predlogov. Poslanke in poslance
               prosim, da preverijo delovanje glasovalnih naprav. Preden preidemo na postopek
               glasovanja, vas želim obvestiti, da bomo v okviru proračunskega paketa aktov najprej
               glasovali o Predlogu zakona o spremembah in dopolnitvah Zakona o trošarinah ter o
               Predlogu zakona o posojilih Helenski republiki. Po glasovanju o Predlogu rebalansa
               proračuna Republike Slovenije za leto 2010 pa bomo prešli na odločanje o Predlogu
               zakona o spremembah in dopolnitvah Zakona o izvrševanju proračunov Republike
               Slovenije za leti 2010 in 2011. <title>Nadaljujemo s prekinjeno 3. točko dnevnega reda,
                  to je z obravnavo Predloga zakona o spremembah in dopolnitvah Zakona o trošarinah
                  v okviru nujnega postopka.</title>
               </p>
               <p>Nadaljujemo z 2. obravnavo, to je z odločanjem o vloženem amandmaju, ki ga bomo
               opravili na podlagi amandmaja, ki ste ga dobili na klop 2. 7. 2010. Prehajamo na
               odločanje o amandmaju Poslanske skupine SDS k 15. členu. Obrazložitev glasu v imenu
               poslanske skupine SDS.</p>
               <p>Mag. Andrej Vizjak, prosim.</p>
            </sp>
            <sp xml:id="SDZ5-Izredna-26-2010-07-06.sp81">

               <speaker>MAG. ANDREJ VIZJAK:</speaker>

               <p>Spoštovane kolegice in kolegi, spoštovani predstavniki Vlade, minister!</p>
               <p>Z amandmajem<gap n="..."/> Oprostite! Mislil sem, da smo pri proračunu. Se opravičujem.</p>
            </sp>
            <sp xml:id="SDZ5-Izredna-26-2010-07-06.sp82">

               <speaker>PREDSEDNIK DR. PAVEL GANTAR:</speaker>

               <p>Ne, smo pri trošarinah. Prehajamo na glasovanje.</p>
               <p>Glasujemo. Glasovanje teče. Navzočih je 69 poslank in poslancev, za je glasovalo 34,
               proti 33.</p>
               <p><stage>(Za je glasovalo 34.)</stage> <stage>(Proti 33.)</stage></p>
               <p>Ugotavljam, da je amandma sprejet.</p>
               <p>Ugotavljam, da je Državni zbor v 2. obravnavi sprejel amandmaje k 15. členu
               dopolnjenega predloga zakona. Sprašujem kvalificirane predlagatelje, ali nameravajo k
               temu členu vložiti amandmaje? Ugotavljam, da želi<gap n="..."/></p>
               <p>Prosim, gospod Kontič, imate besedo. Želite vložiti amandma? Hvala lepa.</p>
               <p>Prekinjam to točko dnevnega reda, ki jo bomo nadaljevali po kočani 4. točki dnevnega
               reda. <title>Nadaljujemo s prekinjeno 4. točko dnevnega reda, to je z obravnavo Predloga zakona o posojilu Helenski
                  republiki v okviru nujnega postopka.</title>
               </p>
               <p>Nadaljujemo z 2. obravnavo, to je z odločanjem o vloženih amandmajih, ki jo bomo
               opravili na podlagi pregleda vloženih amandmajev dne 6. 7. 2010.</p>
               <p>Najprej glasujemo o amandmaju Poslanske skupine SDS k 3. členu. Če bo ta amandma
               sprejet, bo amandma koalicijskih poslanskih skupin pod 2. točko brezpredmeten.</p>
               <p>Glasujemo. Glasovanje teče. Navzočih je 81 poslank in poslancev, za je glasovalo 34,
               proti 46.</p>
               <p><stage>(Za je glasovalo 34.)</stage> <stage>(Proti 46.)</stage></p>
               <p>Ugotavljam, da amandma ni sprejet.</p>
               <p>Prehajamo na odločanje o amandmaju poslanskih skupin SD, Zares, DeSUS in LDS k 3.
               členu. Na mizo ste dobili tudi popravek tega amandmaja in glasujemo o popravljenem
               amandmaju.</p>
               <p>Glasujemo. Glasovanje teče. Navzočih je 79 poslank in poslancev, za je glasovalo 48,
               proti 29.</p>
               <p><stage>(Za je glasovalo 48.)</stage> <stage>(Proti 29.)</stage></p>
               <p>Ugotavljam, da je amandma sprejet.</p>
               <p>Ugotavljam, da je Državni zbor v 2. obravnavi sprejel amandma k 3. členu
               dopolnjenega predloga zakona. Sprašujem kvalificirane predlagatelje, ali nameravajo k
               temu členu vložiti amandmaje? Ugotavljam, da ne želijo. K predlogu zakona za 3.
               obravnavo ni bilo vloženih amandmajev.</p>
               <p>Obveščam vas, da me Zakonodajno-pravna služba oziroma Vlada ni obvestila, da bi bil
               zaradi amandmajev, sprejetih v 2. obravnavi, predlog zakona neusklajen.</p>
               <p>Prehajamo na odločanje. Obrazložitev glasu v imenu Poslanske skupine SDS, Zvonko
               Černač.</p>
               <p>Prosim.</p>
            </sp>
            <sp xml:id="SDZ5-Izredna-26-2010-07-06.sp83">

               <speaker>ZVONKO ČERNAČ:</speaker>

               <p>V Poslanski skupini Slovenske demokratske stranke tega zakona ne bomo podprli iz več
               razlogov. Eden izmed temeljnih razlogov je, da gre za neprimeren način reševanja
               prezadolžene države. Država, ki je zavestno prikrivala podatke, ki je kršila pravila
               igre, za katera se je sama obvezala, bo zdaj na ta račun še nagrajena. V primeru, ko
               je nekdo član nekega kluba, in Evropska unija je tak klub, in se ne drži pravil igre,
               sta v takem primeru samo 2 možnosti – ali se takega člana, ki pravil igre ne
               spoštuje, izloči iz kluba ali pa mora izstopiti sam. Če bi Evropska unija želela na
               primeren način rešiti težave, ki jih ima danes Grčija, bi morala Grčijo izključiti iz
               Evropske monetarne unije. Če ji pravila igre tega ne dovoljujejo, bi morala
               spremeniti ta pravila, od države zahtevati konsolidacijo javnih financ in sprejetje
               vseh ostalih ukrepov, da bi ta država lahko stopila na pot, na katero so stopile vse
               ostale evropske države. Na tak način in s tako potuho se problemi, ki jih ima Grčija,
               ne bodo rešili, tudi zaradi tega ne, kot vidimo, ker se s to krizo ukvarjajo vse
               druge države, samo Grčija ne.</p>
               <p>Na drugi strani je neprimerno, da težave rešujejo države, ki imajo nižji standard
               kot država, ki je v to krizo zašla. Tisto, kar je pomembno v primeru slovenskih
               razmer, je pa tudi neprimernost trenutka. Pomoč v višini približno 400 milijonov
               evrov bo izglasovana, kot kaže danes v Državnem zboru, in sicer v trenutku, ko
               slovenska vlada od slovenskih državljanov, od slovenskih javnih uslužbencev zahteva,
               da stisnejo pas približno za ravno tako vsoto – za 400 milijonov evrov. Ta pomoč
               prihaja v trenutku, ko slovenska vlada zahteva od slovenskih upokojencev, da
               pristanejo na znižanje pokojnin, kajti zamrznitev pokojnin pomeni v teh razmerah, v
               kakršnih smo danes, njihovo znižanje. Trenutek ni primeren. Najbolj pomembno pa je,
               da tudi, če bo ta pomoč dodeljena, gre za enormno številko 80 milijard evrov na ravni
               Evropske unije, se problemi v tej državi ne bodo rešili. V tej državi so potrebne
               obsežne in strukturne reforme, treba je začeti s sanacijo razmer v javnih financah,
               pri zaposlovanju v javnem sektorju, pri pobiranju davkov in še marsikje. V kolikor se
               ti procesi ne bodo zgodili in nič ne kaže na to, da se bodo, potem bo tudi ta pomoč
               izzvenela v prazno.</p>
               <p>Najbolj pomembno pa je, vi v temu trenutku, ko odločate o tem, veste, da se teh 400
               milijonov evrov ne bo nikoli povrnilo. Mislim, da je neprimeren trenutek, neprimeren
               odnos do naših državljanov in neprimeren način reševanja tistih, ki govorijo da bomo
               v Slovenski demokratski stranki proti.</p>
            </sp>
            <sp xml:id="SDZ5-Izredna-26-2010-07-06.sp84">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Obrazložitev glasu v imenu Poslanske skupine Slovenske nacionalne stranke, Bogdan
               Barovič.</p>
               <p>Prosim.</p>
            </sp>
            <sp xml:id="SDZ5-Izredna-26-2010-07-06.sp85">

               <speaker>BOGDAN BAROVIČ:</speaker>

               <p>Spoštovane kolegice in kolegi!</p>
               <p>Zelo razumno vas pozivam, da razmislite kateri gumbek boste pritisnili. Saj je prav
               in lepo, da spoštujete svojo vlado in da jo ubogate. Ta vlada je svojo obljubo dala
               in danes rešujete s pritiskom na gumb samo obljubo, moralno zavezo Vlade in sploh ne
               pomislite kaj boste s tem ljudem naredili.</p>
               <p>Še enkrat vam povem, čista neresnica je, da rešujemo Slovenijo in Evropo. Čista
               neresnica! Še enkrat jamčim, da bo Slovenija kot tudi države druge s tem kreditom
               rešila predvsem velike nemške in francoske banke, ki so kupovale obveznice, te
               obveznice so propadle in z njimi bodo propadle velike nemške in francoske banke.
               Ampak ne bodo, zato ker bomo mi tem bankam pomagali, ne pa ljudem!</p>
               <p>Tisti, ki boste pritisnili za ta zakon, si zapomnite današnji dan in se nanj
               spomnite čez leto ali dve, saj boste pahnili v še večjo bedo ne samo Grke, ampak tudi
               Slovence, svoj slovenski narod. Čisto zares to govorim, ni to zdaj zaradi političnega
               gledanja. Takšna je resnica. Makroekonomski kazalci so popolnoma jasni, kolegice in
               kolegi, če so obresti pri takšnih kreditih večje kot je rast BDP, potem takšnega
               kredita živ bog ni sposoben odplačati in ga tudi Grčija ne bo, ne bo ga! Dolg bo
               ostal nam! Če bomo sprejeli še zakon, ki je pred nami, o poroštvu in jamstvu
               Slovenije, družbi, ki je že ustanovljena v Luksemburgu, če prištejemo k temu še vsa
               poroštva in jamstva, ki jih je Slovenija že dala in stanje kakršnega imamo in seveda
               naš pozitivni odnos do Evropske unije. naša skrb in varčevanje, bo Slovenija
               propadla. Grčija se ne bo rešila, Slovenija bo propadla, tega pa ne privoščim ne vam,
               ne sebi, še najmanj pa Slovenkam in Slovencem.</p>
               <p>Proti bomo glasovali, proti! Pomagali bi raje na vse druge način, na takšnega pa ne
               bomo.</p>
            </sp>
            <sp xml:id="SDZ5-Izredna-26-2010-07-06.sp86">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Obrazložitev glasu v imenu Poslanske skupine SD, dr. Luka Juri.</p>
               <p>Prosim.</p>
            </sp>
            <sp xml:id="SDZ5-Izredna-26-2010-07-06.sp87">

               <speaker>DR. LUKA JURI:</speaker>

               <p>Poslanska skupina Socialnih demokratov brez dvoma podpira takšen zakon in podpira ta
               ukrep, zato ker se zaveda, da ko pogledamo celotno sliko vidimo, da ne gre za nobeno
               pomoč Grčiji, ampak gre za nujen ukrep, za stabilizacijo evroobmočja in za
               stabilizacijo financ tudi v Sloveniji. To je pomoč za stabilizacijo evra, ki jo
               potrebujemo, če jo kdo potrebuje, jo najbolj prav v Sloveniji. Kajti, če bi pustili,
               da se okužba, ki se glede na to, da delimo isto valuto, iz Grčije lahko širi tudi
               drugod, smo lahko kmalu tudi v Sloveniji v težavah. Pa ne zato, ker bi bile naše
               finance kakorkoli težavne, ampak zaradi tega, ker kadar začnejo vlagatelji bežati iz
               nekega območja, ki je zaradi enega dela nestabilno, v temu primeru Grčija, se
               zatekajo samo v tiste dele, ki so najbolj varni in sigurni. V tem trenutku so to
               Združene države Amerike na eni strani in Nemčija na drugi strani.</p>
               <p>Če se želimo izogniti težavam ob okužbi, ki jo Grčija lahko širi na Španijo, Irsko
               in tako naprej in če ne želimo, da bi se ta bolezen širila, jo moramo ustaviti zdaj.
               Če bomo čakali, bodo posledice strošek reševanja bistveno hujši. Ta pomoč nima nobene
               zveze, po našem mnenju, z vprašanjem standardov. Tudi mi si želimo, da bi Slovenija
               čimprej, ne samo dosegla, ampak presegla standarde povprečja v Evropski uniji in
               marsikje že presega. To nima nobene zveze z vprašanjem javnih financ v Grčiji, ampak
               z vprašanjem stabilnosti vseh nas. Ni res, da se vsi drugi, razen naših partnerjev
               Grkov, s tem ukvarjajo, vsi skupaj se moramo s tem ukvarjati. Vsi vemo, kaj Grčija že
               dela, zato da sanira svoje finance. Med drugim je že dvignila DDV iz 21 na 23 %, to
               je bistveni ukrep. Predvsem smo za zakon, zato ker smo se nekaj naučili od zgodovine,
               predvsem od zelo bližnje zgodovine in tudi od zgodbe Lehman Brothers. Ko je tista
               finančna ustanova propadla, so vsi rekli, da jo naj pustimo propasti, posledica pa je
               bila kreditna in finančna kriza. Zato ker ne želimo, da bi se isto zgodilo v Evropi,
               kjer ob mišljenju, da če bomo nekoga pustili, se bo pozdravil sam in ob zavedanju, da
               se bo ta okužba širila, jo želimo ustaviti v tem trenutku ne zaradi Grkov in Bruslja,
               ampak zaradi nas. Hvala lepa.</p>
            </sp>
            <sp xml:id="SDZ5-Izredna-26-2010-07-06.sp88">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želi še katera poslanska skupina obrazložiti svoj glas? Prosim za prijavo za
               obrazložitev glasu v svojem imenu. Obrazložitev glasu Franco Juri.</p>
               <p>Prosim.</p>
            </sp>
            <sp xml:id="SDZ5-Izredna-26-2010-07-06.sp89">

               <speaker>FRANCO JURI:</speaker>

               <p>Obrazložitev glasu je ponavadi ponovitev že povedanega. O tem smo razpravljali
               dvakrat, pa bom še enkrat povedal, zakaj bom glasoval za posojilo Grčiji. Zato ker
               gre za pomoč Evropi, gre za korak, ki umešča Slovenijo okoli tistih držav, ki še
               lahko pomagajo pri zajezitvi tega finančnega zloma, ki se bo poglabljal, če ne bomo
               takoj sanirali grške situacije. Ker prav s tako pomočjo, in to jasno povejmo
               javnosti, postavljamo tudi zahteve in jih uresničujemo, in sicer so to zahteve po
               večji preglednosti in po večji finančni disciplini, tako v Grčiji kot v drugih
               državah. Ta pomoč je močno pogojena in za to pomočjo ni samo nekaj bank, ampak so
               celotna Evropska unija, evroobmočje in tudi Mednarodni denarni sklad. Nihče ne daje
               in nihče ne ponuja ničesar zastonj, ampak v tej pomoči so vgrajene vse varovalke, ki
               so edino zagotovilo, da bo ta sanacija tudi uspešna. Grki si ne morejo privoščiti
               nobenih širokih interpretacij te pomoči. Zato je vredno podpreti predlog Vlade in
               zagotoviti mehanizem solidarnosti, ki lahko pride prav sleherni državi, predvsem pa
               evroobmočju. Hvala.</p>
            </sp>
            <sp xml:id="SDZ5-Izredna-26-2010-07-06.sp90">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Obrazložitev glasu Franc Bogovič.</p>
               <p>Prosim.</p>
            </sp>
            <sp xml:id="SDZ5-Izredna-26-2010-07-06.sp91">

               <speaker>FRANC BOGOVIČ:</speaker>

               <p>V Slovenski ljudski stranki smo se odločili, da bomo glasovali proti temu in tudi
               sam bom glasoval. Danes govorimo o paketu, tudi o proračunu in o okužbi valute. Žal
               se mi zdi, da utemeljitve, ki to okužbo prenašajo na podoben način, kot smo se v
               preteklosti borili proti prašičji gripi, če dovolite, ko je cela Evropa, cel Svet
               kupoval cepiva, tudi tukaj dobro ne razumejo tisti, ki zagovarjajo te zadeve, kajti
               ta okužba ni nič drugega kot to, kar mi počnemo danes v slovenskih financah. To ni
               okužba, ki bi šla z zrakom, z avionom na druge države, ampak ta okužba ne zna
               gospodariti z lastnimi financami, in to so dokazali v Grčiji. Slovenci se iz
               zgodovine zagotovo imamo kaj naučiti, učimo se lahko iz naše bližnje zgodovine, ki se
               ne meri od takrat, ko je propadel Lehman Brothers , ampak se meri od takrat, ko je
               propadel jugoslovanski dinar, ki je imel podobne korene problemov kot to, da se
               tisti, ki vodijo javne finance, ne znajo uskladiti in rabijo približno tretjino več,
               kot ustvarijo. Žal se ta okužba dogaja danes tu v Sloveniji in danes tisti, ki so
               proti tej okužbi, bodo to okužbo za slovenske finance tudi podprli.</p>
            </sp>
            <sp xml:id="SDZ5-Izredna-26-2010-07-06.sp92">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Obrazložitev glasu, Matevž Frangež.</p>
               <p>Prosim.</p>
            </sp>
            <sp xml:id="SDZ5-Izredna-26-2010-07-06.sp93">

               <speaker>MATEVŽ FRANGEŽ:</speaker>

               <p>To odločitev so voditelji držav evroobmočja 5. maja sprejeli soglasno. Me prav
               zanima, kakšna bi bila danes stališča ene izmed teh parlamentarnih strank, ki z
               velikim populizmom, neodgovornim populizmom nastopa v tem parlamentu, če bi Slovenijo
               na srečanju voditeljev držav evroobmočja zastopal drug predsednik Vlade.</p>
               <p>Nauk te krize je, da je prišla iz življenja preko možnosti, zato se je zgodil
               nepremičninski balon v Združenih državah Amerike in zato je zdaj v tej novi etapi te
               krize, grška kriza dala nov pospešek gospodarski krizi v Evropi. Na nas je vprašanje,
               ali bomo to krizo reševali ali bomo stali ob strani in čakali, da sesuje tudi nas.
               Socialni demokrati in koalicija tukaj ponujamo odgovoren odgovor, in to je, da
               zagotovimo posojilo, ki je pod ugodnejšimi pogoji, kot ga je Grčija danes sposobna
               dobiti, zato da reprogramira svoje obveznosti, hkrati pa s tem zagotovo izvede doma
               tudi potrebne strukturne reforme, zato da prilagodi svoje javne finance sposobnostim
               grškega gospodarstva. To je domača naloga, ki jo imamo tako mi v Sloveniji kakor tudi
               drugod po Evropi, še posebej v Grčiji, Španiji, Italiji, na Portugalski in Irski.
               Temu je treba slediti. Ne le, da ne s tem rešujemo samo Grčije, s tem rešujemo to
               temeljno infrastrukturo, ki ustvarja krvno ožilje za pogon celotnega evropskega
               gospodarstva. Ne želim videti posledic na slovensko gospodarstvo, na naš dostop do
               finančnih virov, če takega ukrepa ne bi bilo in za te odgovorne oblasti glasujem za
               zakon.</p>
            </sp>
            <sp xml:id="SDZ5-Izredna-26-2010-07-06.sp94">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Obrazložitev glasu, mag. Branko Grims.</p>
               <p>Prosim.</p>
            </sp>
            <sp xml:id="SDZ5-Izredna-26-2010-07-06.sp95">

               <speaker>MAG. BRANKO GRIMS:</speaker>

               <p>Nesrečna odločitev voditeljev Evropske unije, da odobrijo finančno pomoč Grčiji,
               preden ta vzpostavi ustrezne kontrolne mehanizme in dokaže finančno disciplino in red
               na področju javnih uslužbencev in javnih financ, je katastrofalen precedens, ki lahko
               trajno ošibi celotno evroobmočje, okrni kvaliteto življenja in bo na dolgi rok
               zanesljivo bistvena ovira vzpostavljanju evra kot ene od vodilnih svetovnih valut in
               celo kot alternativo ameriškemu dolarju, o čemer se je dolgo časa sanjalo, zdaj pa
               bodo to ostale samo še sanje.</p>
               <p>V slovenski vladi v škodo govori dejstvo, da v istem obdobju, ko se zahteva od
               slovenskih javnih uslužbencev in vseh zaposlenih zatiskanje pasu v višini 400
               milijonov evrov, se točno enak znesek namenja za grške javne uslužbence, ki imajo
               13., 14., 15., 16. za polovico višjo plačo od slovenskih javnih uslužbencev. Ko
               sindikati proti temu vzdignejo glas in ko se ne strinjajo s takim ravnanjem, se ruši
               še socialni dialog kot eden od ključnih vrednot, na katerih je bila vzpostavljena
               samostojna Slovenija. Zato je danes za odločitev, po mojem prepričanju, bistveno eno
               samo dejstvo.</p>
               <p>Zelo jasno povemo, da reševanje finančnih in nepremičninskih špekulantov ni v
               slovenskem nacionalnem interesu, ni v interesu Evropske unije in je razvojno
               destruktiven koncept. Na dolgi rok vodi v uničenje rasti in v šibkejši evro, s tem pa
               tudi v nižjo kvaliteto življenja za vse državljanke in državljane Slovenije in
               Evropske unije v celoti. Glasoval bom proti.</p>
            </sp>
            <sp xml:id="SDZ5-Izredna-26-2010-07-06.sp96">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Obrazložitev glasu, Rudolf Petan.</p>
               <p>Prosim.</p>
            </sp>
            <sp xml:id="SDZ5-Izredna-26-2010-07-06.sp97">

               <speaker>RUDOLF PETAN:</speaker>

               <p>Hvala za besedo, gospod predsednik. Spoštovani!</p>
               <p>Jaz bom glasoval proti, ker ne glasujemo o pomoči Grčiji, niti ni res, da pomagamo
               sami sebi. Podpiramo pa nesorazmerne pravice grškega javnega sektorja, in to v času,
               ko mora slovenski javni sektor zategovati pas, ko se jim celo brez dogovorov grozi,
               da ne bodo imeli pravic, ki so si jih že pridobili, medtem pa imajo nekateri v grškem
               javnem sektorju tudi 16 plač letno. To so nesorazmerja in v Sloveniji ne moremo kar
               tako mirno iti mimo tega. Ob takšnih podatkih bi lahko mirno rekli, da je to primer,
               ko lačna vrana sito pita. Dejstvo je, da cel svet že veliko let ve, da so, ne glede
               na Vlado, grške vlade špekulirale s svojimi državnimi obveznicami in z vrednostnimi
               papirji. Finančne institucije so se veselo vključevale, zato ker so vse računale na
               to, da če so državne obveznice, bodo vedno dobile denar povrnjen, pa ne glede kaj se
               dogaja. Ampak vemo, kdo plača. Finančne institucije prav gotovo ne. Dejstvo je, da so
               v te špekulacije z grškimi obveznicami vpletene tudi slovenske finančne institucije.
               Tega denarja je za 119 milijonov evrov in Vlada ni pripravila tega podatka, da bi mi,
               ko moramo odločati o teh velikih denarjih, o 400 milijonih evrov, dobili podatek,
               katere slovenske finančne institucije so tudi špekulirale. V bistvu mi zdaj dajemo
               denar tem finančnim institucijam, da si bodo povrnile svoje špekulacije. To je seveda
               nedopustno in Vlada bi to morala storiti.</p>
               <p>Za konec pa naj bo tudi meni dovoljeno to, kar je bilo drugim, in bi vprašal, kako
               bi pa danes govorile in glasovale stranke vladajoče koalicije, če bi bila v Sloveniji
               drugačna Vlada? Hvala lepa.</p>
            </sp>
            <sp xml:id="SDZ5-Izredna-26-2010-07-06.sp98">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Ker je še interes za obrazložitev glasu, odpiram prijavo, vendar ne prosim zanjo,
               odpiram pa. Obrazložitev glasu v svojem imenu dr. Luka Juri.</p>
               <p>Prosim.</p>
            </sp>
            <sp xml:id="SDZ5-Izredna-26-2010-07-06.sp99">

               <speaker>DR. LUKA JURI:</speaker>

               <p>Hvala lepa.</p>
               <p>Ker je v zraku ostalo neko vprašanje, brez da bi dobili pravi vsebinski
               odgovor<gap n="..."/></p>
            </sp>
            <sp xml:id="SDZ5-Izredna-26-2010-07-06.sp100">

               <speaker>PREDSEDNIK DR. PAVEL GANTAR:</speaker>

               <p>Luka Juri ni več razprave. Samo obrazložitev glasu.</p>
               <p>Hvala lepa.</p>
            </sp>
            <sp xml:id="SDZ5-Izredna-26-2010-07-06.sp101">

               <speaker>DR. LUKA JURI:</speaker>

               <p>Sam sebi odgovarjam, takrat ko se odločam, kako bom glasoval, da če bi bil v drugačni
               situaciji, bi se verjetno odločil za odgovorno glasovanje in zaradi tega brez
               nobenega dvoma potrjujem to posojilo, posojilo ne pomoč, zato ker vem, da druga
               opcija, da bi pustili enega od partnerjev, ki deli isto našo valuto, na cedilu, bi
               škodila nam in bi pomenila, da bi se morali čez nekaj mesecev v celi Evropski uniji
               ukvarjati s tem, da je evro razpadel. Tega si ne želim, ker želim močno Evropsko
               unijo, ker v močni Evropski uniji smo lahko vsi skupaj močnejši. Hvala.</p>
            </sp>
            <sp xml:id="SDZ5-Izredna-26-2010-07-06.sp102">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Obrazložitev glasu, Marijan Pojbič.</p>
               <p>Prosim.</p>
            </sp>
            <sp xml:id="SDZ5-Izredna-26-2010-07-06.sp103">

               <speaker>MARIJAN POJBIČ:</speaker>

               <p>Spoštovani predsednik, kolegice in kolegice!</p>
               <p>Zelo enostavno je deliti tisto, kar ni tvoje. Zelo enostavno je to početi. Ta
               koalicija prav to danes počne. Kolega, pa ga ne bom imenoval, ki je diskutiral pred
               mano, sprašujem. Ali je pripravljen dati tretjino svoje plače Grkom, zato da bodo
               sanirali situacijo? Naj to pove, ne pa, da deli denar, ki je davkoplačevalski, ki ga
               ustvarjajo slovenski ljudje, tisti, ki delajo za praznike, ponoči, v nedeljo in tako
               naprej. Tisti, ki se odločate danes dati to posojilo Grkom, odvzemate tistim ljudem
               ravno tisto, kar je njihovo. Še tista malenkost, ki jo zdaj imajo. Že tako ali tako
               imajo skoraj prazne denarnice.</p>
               <p>Danes je bilo že velikokrat povedano, da se jemlje upokojencem in javnim
               uslužbencem. Na eni strani so trošarine, novi davki in tako naprej, na drugi strani
               pa je brez problema skoraj 400 milijonov evrov posojila Grkom in točno vemo, da tega
               denarja nikoli več ne bomo videli. Če je to odgovorna odločitev koalicije pred
               slovenskim narodom, potem me pa naj vzame, da ne bom rekel kaj. To je pa tisto
               skrajno, kar si lahko poleg vseh stvari, ki jih že tako ali tako sprejemate, v škodo
               tega slovenskega naroda, slovenskega človeka in tistih ljudi, ki morajo delati za
               vsak evro, na koncu še dovolite sprejemati takšne odločitve in rešitve. To je skrajno
               neodgovorno.</p>
               <p>Ampak jaz mislim, da bodo na koncu državljanke in državljani povedali svoje, ko bo
               čas za to ali ste ravnali prav ali ne. Jaz bom glasoval proti temu zakonu, ker sem
               prepričan, da je v škodo Slovenk in Slovencev in zato smo tudi v Slovenski
               demokratski stranki povedali, da bomo glasovali proti temu zakonu.</p>
            </sp>
            <sp xml:id="SDZ5-Izredna-26-2010-07-06.sp104">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Obrazložitev glasu, Franc Pukšič.</p>
            </sp>
            <sp xml:id="SDZ5-Izredna-26-2010-07-06.sp105">

               <speaker>FRANC PUKŠIČ:</speaker>

               <p>Hvala lepa. Kolegice, kolegi, minister!</p>
               <p>Grčija je vzela več, kot je ustvarjala. Grčija je to, kar je porabila, tudi
               prekrivala. Grčija je lagala in kradla. Te manire se rešujejo tako, da tisti, ki tega
               niso delali, to plačujejo in namesto njih vračajo. Sprašujem se, ker s polno zavestjo
               glasujete za takšen zakon, s kakšno<gap n="..."/></p>
            </sp>
            <sp xml:id="SDZ5-Izredna-26-2010-07-06.sp106">

               <speaker>PREDSEDNIK DR. PAVEL GANTAR:</speaker>

               <p>Kolega Pukšič, prosim ne se obračati na druge poslanske skupine, govoriti morate o
               svojem glasu.</p>
            </sp>
            <sp xml:id="SDZ5-Izredna-26-2010-07-06.sp107">

               <speaker>FRANC PUKŠIČ:</speaker>

               <p>Sprašujem se, komu je bil v petek namenjen javni razpis ministra Lukšiča, ker je v
               finančnih pogojih zapisal, da mora vrednost investicije brez DDV presegati 5
               milijonov evrov in ne sme biti manjša od 45 % in da mora biti operacija končana 31.
               12. v tem letu. Koliko takšnih investicij v tej državi imamo? Toliko kot imamo Grčij
               v tej Evropi. In tudi tukaj boste naredili isto. Sram me je, da to gledam, zato bom
               glasoval proti.</p>
            </sp>
            <sp xml:id="SDZ5-Izredna-26-2010-07-06.sp108">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Obrazložitev glasu dr. Vinko Gorenak.</p>
               <p>Prosim.</p>
            </sp>
            <sp xml:id="SDZ5-Izredna-26-2010-07-06.sp109">

               <speaker>DR. VINKO GORENAK:</speaker>

               <p>Hvala lepa.</p>
               <p>S to stvarjo je preprosto tako. Tukaj je tudi treba biti realen. Res je, da verjetno
               Slovenija v času, ko se je 5. maja o tem odločalo, ni imela kakšnih veikih možnosti v
               Evropi. Pa tudi če bi Slovenija v Evropi glasovala proti, je vprašanje, če bi ji
               karkoli uspelo. Evropa se je tako odločila in koalicija je prisiljena početi to, kar
               se je Evropa odločila. Toda tukaj nastane anahronizem. Popoln anahronizem temu, da v
               Grčiji veliko zaslužijo, da imajo velike pokojnine, velike socialne dodatke in vse
               ostalo in da imajo naši ljudje pol tega. Zdaj naj naši ljudje rešujejo situacijo v
               Grčiji.</p>
               <p>Jaz sem, mislim, da okoli 10. maja, v lokalnem časopisu zelo jasno povedal, da gre
               moj prst na tipko proti, preden je ta zakon sploh prišel v parlament. Preprosto zato,
               ker mi vest tega ne bi dopuščala, ne glede na zaveze v Evropi in ne glede na vse
               ostale stvari, ki jih je koalicije prisiljena narediti. Jaz se tega zavedam in moja
               vest je seveda na tisti strani, ki se ji reče <q>"ne morem"</q>. Ne morem podpreti
               situacije, ki se ji reče, da bo Slovenec plačeval Grku, ki je tako rekoč goljufal in
               lagal in ima še boljše življenje tudi danes, pa tudi jutri bo imel boljše življenje,
               kot ga ima slovenski človek, da je zdaj naš državljan dolžan plačati 190 evrov. Moj
               glas je proti, tako kot sem napovedal že zdavnaj, ko tega zakona še ni bilo v
               parlamentu.</p>
            </sp>
            <sp xml:id="SDZ5-Izredna-26-2010-07-06.sp110">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Obrazložitev glasu, Milenko Ziherl.</p>
               <p>Prosim.</p>
            </sp>
            <sp xml:id="SDZ5-Izredna-26-2010-07-06.sp111">

               <speaker>MILENKO ZIHERL:</speaker>

               <p>Hvala za besedo. Lep pozdrav vsem prisotnim!</p>
               <p>Tudi sam bom glasoval proti sprejetju tega zakona. Moram pa reči, da so me dogajanja
               na evrskem področju zelo zaskrbela predvsem na osnovi slabih izkušenj iz naše bivše
               skupne države. Situacija se zdaj na evrskem območju nekako ponavlja. Želel bi
               poudariti, da je bil eden od vzrokov za razpad skupne države Jugoslavije tudi vdor
               Srbov v monetarni sistem, kar je nekaj podobnega kot zdaj grška zgodba. O tem vdoru
               bi mimogrede še omenil, da je s svojo pasivnostjo močno pripomogel tudi takratni
               viceguverner iz Slovenije.</p>
               <p>Posledice so že tukaj. Evro je proti drugim valutam izgubil že preko 20 % in vse
               kaže, da se zadeva še ni stabilizirala. Sicer ni več tistih drastičnih skokov, ampak
               še vedno pa je zaznati rahle padce proti dolarju. Posledice bodo, če ne bodo v tem
               letu, bodo sigurno v naslednjem letu. Strateške surovine in energenti se kupujejo na
               osnovi terminskih pogodb in je zdaj zelo važno, katera valuta je v tej terminski
               pogodbi. Že draga nafta se lahko tudi zaradi slabega tečaja evra še močno podraži, in
               to bo imelo posledice za življenje v Evropi. Že spet bo treba iskati tisto, kar smo
               imeli v Jugoslaviji – trdno valuto, s katero bomo varčevali, kajti zaradi grške krize
               to očitno evro ni več. Zadeva ni pomoč, ampak je potuha in slab zgled, ki ga bodo
               verjetno posnemali še seveda Španci, Portugalci, Irci, Italijani in seveda tudi mi.</p>
               <p>Na koncu bi še omenil, da je 400 milijonov evrov cena 2 tako visoko tehnološko
               razvitih tovarn, kot je Sava v Kranju, se pravi Sava Tires – ameriška družba za
               proizvodnjo avto pnevmatik. Še enkrat, 2 Savi Kranj je skrajno neodgovorno dejanje,
               zato glasujem proti.</p>
            </sp>
            <sp xml:id="SDZ5-Izredna-26-2010-07-06.sp112">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo o predlogu zakon. Glasujemo. Glasovanje teče. Navzočih je 83 poslank in
               poslancev, za je glasovalo 47, proti 34.</p>
               <p><stage>(Za je glasovalo 47.)</stage> <stage>(Proti 34.)</stage></p>
               <p>Ugotavljam, da je zakon sprejet. S tem zaključujem to točko dnevnega reda. <title>Nadaljujemo s prekinjeno 3. točko dnevnega reda, to je na obravnavo Predloga zakona o
                  spremembah in dopolnitvah Zakona o trošarinah v okviru nujnega postopka.</title>
               </p>
               <p>Smo v 3. obravnavi Amandmaji so vloženi. Jaz sem sicer vložen amandma že prejel na
               klop. Vi očitno ga niste. Odrejam petminutno prekinitev, da se razdelijo amandmaji in
               da se potem opravi 3. obravnava, tako kot je predvideno. Nadaljevali bomo sejo ob
               13.11.</p>
               <stage type="time">(Seja je bila prekinjena ob 13.06 in se je nadaljevala ob 13.11.)</stage>
            </sp>
            <sp xml:id="SDZ5-Izredna-26-2010-07-06.sp113">

               <speaker>PREDSEDNIK DR. PAVEL GANTAR:</speaker>

               <p>Spoštovane kolegice in kolegi! <title>Nadaljujemo s prekinjeno sejo in s prekinjeno 3.
                  točko dnevnega reda, to je na obravnavo Predloga zakona o spremembah in
                  dopolnitvah Zakona o trošarinah v okviru nujnega postopka.</title>
               </p>
               <p>Prehajamo na razpravo in odločanje o amandmaju in členu. V razpravo dajem 15. člen
               in amandma poslanskih skupin SD, Zares, DeSUS in LDS. Želi kdo o tem amandmaju
               razpravljati?</p>
               <p>Proceduralno, gospod Tanko.</p>
            </sp>
            <sp xml:id="SDZ5-Izredna-26-2010-07-06.sp114">

               <speaker>JOŽE TANKO:</speaker>

               <p>Hvala lepa, spoštovani predsednik.</p>
               <p>Mislim, da bi morali vi ta amandma, ki so ga vložile vodje poslanskih skupin
               koalicije, zavrniti, kajti ta amandma je diametralno nasproten od tistega, kar smo
               nekaj minut prej sprejeli. Opozoriti vas moram, da smo se v tem mandatu velikokrat
               srečali s tem primerom diametralno nasprotnih amandmajev, ko ste preprečili, da bi se
               takšni amandmaji celo razdelili, ne samo, da bi o njih glasovali. Jaz predlagam, da v
               skladu z vašo dosedanjo prakso ravnate tudi v tem primeru popolnoma enako, kot ste v
               primerih, ko smo mi z zakonom vlagali amandmaje. Ugotavljam, da je ta amandma
               diametralno nasproten od tistega, kar smo sprejeli in o tem amandmaju v bistvu ne
               moremo niti razpravljati niti o njem glasovati. Zelo nekorektno pa je, da koalicija
               vlaga amandma na nekaj, kar je bilo nekaj minut nazaj sprejeto in drugače, kot je
               bilo sicer s koalicijo predvideno.</p>
               <p>Spoštovani predsednik, mislim, da morate imeti enake vatle v vseh primerih, tako v
               primeru, ko določene zadeve predlagamo opozicijske poslanske skupine, kot takrat, ko
               amandmaje vlaga koalicija. Tako diametralno nasprotno si poslovnika ni mogoče
               tolmačiti. Predlagam, da ugotovite, da je ta amandma diametralno nasproten s
               sprejetim amandmajem k Zakonu o trošarinah, da postopek zaključite in da potem
               normalno glasujemo o tem predlogu zakona. Vse drugo kar bomo počeli ali pa kar boste
               počeli naprej, mislim, da ni v duhu poslovnika, procedure, demokracije in tudi ne v
               duhu Ustave Republike Slovenije. Najmanj kar pričakujemo od predsedujočega, v tem
               primeru od predsednika Državnega zbora, je to, da meri vse zadeve z enakimi vatli, ne
               glede od kod prihajajo, bodisi iz opozicije ali iz koalicije. Predlagam, da ta
               vloženi amandma zavrnete in da preidemo na 3. obravnavo zakona brez amandmaja.
               Hvala.</p>
            </sp>
            <sp xml:id="SDZ5-Izredna-26-2010-07-06.sp115">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Ta predlog bom zavrnil. Prisiljen sem ga zavrniti, zato ker ni res, da
               gre za tip amandmajev, o katerih smo včasih dvomili ali pa o njih ne smemo glasovati.
               Gre za zrcalno nasprotno ne pa diametralno, v tem je velika razlika, ampak pustimo
               razpravo o tem za koga drugega, jaz se je veselim. Že večkrat smo imeli razprave o
               izključujočih amandmajih. Namen 3. obravnave je, da se lahko vložijo amandmaji na
               člene, ki so bili spremenjeni. Takšen amandma je bil vložen, zato sem ga dolžan dati
               v razpravo in odločanje. Še enkrat sprašujem ali želi kdo o tem amandmaju
               razpravljati? <stage>(Ne želi.)</stage> Zaključujem razpravo.</p>
               <p>Prehajamo na odločanje o amandmaju poslanskih skupin SD, Zares, DeSUS in LDS k 15.
               členu.</p>
               <p>Glasujemo. Glasovanje teče. Navzočih je 82 poslank in poslancev, za je glasovalo 47,
               proti 34.</p>
               <p><stage>(Za je glasovalo 47.)</stage> <stage>(Proti 34.)</stage></p>
               <p>Ugotavljam, da je amandma sprejet. Končali smo z odločanjem o amandmaju.</p>
               <p>Obveščam vas, da me Zakonodajno-pravna služba oziroma Vlada nista obvestili, da bi
               bil zaradi sprejetih amandmajev predlog zakona neusklajen.</p>
               <p>Prehajamo na odločanje o predlogu zakona.</p>
               <p>Obrazložitev glasu v imenu Poslanske skupine SDS, Zvonko Černač.</p>
               <p>Prosim.</p>
            </sp>
            <sp xml:id="SDZ5-Izredna-26-2010-07-06.sp116">

               <speaker>ZVONKO ČERNAČ:</speaker>

               <p>Nekateri v dvorani že v nekaj minutah menjajo stališča. V Slovenski demokratski
               stranki ostajamo pri istem in bomo temu zakonu nasprotovali. Nasprotovali mu bomo iz
               več razlogov.</p>
               <p>V času, ko še vedno upada bruto domači proizvod, ko gospodarstvo potrebuje svež
               kapital, ta vlada povečuje davke. Dvig trošarin, ki ga imate danes na mizi, pomeni v
               1 letu za 150 milijonov evrov novih obremenitev na račun višjega obdavčenja elektrike
               in zemeljskega plina. Pri elektriki se ta trošarina dviguje za 19-krat – iz 6,9
               milijona evrov na 127,5 milijona evrov – in pri zemeljskem plinu za 7-krat – iz nekaj
               manj kot 3 milijonov evrov na skoraj 17 milijonov evrov. Ni mogoče spodbuditi
               gospodarske rasti s tem, da se gospodarstvo in prebivalstvo dodatno obdavčujeta. Še
               tisto malo iniciative, ki je nastala v preteklem obdobju na račun ukrepov, ki so bili
               sprejeti v drugih državah in so oživili nekatere izvozno naravnane panoge, se bo s to
               dodatno obdavčitvijo zatrlo.</p>
               <p>Na drugi strani je zaznati neko konfuznost pri tej trošarinski politiki sedanje
               vlade. Pred 2 letoma je podedovala dokaj dobro osnovo na tem področju, glede na to,
               da so bile predpisane minimalne stopnje trošarine na naftne derivate. Situacija v
               zadnjih 2 letih na tem področju je tej vladi omogočila oziroma bi omogočila, da bi s
               pametno in modro trošarinsko politiko na eni strani lahko zagotavljala dodatne vire
               državnega proračuna, seveda pa bi morala biti pri predpisovanju trošarinskih stopenj
               zmerna, kar pa Pahorjeva vlada ni bila, povečala jih je previsoko. Zaradi tega je
               bilo na račun povečanih stopenj celo manj prilivov v proračun, kot bi jih na osnovi
               povečanja lahko beležili.</p>
               <p>V okviru trošarinske politike lahko zasledujemo samo 1 cilj, in to je hitro
               polnjenje proračunske luknje, ki pa v temu primeru in na takšen način, kot je s tem
               zakonom zastavljeno, ne bo uspešno. Dosegel se bo kontra efekt, zaradi prevelikih
               obremenitev se bo preliv v državni proračun zmanjšal in ponovno bomo priča
               inovativnim poskusom v jesenskih mesecih, ko bo treba krpati tisto, česar pri
               poračunu, tako kot se predvideva zdaj po računovodsko-matematični operaciji, ne
               bo.</p>
               <p>V Slovenski demokratski stranki smo predlagali, da je treba voditi razumno
               trošarinsko politiko in tudi politiko razbremenitev gospodarstva ter prebivalstva,
               kar bi edino lahko omogočilo povečanje proračunskih prilivov in na drugi strani na
               ustrezen način racionalizirati javno porabo, ki je prevelika. Tega posluha ni bilo,
               edini način, ki ga uporablja ta vlada za polnjenje proračunske vrzeli, je povečanje
               davkov, zaradi tega bomo tej nameri v Slovenski demokratski stranki nasprotovali.</p>
            </sp>
            <sp xml:id="SDZ5-Izredna-26-2010-07-06.sp117">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Želi še katera od poslanskih skupin obrazložiti svoj glas? Ne želi, zato
               odpiram prijavo za obrazložitev glasu v svojem imenu.</p>
               <p>Obrazložitev glasu, Marijan Pojbič.</p>
               <p>Prosim.</p>
            </sp>
            <sp xml:id="SDZ5-Izredna-26-2010-07-06.sp118">

               <speaker>MARIJAN POJBIČ:</speaker>

               <p>Spoštovane kolegice, kolegi!</p>
               <p>Zakon seveda ne bom podprl v prepričanju, da trošarine niso čisto nič drugega kot pa
               novi davki. Državljanke in državljane se je želelo samo zaobiti, ampak jaz sem
               prepričan, da to ne bo možno, ker s tem zakonom bomo najprej obremenili
               gospodinjstvo, in to vsakega posameznika za več kot 100 evrov na leto. Poleg tega, da
               imamo že sedaj preko 100 tisoč brezposelnih, lahko ima ta zakon učinke, ki bodo
               vplivali ravno na to in marsikatero podjetje lahko zaradi nekvalitetne, nesposobne
               politike pripelje podjetje v izjemno kritično situacijo in tudi v propad in tako
               naprej. Jaz prihajam iz okolja, kjer je podjetje Paloma, kjer je bilo veliko, veliko
               narejenega, zato da smo to podjetje zaščitili in ga nekako rešili iz kritične
               situacije. S takšno odločitvijo, kot jo zdaj sprejemate s temi novimi trošarinami na
               elektriko, se lahko zgodi, da bo kakšno takšno podjetje, ki je zelo močno vezano na
               električno energijo, postalo nezmožno opravljati svoje osnovne funkcije in se lahko
               zgodi, da bodo ljudje na Zavodu za zaposlovanje.</p>
               <p>Zato, spoštovane kolegice in kolegi, jaz sem prepričan, da poleg tega kar smo
               storili prej, ko smo kar tako brez vesti dali kredit Grkom v višini skoraj 400
               milijonov evrov, zdaj sprejemamo zakon, kjer ponovno nalagamo bremenitev na lastno
               gospodarstvo, gospodinjstva in na lastne državljanke in državljane. Ne razumem te
               nerazumne politike, res je ne razumem. Kako lahko iz dneva v dan sprejemamo
               zakonodajo, ki samo nalaga? Vseskozi samo nalaga bremena na državljanke in
               državljane. To je tudi eden izmed ključnih razlogov, da bom glasoval proti
               predlaganemu zakonu, ker je zagotovo na škodo državljanov in državljank Republike
               Slovenije.</p>
            </sp>
            <sp xml:id="SDZ5-Izredna-26-2010-07-06.sp119">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Obrazložitev glasu, mag. Andrej Vizjak.</p>
               <p>Prosim.</p>
            </sp>
            <sp xml:id="SDZ5-Izredna-26-2010-07-06.sp120">

               <speaker>MAG. ANDREJ VIZJAK:</speaker>

               <p>Spoštovane kolegice in kolegi!</p>
               <p>Tudi sam nasprotujem logiki, zato tega zakona seveda ne morem podpreti. Nasprotujem
               logiki, da se v času finančne krize, ko imamo padec gospodarske aktivnosti, dodatno
               obremenjuje z davki to isto gospodarstvo. To še naprej duši gospodarstvo in učinek bo
               za državo še slabši.</p>
               <p>Vendar to ni ključni razlog, zakaj temu nasprotujem. Ključni razlog je, da Vlada, pa
               ne Vlada, tukaj še nekako razumem finančnega ministra, da skrbi za neke prilive v
               javno blagajno tako, da povečuje davke. Skrbi me odnos poslancev do tega, da jim je v
               prvi meri do državnega proračuna in šele v drugi meri do kakovosti življenja ljudi
               nasploh. Ta vlada iz dneva v dan obljublja nove davčne obremenitve ljudi. Danes lahko
               v časopisu beremo, da bo kmalu začel veljati nov davek o obdavčitvi nepremičnin.
               Hkrati vsak dan beremo, kaj bo Vlada rezala pri prihodkih ljudi, da bo zamrznila
               usklajevanje pokojnin, socialnih transferjev in podobno. Imamo škarje, ki se zapirajo
               v tem smislu, da bodo na koncu odrezale glavo tistemu najšibkejšemu državljanu, ki se
               že danes prebija iz meseca v mesec in ki si ne more privoščiti dodatnih davčnih
               obremenitev in dodatnih omejitev njegovih prihodkov. To je, spoštovani, napačna pot
               in napačna logika reševanja nekih zavoženih politik Vlade na plečih socialno najbolj
               šibkih, ki bodo morali plačevati, ne glede na socialni status, dražjo elektriko,
               dražje gorivo in ostale stvari. To je nesprejemljivo in zagotovo nevredno podpore.
           </p>
            </sp>
            <sp xml:id="SDZ5-Izredna-26-2010-07-06.sp121">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Odpiram prijavo za obrazložitev glasu. Obrazložitev glasu v svojem imenu, Rudolf
               Petan.</p>
               <p>Prosim.</p>
            </sp>
            <sp xml:id="SDZ5-Izredna-26-2010-07-06.sp122">

               <speaker>RUDOLF PETAN:</speaker>

               <p>Hvala za besedo, gospod predsednik. Spoštovani!</p>
               <p>Jaz bom glasoval proti. Res je, da je takšen zakon o novih trošarinah v stilu nove
               paradigme te vlade, se pravi namesto povečanja davkov, povečanje trošarin. Kakšna je
               razlika? Za povprečnega Slovenca in Slovenko je popolnoma enako – napad na žep.
               Dejstvo je, da se obremenitve državljanov ne povečujejo preko desnega, ampak preko
               levega žepa, to pa je konec koncev vseeno. Takšna so dejstva, to je mogoče samo malo
               lepše leporečje, če vi mislite, da je tako. Poleg tega je pa podražitev plina in
               elektrike enostavno nerazumljivo. Dejstvo je, da sta oba energenta čista energenta,
               še posebej zemeljski plin, ker elektrika se lahko pridobiva tudi iz tako imenovanih
               črnih energentov in je potem tudi onesnaževanje zraka nekoliko večje, ampak plin je
               čisti energent.</p>
               <p>Slovenija se je v zadnjem obdobju pospešeno plinificirala, to se pravi, da je
               plinovodno omrežje po Sloveniji že zelo razširjeno, predvsem v zadnjih letih. Zdaj,
               ko imamo to infrastrukturo in gospodinjstva, ki so priključena na plinovode in tudi
               gospodarske subjekte, pa lop po glavi in bomo ta energent podražili. Ne bomo rekli,
               da je to nov davek, ampak bomo rekli, da je to višja trošarina na plin. To se dogaja
               istočasno celo na isti seji, da povečujemo trošarine in obremenitve Slovenk in
               Slovencev, ko ste pred nekaj minutami, odobrili 600 milijonsko darilo Grčiji, zato da
               bodo tam še vedno lahko imeli nekateri javni uslužbenci 16. plačo. Lahko bi rekli, da
               ta vlada daje drugim darila, svojim državljanom pa nalaga nove davke, ki se jim ne
               reče davki, ampak nove trošarine, zato bom jaz glasoval proti.</p>
            </sp>
            <sp xml:id="SDZ5-Izredna-26-2010-07-06.sp123">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Obrazložitev glasu, Marjan Bezjak.</p>
               <p>Prosim.</p>
            </sp>
            <sp xml:id="SDZ5-Izredna-26-2010-07-06.sp124">

               <speaker>MARJAN BEZJAK:</speaker>

               <p>Hvala za besedo. Lepo pozdravljeni minister, kolegice in kolegi!</p>
               <p>Temu zakonu moram nasprotovati v imenu državljank in državljanov, kakor tudi
               predvsem gospodarstvenikov. Ta zakon bo najbolj udaril po gospodarskih subjektih,
               sploh po tistih, ki so močno vezani v trošarinsko zakonodajo. Predvsem je bilo
               premalo časa, da bi se določena podjetja prestrukturirala in dejansko naredila sistem
               bolj ekološki in bolj varčen. Zato je ta udarec pregrob, če lahko tako rečem. Vem, da
               morate napolniti državno blagajno. Vem, da v državni blagajni manjka denarja, ampak
               polnite jo s pametnimi potezami, s trošarinami na alkohol, cigarete in na takšne
               stvari, nikakor pa ne na energente.</p>
               <p>V Sloveniji imamo najdražje gorivo. Ves denar, ki bi lahko prihajal že preko
               trošarin v Sloveniji, gre drugam. Celo slovenska podjetja nabavljajo gorivo v tujini,
               ne puščajo trošarinskega denarja doma v svoji blagajni. Podjetja ali pa prevozniki v
               tranzitu pa konec koncev ne dajejo nič denarja v našo blagajno. Hvala.</p>
            </sp>
            <sp xml:id="SDZ5-Izredna-26-2010-07-06.sp125">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Obrazložitev glasu Franc Bogovič.</p>
               <p>Prosim.</p>
            </sp>
            <sp xml:id="SDZ5-Izredna-26-2010-07-06.sp126">

               <speaker>FRANC BOGOVIČ:</speaker>

               <p>Tudi jaz bom glasoval proti temu zakonu o trošarinah, spremembi tega zakona in sem
               trdno prepričan, da je način krpanja proračunske luknje v letošnjem letu, ko na eni
               strani črtamo investicije, ki še niso zares v polnem teku, na drugi strani pa
               obremenjujemo občane in podjetja z novimi trošarinami, napačna pot. Pot trošarin se
               je že zelo dobro pokazala na področju pogonskih goriv, kamor smo se pripeljali s to
               trošarinsko politiko o povečanju trošarin in ko se računa, da se bo s povečanjem
               trošarin na enoto tudi na koncu zbralo več v državni proračun. Pokaže pa se, da je
               tukaj nekje meja, kjer se enostavno začnejo ti prihodki zmanjševati, kljub temu da se
               dvigujejo trošarine na enoto. Pri pogonskih gorivih je to jasno, ker se tisti, ki
               vozijo skozi državo, odločijo, da tankajo drugje in tukaj mislim, da delamo
               katastrofalno napako.</p>
               <p>Bojim pa se, da se bo v tem delu, predvsem s trošarino na elektriko, ko bomo
               obremenili slovensko gospodarstvo in občane, zgodilo to, da bodo tudi številna
               slovenska podjetja postala nekonkurenčna. Prihajam iz okolja, kjer je podjetje Vipap,
               ki porabi skoraj 2 % slovenske energije. Vipap je pridelovalna industrija, energetsko
               intenzivna in ko bo ta trošarina v celoti uveljavljena, bomo vsakega delavca in
               delavko v tem podjetju bremenili s 370 evri na mesec. Koliko časa bo to podjetje
               zdržalo takšen nepremišljen pritisk države, ne razumem, ob tem, da moramo še vedeti,
               da smo ob teh 130 milijonih trošarin na elektriko dodali dodatno obremenitev na
               obnovljive vire energije. Celotna zadeva bo 200 milijonov na letnem nivoju in mislim,
               da delamo veliko napako, zato tega nikakor ne moremo podpreti.</p>
            </sp>
            <sp xml:id="SDZ5-Izredna-26-2010-07-06.sp127">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Obrazložitev glasu, Ivan Grill.</p>
               <p>Prosim.</p>
            </sp>
            <sp xml:id="SDZ5-Izredna-26-2010-07-06.sp128">

               <speaker>IVAN GRILL:</speaker>

               <p>Hvala lepa.</p>
               <p>Tudi sam takega zakona ne morem v nobenem primeru podpreti. Še posebej glede na to,
               da če poslušamo predsednika Vlade, ko na novinarskih konferencah, ki so bolj šovi kot
               res neke konkretne izjave, večkrat omenja, da se bo Slovenija izkopala iz krize, ne
               da bi povečevali davke oziroma davčne stopnje. Kaj pa je trošarina drugega kot
               povečevanje davkov, in to predvsem na tistih področjih, ki so najbolj občutljiva tako
               za tiste, ki so ekonomsko najšibkejši v Sloveniji, predvsem pa za naše gospodarstvo.</p>
               <p>Energenti so ena izmed ključnih sestavin poslovanja oziroma delovanja vsake
               gospodarske družbe, še posebej malih podjetnikov in ravno s tem se v bistvu onemogoča
               in še dodatno obremenjuje gospodarstvo, ki je edino, ponavljam, edino, ki bo
               Slovenijo popeljalo iz te krize, v katero iz meseca v mesec predemo z višjo
               hitrostjo.</p>
               <p>Eden izmed zelo znanih ekonomistov je ravno danes komentiral, da bi bilo zelo
               koristno, če bi ta vlada padla, kajti tako vsaj ne bi bilo več škode za gospodarstvo.
               Ima zelo zelo prav, kajti vsi ukrepi, ki jih ta vlada pripravlja, so resnično
               katastrofa za gospodarstvo. Ta izredna seja Državnega zbora, kjer imamo ne
               protikrizni rebalans, ampak, kot sem že omenil, prav krizni, pomeni, da ta rebalans
               povečuje gospodarsko krizo in jo bo še povečeval. Denar dajemo tistim, ki ga v bistvu
               niti ne potrebujejo tako kot sama Slovenija in pa obremenjujemo gospodarstvo kot
               edino bilko, ki nas lahko popelje, kot sem že omenil, iz gospodarske situacije, ki je
               iz dneva v dan slabša. Zato takega zakona ne smemo sprejeti, saj je škodljiv. Hvala
               lepa.</p>
            </sp>
            <sp xml:id="SDZ5-Izredna-26-2010-07-06.sp129">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Odpiram prijavo. Obrazložitev glasu, Jože Tanko.</p>
               <p>Prosim.</p>
            </sp>
            <sp xml:id="SDZ5-Izredna-26-2010-07-06.sp130">

               <speaker>JOŽE TANKO:</speaker>

               <p>Hvala lepa.</p>
               <p>Na začetku tega mandata je bilo veliko govora o modernizaciji sistemov. Vsi tisti,
               ki smo opozarjali, kaj se bo zgodilo, zdaj dobivamo samo potrditev. Kajti ta
               modernizacija sistemov pravzaprav pomeni izključno posege v socialne pravice. S tem,
               ko zdaj spreminjamo trošarinsko politiko, ko bomo trošarine, ob tem, ko je
               gospodarska rast padla za 8, 10 %, pri elektriki povišali za 1900 %, bomo dosegli
               samo to, da bomo upokojence, kmečke zavarovance, invalide in brezposelne postavili v
               še večje težave in tudi udarili po tistem delu slovenskega gospodarstva, ki se otepa
               težav. Menim, da je treba biti pri vseh teh zadevah zelo razsoden.</p>
               <p>Prav tako se zna zgoditi oziroma se je zgodilo, da smo že v tem mandatu poslabšali
               pogoje pri dijaški prehrani, da se poslabšujejo pogoji in dviguje omejitev pri
               štipendijski politiki, da se bo izvršila sprememba pri otroških dodatkih in tako
               naprej. Zgodila se bo cela vrsta modernizacij, ki gredo vse izključno v poslabšanje
               socialnega statusa, in to predvsem tistih, ki so najbolj pomoči potrebni in ki bodo s
               tem samo še dodatno ogroženi. S temi ukrepi modernizacij v celoti izničite vse tisto,
               kar smo sprejeli recimo z minimalno plačo. Zdaj jih bo veliko prišlo na zavod za
               zaposlovanje, čakalo bodo na delo in večino od tega pa se bo potem skozi dodatne
               obdavčitve potegnilo nazaj v državni proračun. Takih predlogov zakonov kot je ta,
               zaradi vsega navedenega, sploh ni mogoče podpreti. Hvala lepa.</p>
            </sp>
            <sp xml:id="SDZ5-Izredna-26-2010-07-06.sp131">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo. Glasovanje teče. Navzočih je 80 poslank in poslancev, za je glasovalo 47,
               proti 32.</p>
               <p><stage>(Za je glasovalo 47.)</stage> <stage>(Proti 32.)</stage></p>
               <p>Ugotavljam, da je zakon sprejet.</p>
               <p>V zvezi s to točko dnevnega reda Vlada predlaga Državnemu zboru, da na podlagi 153.
               člena Poslovnika Državnega zbora sprejme naslednji sklep – Zakonodajno-pravna služba
               pripravi uradno prečiščeno besedilo Zakona o trošarinah.</p>
               <p>Glasujemo. Glasovanje teče. Navzočih je 61 poslank in poslancev, za je glasovalo 48,
               proti 6.</p>
               <p><stage>(Za je glasovalo 48.)</stage> <stage>(Proti 6.)</stage></p>
               <p>Ugotavljam, da je sklep sprejet. S tem zaključujem to točko dnevnega reda. <title>Nadaljujemo s prekinjeno 1. točko dnevnega reda, to je z obravnavo Predloga rebalansa proračuna Republike Slovenije za leto 2010.</title>
               </p>
               <p>Prehajamo na odločanje o splošnem delu predloga rebalansa proračuna.</p>
               <p>Glasujemo. Glasovanje teče. Navzočih je 80 poslank in poslancev, za je glasovalo 48,
               proti 30.</p>
               <p><stage>(Za je glasovalo 48.)</stage> <stage>(Proti 30.)</stage></p>
               <p>Ugotavljam, da je splošni del predloga rebalansa proračuna sprejet.</p>
               <p>Prehajamo na odločanje o vloženih amandmajih v posebnem delu predloga rebalansa
               proračuna. Najprej vas želim v zvezi s 1. vloženim amandmajem Poslanske skupine SDS
               pod številka 1 opozoriti, da se nanaša le na zmanjšanje sredstev pri različnih
               podprogramih v okviru posameznih uporabnikov in ne vsebuje predloga za povečanje
               sredstev pri določenih programih. Zato se o tem amandmaju glasuje v celoti v okviru
               prvo navedenega uporabnika, to je predsednika Republike Slovenije. Odločamo o
               amandmaju Poslanske skupine SDS k različnim uporabnikom.</p>
               <p>Obrazložitev glasu v imenu Poslanske skupine SDS, mag. Andrej Vizjak.</p>
               <p>Prosim.</p>
            </sp>
            <sp xml:id="SDZ5-Izredna-26-2010-07-06.sp132">

               <speaker>MAG. ANDREJ VIZJAK:</speaker>

               <p>Uvodoma se želim opravičiti poslancem SD, ker sem jih s svojim prvim nastopom zmedel,
               da so očitno<gap n="..."/></p>
            </sp>
            <sp xml:id="SDZ5-Izredna-26-2010-07-06.sp133">

               <speaker>PREDSEDNIK DR. PAVEL GANTAR:</speaker>

               <p>To kje drugje, ne pri obrazlaganju glasu, boste kdaj drugič.</p>
            </sp>
            <sp xml:id="SDZ5-Izredna-26-2010-07-06.sp134">

               <speaker>MAG. ANDREJ VIZJAK:</speaker>

               <p>Sicer pa bomo v Poslanski skupini Slovenske demokratske stranke podprli amandma, s
               katerim zmanjšujemo javno porabo, tekočo porabo države, v glavnem porabo za
               neproduktivne namene, ki seveda najbolj bremenijo nezavidljivo finančno situacijo
               državne blagajne.</p>
               <p>V Sloveniji smo res eksperti zlasti v kriznih časih, ko ne znamo omejiti tekoče
               porabe, ko znamo omejevati tam, kjer se najlažje omejujejo. To je na tistih
               investicijah, ki jih enostavno črtaš ali preložiš, s tem pa seveda ne rešiš problema.
               Investicijo je treba narediti, če ne letos pa naslednje leto, medtem ko se
               Ministrstvo za finance in Vlada ne lotita tistega, česar bi se morali lotiti. To je
               končno kleščenje tistih tekočih odhodkov države, ki so se z leti nakopičili takih in
               drugačnih politik. Seveda je normalno, da Vlada in Parlament sprejemata povečevanje
               nekih pravic državljanov v času gospodarske rast in konjukture. Hkrati pa je tudi
               normalno, da država poskrbi za stabilnosti javnih financ takrat, ko niso zlati časi
               in časi debelih krav. Ta vlada je vedno znala ali pa vlade na čelu z SD so vedno
               znale poskrbeti za pravice takrat, ko so bili dobri časi, zdaj, ko pa je čas krize,
               sta pa ta vlada in koalicija totalno zatajili. To je nepopularni ukrep, ki ga
               predlagamo. Zaradi tega verjetno gotovo ne bomo dobili na svojo stran nobenega
               javnega uslužbenca. Vendar iz odgovornosti do države in do javnih financ predlagamo
               pristop, ki ga mora v prihodnje obrati Vlada. Pristop razumnega in vsebinsko
               naravnanega krčenja fiksnih odhodkov države ob upoštevanju funkcij in tudi nalog, ki
               jih mora zagotavljati državna uprava. S tem amandmajem predlagamo znižanje tekočih
               odhodkov za materialne stroške, tudi za plače in za ostale odhodke javnega sektorja
               za dobrih 700 milijonov evrov in seveda pričakujemo, da boste ta pogled opozicije
               oziroma SDS vzeli resno in po tej poti tudi valansirali javne finance v prihodnje.
           </p>
            </sp>
            <sp xml:id="SDZ5-Izredna-26-2010-07-06.sp135">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo. Glasovanje teče. Prisotnih je 80 poslank in poslancev. Za je glasovalo
               37, proti 42.</p>
               <p><stage>(Za je glasovalo 37.)</stage> <stage>(Proti 42.)</stage></p>
               <p>Ugotavljam, da amandma ni sprejet.</p>
               <p>Prehajamo k uporabniku 1912Uprava Republike Slovenije za zaščito in reševanje,
               podprogram Pripravljenost sistema za zaščito in reševanje pomoč. Odločamo o vloženem
               amandmaju Poslanske skupine SDS.</p>
               <p>Obrazložitev glasu v imenu Poslanske skupine SDS, Robert Hrovat.</p>
            </sp>
            <sp xml:id="SDZ5-Izredna-26-2010-07-06.sp136">

               <speaker>ROBERT HROVAT:</speaker>

               <p>Hvala lepa za besedo.</p>
               <p>V Slovenski demokratski stranki bomo ta amandma podprli. Zakaj? Zato ker Vlada
               predlaga, da se vzamejo sredstva, ki so predvidena v proračunu gasilcev in
               reševalcev.</p>
               <p>Sredstva so se od leta 2009 pa do danes zmanjšala iz 631 milijonov evrov na 507
               milijonov evrov na področju obrambe in zaščite. Dejstvo pa je, da cilji ostajajo
               isti, to je neodgovorno. Pričakovali bi, da bi najprej spremenili cilje, potem pa
               klesti proračun. Pripravlja se pa ravno obratno. Najprej se manjšajo sredstva, cilji
               pa ostajajo enaki, in to je nesprejemljivo. Če še razumemo, da se klesti proračun na
               področju obrambe, je pa to, da se je letos prvič poseglo na področju Uprave Republike
               Slovenije za zaščito in reševanje, nedopustno. Jemlje se 2,2 milijona evrov. Kaj to
               pomeni? Tisto, kar bom zdaj povedal, bi lahko rekli, da gre za demagogijo. Je pa to
               na Odboru za obrambo povedal član vaše vlade, in sicer so bila ta znižanja pri
               načrtovanju vseh programov opremljanja v državni ravni. To pomeni tudi tisti, ki so
               neposredno povezani s podporo gasilskih enot in drugih reševalcev ob velikih
               vremenskih ujmah. Ne bomo kupili agregatov, pnevmatskih šotorov in kompleta enosmerne
               dvigalne hidravlike ter še nekaj drugih naprav, ne bomo servisirali geofonov in
               elektroagregatov. Držimo cel sistem vzdrževanja pripravljenosti za živalske bolezni
               na približno 20 žariščih. Zadaj za tem stoji okoli 4 do 5 tisoč gasilcev. Te opreme
               zdaj ne bo, zato ker ni denarja. Zato ne bomo kupovali pretakališč, ne bomo
               zagotovili prikolic z nosilci po regijah in rezalnike za gradbeno folijo, da ne
               govorim o kombinezonih, o zaščiti, čeladah in tako naprej. Letos ne bomo obnovili 2
               regijskih centrov in vsega kar je s tem povezano. Kar pomeni, da je možnost, da se
               nam bodo še dogajali taki dogodki, kot je bil v Podravju, ko je regijski center sredi
               neurja razpadel zaradi preobremenitve in slabe zastarele tehnike. To je povezano s
               112 in s celotnim informacijskim sistemom, ki podpira delovanje gasilcev, reševalcev,
               nujne medicinske pomoči in tako naprej.</p>
               <p>Prišli smo v fazo, da če se bo ta trend drugo leto nadaljeval, ne bomo mogli
               zagotavljati niti prednostih nalog. To so tiste naloge, da lahko sofinanciramo 44
               gasilskih enot – tistih, ki rešujejo na cestah v prometnih nesrečah. Če bomo utrpeli
               znižanje na tej podlagi, gasilci ne bodo mogli več opravljati tega dela. Prišli bomo
               v situacijo, ko ne bomo mogli niti reševati, ker zato ne bomo imeli denarja. Preden
               boste pritisnili tipko proti temu amandmaju, se zamislite, če je to prav.</p>
            </sp>
            <sp xml:id="SDZ5-Izredna-26-2010-07-06.sp137">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želi še katera od poslanskih skupin obrazložiti svoj glas? <stage>(Ne želi.)</stage> Odpiram
               prijavo za obrazložitev glasu v lastnem imenu. Obrazložitev glasu, Matjaž Zanoškar.</p>
               <p>Prosim.</p>
            </sp>
            <sp xml:id="SDZ5-Izredna-26-2010-07-06.sp138">

               <speaker>MATJAŽ ZANOŠKAR:</speaker>

               <p>Hvala, spoštovani predsednik.</p>
               <p>Ta amandma se mi zdi zelo smiseln, zato ker gre za vitalno področje zaščite in
               reševanja. To področje je zanesljivo tisto področje, ki ne bi smelo čutiti nobenega
               vpliva krize. Ko gre za zaščito naših življenj, potem je treba ta sredstva nameniti
               za ta namen. Nedavno je bila državna vaja Neurje 2010 v Slovenj Gradcu. Ta državna
               vaja je pokazala kar mnogo vrzeli pri opremljenosti in usposobljenosti, zato se mi
               zdi, da je treba ohraniti ta sredstva, da bi lahko sistem deloval tako, kot je treba.
               Preko teh sredstev se napajajo tudi posamezna prostovoljna gasilska društva. Ko gre
               za operativne programe, usposabljanje, opremo in situacije, ki so nekoliko drugačne,
               kot so bile v preteklosti, potem se strinjam s tem amandmajem in ga bom tudi podprl.
               Hvala.</p>
            </sp>
            <sp xml:id="SDZ5-Izredna-26-2010-07-06.sp139">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Obrazložitev glasu v svojem imenu mag. Branko Grims.</p>
               <p>Prosim.</p>
            </sp>
            <sp xml:id="SDZ5-Izredna-26-2010-07-06.sp140">

               <speaker>MAG. BRANKO GRIMS:</speaker>

               <p>Spoštovani!</p>
               <p>Koliko požrtvovalnosti in energije in tudi svojega zdravja, v tragičnih primerih
               celo življenja vlagajo gasilci v delo, s katerim poskušajo zaščititi vse nas in naše
               premoženje, zna ceniti samo nekdo, ki ima z njimi tudi stik. Gre za gasilce, danes in
               tukaj. Pred gasilce in gasilstvo pa tudi pred reševalce se postavljajo nove in nove
               naloge. Vremenske ujme so vse bolj pogoste, delno je za to kriv tudi človek, po drugi
               strani pa je vse več premoženja. V enem samem požaru, gospe in gospodje, ali pa v
               primeru, da je zaradi slabše tehnične podpore v enem samem primeru počasnejša in
               šibkejša reakcija v primeru neke ujme, je lahko nastala materialna škoda 10-krat,
               celo 100-krat večja od tega prihranka, ki ga prikazujete na tej postavki. Gre na nek
               način za zavarovanje že doseženega razvoja, življenja in premoženja ljudi ter za
               varnost kot vrednoto. Zaradi tega je nesprejemljivo, da se sredstva, ki so bila že
               sicer skrajno racionalno predvidena, še dodatno krnijo v imenu varčevanja, ko je
               lahko škoda, ki je povzročena s takim nepremišljenim varčevanjem, bistveno večja, kot
               je tisti navidezni prihranek<gap n="..."/> <stage>/ znak za konec razprave/</stage><gap n="..."/> varčevanje pa naj stane,
               kar hoče! To je nekaj, kar v proračunu ne bi smelo imeti svojega prostora. Zato bom
               glasoval za ta amandma, ker gre za gasilce, varnost ljudi in vrednoto, ki po mojem
               trdnem prepričanju nimajo cene.</p>
            </sp>
            <sp xml:id="SDZ5-Izredna-26-2010-07-06.sp141">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Obrazložitev glasu, Rudolf Petan.</p>
               <p>Prosim.</p>
            </sp>
            <sp xml:id="SDZ5-Izredna-26-2010-07-06.sp142">

               <speaker>RUDOLF PETAN:</speaker>

               <p>Hvala za besedo, gospod predsednik. Spoštovani!</p>
               <p>Seveda bom ta amandma podprl. Zakaj? V zadnjem času veliko govorimo o podnebnih
               spremembah, polna usta imamo teh besed. Sprejemamo razne resolucije, deklaracije in
               ne vem kaj vse. Tam smo polni hvale, kako moramo skrbeti za zdravo okolje, da ne bomo
               podnebnih sprememb še producirali. Ko pa pridemo na konkretno raven, je pa bistveno
               drugače. Spremljevalci podnebnih sprememb so naravne nesreče, ujme, neurja, toče,
               poplave, žled, nenadne ogromne količine padavin na majhnem območju. Kaj takrat
               pričakujemo? Takrat pričakujemo pomoč in v naši državi imamo resnično dobro
               organizirano službo zaščite in reševanja, hrbtenica tega sistema so pa ravno gasilska
               društva, večinoma prostovoljna, ki do zdaj še niso nikoli zatajila. Če intervenirajo,
               se tudi pričakuje, da imajo s čim intervenirati, saj imajo za to ustrezno materialno
               podlago, so ustrezno organizirana, o čemer niti ni treba govoriti. Vendar, če nimajo
               materialnih sredstev in ustrezne opreme, ki sledi času, ker so izzivi vedno drugačni
               in zahtevnejši, potem ne moremo pričakovati njihove pomoči in želje, da bi maksimalno
               pomagali.</p>
               <p>Danes imamo amandma za 2 milijona evrov, maloprej smo pa izglasovali pomoč Grčiji za
               400 milijonov evrov, in to za nekoga drugega, ki se v nekaterih primerih obnaša zelo
               neracionalno. Zaradi tega, ker je ta amandma nujen, saj bomo pomoč ob naravnih ujmah
               vedno potrebovali, in to vedno več, bom ta amandma podprl. Hvala.</p>
            </sp>
            <sp xml:id="SDZ5-Izredna-26-2010-07-06.sp143">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Obrazložitev glasu, Jožef Jerovšek.</p>
               <p>Prosim.</p>
            </sp>
            <sp xml:id="SDZ5-Izredna-26-2010-07-06.sp144">

               <speaker>JOŽEF JEROVŠEK:</speaker>

               <p>Hvala lepa. Spoštovane kolegice in kolegi!</p>
               <p>Ko smo dobili na mizo predlog rebalansa in smo videli, da Vlada zmanjšuje sredstva
               za zaščito in reševanje za več kot 2 milijona evrov, sem najprej pomislil, da je
               Vlada dosegla sporazum z nebeškimi oblastmi, da letos v Sloveniji ne bo ne vremenskih
               ujm, poplav, toče, viharjev, skratka ne bo naravnih nesreč niti drugih nesreč. Mislil
               sem, da se Vlada zanaša na božjo pomoč gasilcem. Danes je bilo tu že prezentirano, da
               temu ni bilo tako. Na seji odbora smo slišali dramatične pozive predstavnikov Vlade
               in tudi gospa ministrica je govorila z izredno kritičnimi toni. Omejujemo in
               zaustavljamo pomoč gasilcem in drugim, ki so pripravljeni reševati in nesebično
               pomagati ter dejansko nazadujemo na tako pomembnem področju, kjer je vprašanje
               nesebične pomoči tistim, ki so jo v nesrečni potrebni. Kaj sporočate, gospe in
               gospodje, s takim amandmajem? To, da bodo ljudje v nesreči, ki vedno pride, naravne
               ujme vedno prihajajo, ostali sami, da jim ne želite pomagati, da se požvižgate na
               nesrečo navadnega človeka in da bo to področje zanemarjeno v tem mandatu in v tem
               letu.</p>
               <p>Prosim in apeliram na vas, da k takšnemu ravnanju, kateremu nasprotuje tudi
               ministrica za obrambo in vsi drugi, ne pritrdite in da podprete naš amandma. Hvala
               lepa.</p>
            </sp>
            <sp xml:id="SDZ5-Izredna-26-2010-07-06.sp145">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Prosim, da pri obrazlaganju glasu ne apelirate na to, kako bodo glasovali drugi,
               ampak obrazložite izključno samo svoj glas. Obrazložitev glasu, Janko Veber. Se
               odpoveduje. Obrazložitev glasu, Ivan Grill.</p>
            </sp>
            <sp xml:id="SDZ5-Izredna-26-2010-07-06.sp146">

               <speaker>IVAN GRILL:</speaker>

               <p>Hvala lepa.</p>
               <p>Da se jemlje denar zaščiti in reševanju, je nekaj, kar si niti v sanjah ne bi smela
               dovoliti nobena vlada in nobena koalicija, zato tudi sam z veseljem podpiram amandma,
               ki smo ga vložili v Slovenski demokratski stranki. Sredstva skušamo vrniti vsaj na
               enak nivo, kot je bil zagotovljen s samim proračunom za leto 2010, čeprav bi bilo v
               veliko pomoč in korist, da bi bilo teh sredstev tudi več. Zaščita in reševanje sta v
               Sloveniji zgledno urejena, tako da lahko marsikatera država jemlje Slovenijo za
               vzgled, vendar gre to predvsem na račun prostovoljnega dela, prostovoljnih gasilskih
               društev in požrtvovalnosti. Zdaj, da se tem ljudem, ki v bistvu dajejo svoje
               življenje na kocko, zato da rešujejo življenja drugih, jemlje denar, je nedopustno.</p>
               <p>V soboto sem bil na otvoritvi gasilskega objekta, kjer je bilo štiri petine tega
               objekta zgrajeno s prostovoljnim delom iz prostovoljnih prispevkov samega društva,
               ljudi in krajanov. Tukaj pa država tako z lahkoto jemlje denar, in sicer za tiste,
               ki, kot sem rekel, rešujejo življenja na cestah, v gorah oziroma takrat, ko se
               dogajajo v Sloveniji vedno bolj pogoste naravne nesreče. Tudi v bodoče bodo podnebne
               spremembe še vedno močno prisotne in bo takšnih nesreč več, zato bodimo do tega
               odgovorni in dajmo sredstva tistim, ki jih tudi potrebujejo za reševanje življenj, ne
               zase, ampak za reševanje življenj. Hvala lepa.</p>
            </sp>
            <sp xml:id="SDZ5-Izredna-26-2010-07-06.sp147">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo. Glasovanje teče. Navzočih je 78 poslank in poslancev, za je glasovalo 39,
               proti 39.</p>
               <p><stage>(Za je glasovalo 39.)</stage> <stage>(Proti 39.)</stage></p>
               <p>Ugotavljam, da amandma ni sprejet.</p>
               <p>Prehajamo k uporabniku 2011 Ministrstvo za gospodarstvo, podprogram Programi
               povečevanja konkurenčnosti. Glasujemo o vloženem amandmaju Poslanske skupine SDS.</p>
               <p>Glasujemo. Glasovanje teče. Navzočih je 78 poslank in poslancev, za je glasovalo 33,
               proti 44.</p>
               <p><stage>(Za je glasovalo 33.)</stage> <stage>(Proti 44.)</stage></p>
               <p>Ugotavljam, da amandma ni sprejet.</p>
               <p>V okviru istega uporabnika prehajamo na podprogram Spodbujanje razvoja malega
               gospodarstva. Glasujemo o vloženem amandmaju Poslanske skupine SDS.</p>
               <p>Obrazložitev glasu v imenu Poslanske skupine SDS, mag. Andrej Vizjak.</p>
            </sp>
            <sp xml:id="SDZ5-Izredna-26-2010-07-06.sp148">

               <speaker>MAG. ANDREJ VIZJAK:</speaker>

               <p>Hvala lepa, predsednik.</p>
               <p>Seveda bomo v Poslanski skupini Slovenske demokratske stranke podprli ta amandma in
               se ne bomo pridružili proti gasilski oziroma zdaj tudi proti obrtniški koaliciji. Za
               kaj pri tem konkretnem amandmaju gre? Ministrstvo za gospodarstvo je predlagalo Vladi
               in temu parlamentu, da s temi prerazporeditvami v okviru Ministrstva za gospodarstvo
               zmanjša sredstva, ki so namenjena neposrednim, nepovratnim spodbudam malemu
               gospodarstvu, subvencijam malemu gospodarstvu za nabavo tehnološke opreme oziroma za
               druge razvojne projekte malega gospodarstva. Denar namenja v bilanci B za krepitev
               neke kreditne aktivnosti do malega gospodarstva. Malo gospodarstvo potrebuje oboje. V
               nekaterih primerih za razvojne projekte potrebuje subvencije pri nabavi tehnološke
               opreme in ugodne kredite oziroma garancije za ugodne kredite. Le raznovrstnost pomoči
               preko ukrepov slovenskega podjetniškega sklada lahko doseže cilje in namene politike
               slovenskega podjetniškega sklada in nenazadnje tudi politiko pomoči malemu in srednje
               velikemu podjetništvu.</p>
               <p>Ta vlada je že v začetku, ko je nastopila mandat, povedala, da se bo odpovedala
               nepovratnim pomočem malemu gospodarstvu in da bo le-to nadomestila s povečanjem
               obsega garancij, poroštev in ostalih dolžniških pomoči malemu gospodarstvu. Oboje je
               potrebno malemu gospodarstvu. Ko sem pred nedavnim govoril z vodstvom
               Obrtno-podjetniške zbornice Slovenije, seveda nasprotujejo takemu pristopu in taki
               politiki vlade. Malo gospodarstvo potrebuje, kot poudarjam, oboje. Potrebuje
               specifične programe in projekte, nepovratna sredstva in ugoden kredit ali garancijo
               za ta kredit. Nepovratna sredstva in spodbude so primerne zlasti za začeta mala in
               srednje velika podjetja, za obrtnike, ki se šele razvijajo, ki pravzaprav tudi nimajo
               ne vem kakšnega kreditnega potenciala, ker nimajo osnovnih sredstev, pravzaprav
               nimajo lastništva nad ničemer in zato nimajo ničesar zastaviti.</p>
               <p>S tem amandmajem želi Poslanska skupina Slovenske demokratske stranke popraviti neko
               načeto politiko, da se ukinjajo subvencije za mala podjetja in da se te nadomeščajo
               le z garancijami. Zato vas prosim, da prisluhnete nenazadnje tudi pozivom in
               predlogom slovenske obrti in podprete ta amandma.</p>
            </sp>
            <sp xml:id="SDZ5-Izredna-26-2010-07-06.sp149">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo. Glasovanje teče. Navzočih je 79 poslank in poslancev, za je glasovalo 34,
               proti 44.</p>
               <p><stage>(Za je glasovalo 34.)</stage> <stage>(Proti 44.)</stage></p>
               <p>Ugotavljam, da amandma ni sprejet.</p>
               <p>Prehajamo k uporabniku 2415 Direkcija Republike Slovenije za ceste in podprogramu
               Investicijsko vzdrževanje in gradnja državnih cest. Odločamo o 1. amandmaju k temu
               podprogramu. Predlagatelj je Odbor za promet. Vlada ga ne podpira.</p>
               <p>Glasujemo. Glasovanje teče. Navzočih je 80 poslank in poslancev, za je glasovalo 37,
               proti 42.</p>
               <p><stage>(Za je glasovalo 37.)</stage> <stage>(Proti 42.)</stage></p>
               <p>Ugotavljam, da amandma ni sprejet.</p>
               <p>Prehajamo k 2. amandmaju v okviru tega podprograma, amandmaju, ki ga je vložil
               predlagatelj dr. László Göncz.</p>
               <p>Obrazložitev glasu v imenu Poslanske skupine ali v svojem imenu? V svojem imenu, dr.
               László Göncz.</p>
            </sp>
            <sp xml:id="SDZ5-Izredna-26-2010-07-06.sp150">

               <speaker>DR. LÁSZLÓ GÖNCZ:</speaker>

               <p>Hvala lepa, gospod predsednik.</p>
               <p>Seveda bom amandma podprl.</p>
               <p>Podpore naj bi bil deležen predvsem iz razloga, ker gre za dokončanje rekonstrukcije
               ceste Domanjševci–Kobilje, predvsem zato, ker je povezano tudi z neko drugo
               investicijo, in sicer z izgradnjo vodovodnega omrežja oziroma sistema v naselju
               Domanjševci. Kot sem že v prejšnjem izvajanju omenil, gre za izredno demografsko
               ogroženo območje in oskrba z vodo je zelo pomemben korak na področju zagotavljanja
               normalnih življenjskih pogojev. Ker pogojuje tudi neko drugo investicijo in je bil
               tudi v prvotnem programu, ki je bil sklenjen med državo in občino, bom seveda ta
               amandma podprl in pričakujem, da bo morda še kdo drug podobno postopal. Hvala lepa.
           </p>
            </sp>
            <sp xml:id="SDZ5-Izredna-26-2010-07-06.sp151">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo. Glasovanje teče. Navzočih je 79 poslank in poslancev, za je glasovalo 35,
               proti 43.</p>
               <p><stage>(Za je glasovalo 35.)</stage> <stage>(Proti 43.)</stage></p>
               <p>Ugotavljam, da amandma ni sprejet.</p>
               <p>Amandma pod številko 3 pri istem podprogramu je brezpredmeten, ker se nanaša na
               povečevanje sredstev pri postavki v okviru načrta razvojnih programov, kot 3. dela
               predloga proračuna, h kateremu pa ni mogoče vlagati amandmajev.</p>
               <p>Zato prehajamo k 4. amandmaju v okviru tega podprograma. Predlagatelj je Odbor za
               promet. Vlada ga ne podpira.</p>
               <p>Glasujemo. Glasovanje teče. Prisotnih je 80 poslank in poslancev, za je glasovalo
               37, proti 42.</p>
               <p><stage>(Za je glasovalo 37.)</stage> <stage>(Proti 42.)</stage></p>
               <p>Ugotavljam, da amandma ni sprejet.</p>
               <p>Prehajamo k 5. amandmaju pri tem istem podprogramu. Amandma je vložila Poslanska
               skupina SDS.</p>
               <p>Obrazložitev glasu v imenu Poslanske skupine SDS, Jože Tanko.</p>
            </sp>
            <sp xml:id="SDZ5-Izredna-26-2010-07-06.sp152">

               <speaker>JOŽE TANKO:</speaker>

               <p>Hvala lepa za besedo.</p>
               <p>Obveznica na Škofljici oziroma prometni zamašek na Škofljici je eden izmed tistih
               3., o katerih vsakodnevno poslušamo pri poročilih oziroma takrat, kadar se pove o
               vseh prometnih zastojih v državi. Tukaj moram opozoriti, da gre za odsek, ki ima zelo
               visoko stopnjo PLDP, to se pravi, da že preko 20 tisoč, in to je začetek ceste G2. V
               maju letošnjega leta je bila na to temo organizirana tudi okrogla miza v Ribnici, na
               kateri sta sodelovala predsednik Odbora za promet v Državnem zboru, gospod Veber,
               poslanski kolega in minister, dr. Vlačič in tam je bilo rečno, da bo<gap n="..."/></p>
            </sp>
            <sp xml:id="SDZ5-Izredna-26-2010-07-06.sp153">

               <speaker>PREDSEDNIK DR. PAVEL GANTAR:</speaker>

               <p>Kolega Tanko, brez sklicevanja na druge. Obrazložitev glasu.</p>
            </sp>
            <sp xml:id="SDZ5-Izredna-26-2010-07-06.sp154">

               <speaker>JOŽE TANKO:</speaker>

               <p>Seveda, saj to govorim. Tam je bilo povedano, da bo ta prostorski načrt za ta odsek
               obravnavan na Vladi teden dni po tej javni predstavitvi. Upam, da je Vlada ta
               postopek speljala in da zadeva teče naprej. Seveda pa se tega odseka, ki je dolg
               približno 7 kilometrov, ni mogoče lotiti s 5 tisoč 461 evri, kolikor jih je ostalo na
               proračunski postavki. Če hočemo karkoli resnega narediti na tej postavki, če hočemo
               resno pristopiti, potrebujemo približno 200 tisoč evrov, da se lahko zaženejo vsi ti
               postopki, študije, proučitve, sandaže, in tako naprej, ki so potrebne, da se izvede
               umestitev trase v prostor in potem v naslednji fazi odkupijo zemljišča.</p>
               <p>Mi smo predvideli, da bi za ta odsek vzeli iz protokolarnega dela proračuna
               Republike Slovenije. Žal iz obrazložitve Vlade Republike Slovenije sledi, da Vlada
               nikakor ne pristane na to, da bi se zmanjšala sredstva za protokolarne zadeve v
               okviru državnega proračuna, kar nas pravzaprav zelo čudi ob vsem tem varčevanju, ki
               se ga gremo v tem mandatu. To bi bil dober korak, pristop, poteza in gesta, da bi se
               investicijski del podprl. Kolegi, predlagam, da ta amandma podprete in da končno
               resno pristopimo tej obveznosti na Škofljici. Sam bom ta amandma podprl prav tako
               tudi naša poslanska skupina.</p>
            </sp>
            <sp xml:id="SDZ5-Izredna-26-2010-07-06.sp155">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo. Glasovanje teče. Prisotnih je 82 poslank in poslancev, za je glasovalo
               37, proti 45.</p>
               <p><stage>(Za je glasovalo 37.)</stage> <stage>(Proti 45.)</stage></p>
               <p>Ugotavljam, da amandma ni sprejet.</p>
               <p>Prehajamo na odločanje o amandmaju pod zaporedno številko 6 pri istem podprogramu.
               Amandma je vložila Poslanska skupina SDS.</p>
               <p>Obrazložitev glasu v imenu Poslanske skupine SDS, Jože Tanko.</p>
            </sp>
            <sp xml:id="SDZ5-Izredna-26-2010-07-06.sp156">

               <speaker>JOŽE TANKO:</speaker>

               <p>Hvala lepa.</p>
               <p>Vlada je na svoji 87. seji, 16. junija 2010, sprejela državni prostorski načrt za
               obveznico Ribnica. To pomeni, da gre za eno izmed obvoznic v državnem interesu.
               Izredno pomembna je za celotno območje med Ljubljanskim barjem in mejnim prehodom
               Petrina, še posebej za vse tiste, ki uporabljajo to cesto in teh je vsako leto več,
               kajti gospodarska situacija v tem delu je izredno slaba, vsaj v določenem delu.
               Vendar izvedbe tega prostorskega plana se ni mogoče lotiti, če v državnem proračunu,
               v rebalansu proračuna za to obvoznico ni predvidenega niti 1 evra sredstev. Niti evra
               ni predvidenega za realizacijo tega prostorskega načrta. Smo mnenja, da je treba na
               to obvoznico, ki bo dolga približno 7 kilometrov, dati 100 tisoč evrov sredstev, da
               se začnejo postopki, priprava študij, izdelava elaboratov, sondaž in podobnih zadev.
               To, kar predlagamo, je minumum. Če želimo na območjih, kjer so omenjeni dejavniki,
               kjer so težave s skladnim regionalnim razvojem, kjer so težave s prometno
               dostopnostjo, prometno pretočnostjo, potem je najbolj normalno, da poslanci v
               Državnem zboru omogočimo, da tak amandma tudi podprete in da tak amandma sprejmemo.
               Vsekakor iz državnih virov namenjamo za obvoznico Škofljica, za obvoznico Ribnica in
               podobne manj sredstev, kot jih za sofinanciranje tistega Rock Otočca, ki se zgodi
               vsako leto enkrat in je to neka enkratna prireditev.</p>
               <p>Predlagam, da v Državnem zboru tudi poslanci spoznamo prioritete in potrebe okolij
               in da ne financiramo samo nekaj, kar je namenjeno neki zabavi in prostočasnim
               aktivnostim, ampak predvsem tem resnim projektom, ki so pomembni za razvoj okolij, ki
               so pomembni za razvoj gospodarskih dejavnosti in ki so sestavni del razvojne osi.
               Rock Otočec ni sestavni del razvojne osi, obvoznica na Škofljici in obvoznica Ribnica
               pa še kakšna pa so sestavni del razvojnih osi, in bistveno pripomorejo k razvoju
               okolij. Predlagam, da ta amandma podprete.</p>
            </sp>
            <sp xml:id="SDZ5-Izredna-26-2010-07-06.sp157">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo. Glasovanje teče. Navzočih je 82 poslank in poslancev, za je glasovalo 36,
               proti 46.</p>
               <p><stage>(Za je glasovalo 36.)</stage> <stage>(Proti 46.)</stage></p>
               <p>Ugotavljam, da amandma ni sprejet.</p>
               <p>V okviru istega programa odločamo o amandmaju pod zaporedno številko 7 vlagatelja
               Poslanske skupine Slovenske demokratske stranke.</p>
               <p>Obrazložitev glasu v imenu Poslanske skupine SDS, Jože Tanko.</p>
            </sp>
            <sp xml:id="SDZ5-Izredna-26-2010-07-06.sp158">

               <speaker>JOŽE TANKO:</speaker>

               <p>Hvala lepa.</p>
               <p>Verjetno ste poslanci v tem sklicu Državnega zbora že slišali za 3a. razvojno os.
               Tudi obvoznica Velike Lašče je sestavni del 3a. razvojne osi. Vlada je na svoji 87.
               seji, to je bilo 18. junija letos, tudi sprejela državni prostorski načrt za
               izgradnjo obvoznice Velike Lašče. Se pravi, da je spoznala, da je treba na področju
               ceste G2 med Ljubljanskim barjem in mejnim prehodom Petrinja sprejeti nekatere
               ukrepe, ki bodo izboljšali prometno ureditev in prometne povezave tako s Hrvaško kot
               predvsem z Ljubljano.</p>
               <p>Ureditev 3a. razvojne osi je pomembna, predvsem zato ker je to najkrajša povezava s
               Kvarnerskim zalivom in mislim, da ne bi smelo biti nobenih težav, sploh zdaj, ker ste
               pristali k temu arbitražnemu sporazumu. Realizacijo tega projekta ni možno začeti s
               tisoč 392 evri – toliko, kolikor ste predvideli za to obvoznico. Seveda je ta
               obvoznica tudi bistveno pomembnejša kot katerikoli pločniki, ki so v državnem
               proračunu v nekaterih primerih zajeti, pa tudi mnogo bolj pomembna kot nekatere
               kolesarske povezave ali pa sofinanciranje nekaterih društvenih domov in tako naprej.
               Če želimo karkoli narediti na tem skladnem regionalnem razvoju, pomagati pri razvoju
               okolij, Ribniško-Kočevsko polje je že tako, ki potrebuje dodatne spodbude ne samo na
               prometnem delu, na cestnem delu, ampak tudi na nekaterih drugih področjih. Potem je
               treba odpreti vsaj tisto, kar lahko storimo kot poslanci ob tej priložnosti, ko imamo
               na mizi konkreten amandma. Pričakujem, da boste ta amandma z veseljem podprli. Hvala
               lepa.</p>
            </sp>
            <sp xml:id="SDZ5-Izredna-26-2010-07-06.sp159">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo. Glasovanje teče. Navzočih je 82 poslank in poslancev. Za je glasovalo 36,
               proti 46.</p>
               <p><stage>(Za je glasovalo 36.)</stage> <stage>(Proti 46)</stage></p>
               <p>Ugotavljam, da amandma ni sprejet.</p>
               <p>Okoli istega podprograma odločamo o amandmaju pod zaporedno številko 8, ki ga je
               vložila Poslanska skupina Slovenske demokratske stranke.</p>
               <p>Obrazložitev glasu v imenu Poslanske skupine SDS, Jože Tanko.</p>
               <p>Prosim.</p>
            </sp>
            <sp xml:id="SDZ5-Izredna-26-2010-07-06.sp160">

               <speaker>JOŽE TANKO:</speaker>

               <p>Hvala lepa. Spoštovani predsednik, spoštovani kolegi!</p>
               <p>Obnova teh nekaj 100 metrov ali pa nekaj zadnjih 100 metrov državne ceste skozi
               Ribnico bi morala biti zaključena letos. Gre za odsek, ki je dolg približno 400
               metrov in država je obnovo tega odseka razdelila na 3 leta. 818 tisoč evrov, kolikor
               je bilo v letošnjem proračunu za dokončanje tega zadnjega odseka državne ceste skozi
               Ribnico, je razdeljenih na 3 naslednja leta. Če je to racionalen in smiselen pristop,
               potem ni čudno, da imamo takšne težave pri ekonomiji in racionalni uporabi državnega
               proračuna in tudi tako pogoste neracionalne odločitve v Državnemu zboru. Več ali manj
               bo s pripravljalnimi zaključnimi deli stroška, kot je vrednost celotnega odseka, da
               bodo odstranili zapornice, postavili semaforje in tako naprej.</p>
               <p>Predlagam, da se ta manjkajoči odcep naredi v 1 koraku, da se konča letos in da
               potem z državno cesto skozi Ribnico opravimo tako, kot je to najbolj racionalno in
               smiselno. Kakršnakoli drugačna odločitev, ki je povezana z nepodporo temu amandmaju,
               pomeni, da zelo podpiramo neracionalno trošenje državnega proračuna. Še posebej pa je
               vzbujajoč odgovor Vlade, kajti tudi v temu primeru so tiste stvari, ki so povezane s
               protokolarnimi zadevami, bistveno pomembnejše kot neke investicije v okoljih, ki bi
               pocenile in racionalizirale druge zadeve.</p>
               <p>Vladi je veliko več do protokola, do protokolarnih storitev, kot do resnih
               investicijskih objektov v posameznih občinah. Konkretno v temu primeru v občini
               Ribnica. Hvala lepa.</p>
            </sp>
            <sp xml:id="SDZ5-Izredna-26-2010-07-06.sp161">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo. Glasovanje teče. Navzočih je 81 poslank in poslancev, za je glasovalo 35,
               proti 46.</p>
               <p><stage>(Za je glasovalo 35.)</stage> <stage>(Proti 46)</stage></p>
               <p>Ugotavljam, da amandma ni sprejet.</p>
               <p>Prehajamo na odločanje o amandmaju v okviru istega uporabnika pod zaporedno številko
               9, ki ga je vložila Poslanska skupina Slovenske demokratske stranke.</p>
               <p>Obrazložitev glasu v imenu Poslanske skupine SDS, Jože Tanko.</p>
               <p>Prosim.</p>
            </sp>
            <sp xml:id="SDZ5-Izredna-26-2010-07-06.sp162">

               <speaker>JOŽE TANKO:</speaker>

               <p>Hvala za besedo.</p>
               <p>Gre samo za dokončno ureditev ceste mimo Starega Loga. Gre za obvoznico Stari Log v
               občini Kočevje na cesti, ki povezuje Novo mesto s Kočevjem. Na tej cesti je izredno
               veliko prometa, predvsem motornega, tudi tovornega prometa, ker je to najkrajša
               povezava z Ribnico in Cerknico. Je veliko tranzitnega tovornega prometa in menim, da
               bi bilo smiselno, da se ta edini manjkajoči del umesti v državni proračun.</p>
               <p>Za začetek se potrebuje 50 tisoč evrov, menim, da to pri koaliciji ne bo prevelika
               težava, da bi to zadevo podprla in pa odpravila nevarni odsek na tej cesti. Hvala.
           </p>
            </sp>
            <sp xml:id="SDZ5-Izredna-26-2010-07-06.sp163">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo. Glasovanje teče. Navzočih je 80 poslank in poslancev, za je glasovalo 34,
               proti 46.</p>
               <p><stage>(Za je glasovalo 34.)</stage> <stage>(Proti 46.)</stage></p>
               <p>Ugotavljam, da amandma ni sprejet.</p>
               <p>V okviru istega podprograma odločamo o amandmaju pod zaporedno številko 10, ki ga je
               vložila Poslanska skupina Slovenske demokratske stranke.</p>
               <p>Glasujemo. Glasovanje teče. Navzočih je 80 poslank in poslancev, za je glasovalo 33,
               proti 46.</p>
               <p><stage>(Za je glasovalo 33.)</stage> <stage>(Proti 46.)</stage></p>
               <p>Ugotavljam, da amandma ni sprejet.</p>
               <p>V okviru istega podprograma glasujemo o amandmaju pod zaporedno število 11, ki ga je
               vložila Poslanska skupina Slovenske demokratske stranke.</p>
               <p>Obrazložitev glasu v imenu Poslanske skupine, mag. Branko Grims.</p>
            </sp>
            <sp xml:id="SDZ5-Izredna-26-2010-07-06.sp164">

               <speaker>MAG. BRANKO GRIMS:</speaker>

               <p>Spoštovani!</p>
               <p>Gre za cesto Hotemaže–Britof, o kateri smo že velikokrat govorili. Za tisti žalosten
               odsek, ki je najbolj smrtonosen odsek za otroke po kilometru na celotnem slovenskem
               ozemlju, kjer se cesta z dveh strani konča v kupu zemlje in potem poteka skozi vasi.
               Če se že prioriteti varnosti, ki po mojem trdnem prepričanju kot vrednota ne more
               imeti cene, ne daje tistega pomena, ki ga ima, vas opozarjam, da gre tudi za odsek,
               ki povezuje vse občine na tem delu Gorenjske, in z avstrijskim ozemljem, saj gre za
               cesto, ki sega preko Jezerskega do meje z Avstrijo. Konec koncev je celo nacionalnega
               pomena, saj se odsek povezuje preko avstrijskega dela in koroškega ozemlja tudi
               naprej v smeri proti Slovenj Gradcu in prestavlja dnevno povezavo za marsikaterega
               migranta na tem delu poti. Gre za odsek, ki lahko v primeru, da je dograjen, sprosti
               velik razvojni potencial. Tam ležita Jezersko in Preddvor, dva turistična bisera, ki
               ne moreta izkoristiti svojega potenciala, ker nista deležna ustrezne cestne povezave.
               Gre za najstarejši odsek nezgrajene cestne povezave, predvidene v aktih Slovenije,
               saj ta del, ki sega z dveh strani v kupe zemlje, obstaja že od 80. let prejšnjega
               stoletja. Gre za sorazmerno majhna sredstva, za odsek, kjer ni nobenega nadvoza in
               predora, ničesar. Samo malo dobre volje je treba, in to priznava tudi Vlada, saj zelo
               jasno pove, da je predlog amandmaja tehnično izvedljiv. Odvisno je torej zgolj in
               samo od vaših glasov. Sam bom glasoval za, za varnost ljudi in razvoj.</p>
            </sp>
            <sp xml:id="SDZ5-Izredna-26-2010-07-06.sp165">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo. Glasovanje teče. Navzočih je 81 poslank in poslancev, za je glasovalo 36,
               proti 44.</p>
               <p><stage>(Za je glasovalo 36.)</stage> <stage>(Proti 44.)</stage></p>
               <p>Ugotavljam, da amandma ni sprejet.</p>
               <p>V okviru istega podprograma prehajamo na odločanje o amandmaju pod zaporedno
               številko 12, ki ga je vložila Poslanska skupina Slovenske demokratske stranke.</p>
               <p>Obrazložitev glasu v imenu Poslanske skupine SDS, mag. Branko Grims.</p>
            </sp>
            <sp xml:id="SDZ5-Izredna-26-2010-07-06.sp166">

               <speaker>MAG. BRANKO GRIMS:</speaker>

               <p>Spoštovani!</p>
               <p>Gre za krožišče na cestni povezavi med Brnikom in avtocesto. Krožišče v Šenčurju je
               že dalj časa v izgradnji. To je tisti odsek, ki ga zelo dobro poznate, kjer je kup
               plastike na sredi ceste kot ovira, dejansko pa predstavlja priključek na pomembno
               regionalno cesto za celotno podjetniško cono, v kateri je že zdaj zaposlenih več kot
               tisoč ljudi in se bo ta številka v kratkem še podvojila. Po eni strani gre za
               varnost, po drugi strani pa tudi za zelo pomembno razvojno vprašanje. Če nič drugega
               ne da misliti tej koaliciji, naj opozorim na en vidik. Izgradnja ceste
               Hotemaže-Britof ali pa v tem primeru krožišča v Šenčurju se bo hitro vrnila, kajti s
               sprožitvijo novega razvojnega potenciala, ki ga prinaša, se nabere v proračunu več
               sredstev, podjetniki lažje poslujejo, zvišajo se prihodki iz naslova davkov, in to v
               končni fazi pomeni večjo kvaliteto za vse. Ampak očitno tudi to ne premakne ničesar
               in bojim se, da bo tudi tukaj enaka izkušnja, kot je bila pri tistem nesrečnem
               amandmaju v zvezi z gasilci, ko je potekalo glasovanje skladno s starim, ponarodelim
               načelom, da se spopadejo butalci in pamet in so zmagali butalci in ne pamet. Toda sam
               bom glasoval po pameti in za.</p>
            </sp>
            <sp xml:id="SDZ5-Izredna-26-2010-07-06.sp167">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo. Glasovanje teče. Navzočih je 80 poslank in poslancev, za je glasovalo 33,
               proti 46.</p>
               <p><stage>(Za je glasovalo 33.)</stage> <stage>(Proti 46.)</stage></p>
               <p>Ugotavljam, da amandma ni sprejet.</p>
               <p>Prehajamo k uporabniku 2423 Direkcija za vodenja investicij JŽI in k podprogramu
               Investicijske dejavnosti na železniški infrastrukturi. Amandma pod zaporedno številko
               1 je brezpredmeten, saj ni vložen v skladu s Poslovnikom Državnega zbora. Prehajam na
               odločanje o amandmaju pod zaporedno številko 2, ki ga je vložila Poslanska skupina
               Slovenske demokratske stranke.</p>
               <p>Obrazložitev glasu v imenu Poslanske skupine SDS, Jože Tanko.</p>
               <p>Prosim.</p>
            </sp>
            <sp xml:id="SDZ5-Izredna-26-2010-07-06.sp168">

               <speaker>JOŽE TANKO:</speaker>

               <p>Hvala lepa za besedo.</p>
               <p>Če držijo podatki iz Wikipedije, potem je bila železniška proga med Grosupljem in
               Kočevjem zgrajena med 22. majem 1892 in 24. julijem 1893. Proga je bila zgrajena v 1
               letu. Mi smo v prejšnjem mandatu sprejeli zakon, kjer smo predvideli obnovo dela
               odseka te proge med Grosupljem in Ortnekom v 3 letih. Rekonstrukcija bi morala biti
               zaključena leta 2009. Žal se z nastopom Vlade Boruta Pahorja obnova te proge samo do
               Ortneka podaljšuje za naslednja 3 leta.</p>
               <p>Je pa ta železniška proga eden izmed odsekov ali pa sestavnih delov 3a. razvojne
               osi. Zdaj pa sprašujem, na kakšen način pristopa Vlada, do modernizacij prometnih in
               železniških odsekov, če se vsi ti odseki, ki so bili umeščeni in pokriti z zakonom o
               poroštvih, prelagajajo, prolongirajo in podaljšujejo v naslednje obdobje, se pravi v
               čas po mandatu sedanje vlade. Mislim, da ta pristop ni resen, da se ni možno iti na
               tak način nikakršnega razvoja, še pa najmanj skladnega regionalnega razvoja.
               Sprašujem se, na kakšen način je možno uvesti železniški promet do Kočevja in sploh
               na kakšen način omogočiti, da bo po tej progi potekal tudi železniški potniški
               promet. V Ortneku je skladišče naftnih derivatov blagovnih rezerv Republike Slovenije
               in letno je po tej cesti prometa, za katero prej niste izglasovali niti obvoznic,
               niti ničesar ndrugega, približno 40 tisoč ton, ker je treba te zaloge obnoviti letno.
               Zdaj pa si izračunajte, koliko tisoč cistern je to na cesti. Z obnovo te proge, ki je
               namenjena tudi polnjenju skladišča blagovnih rezerv v Ortneku, zagotovo ne
               pospešujemo in ne izboljšujemo prometne varnosti na omrežju med Ljubljano in
               Kočevjem. Zagotovo ne in ravno tako ne med Cerknico in Novim mestom. Nepodpora takim
               amandmajem, ki jim predlagate, pomeni, da boste bistveno pripomogli k dodatnim
               težavam, kar zadeva prometno varnost, prometno pretočnost, potovalne čase in tako
               naprej. To pomeni neposredno zaviranje razvoja v vseh smereh.</p>
            </sp>
            <sp xml:id="SDZ5-Izredna-26-2010-07-06.sp169">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo. Glasovanje teče. Navzočih je 79 poslank in poslancev, za je glasovalo 33,
               proti 46.</p>
               <p><stage>(Za je glasovalo 33.)</stage> <stage>(Proti 46.)</stage></p>
               <p>Ugotavljam, da amandma ni sprejet.</p>
               <p>Prehajamo k uporabniku 2511 Ministrstvo za okolje in prostor in podprogram
               Izboljšanje stanja okolja. Odločamo o amandmaju, ki ga je vložila Poslanska skupina
               Slovenske demokratske stranke.</p>
               <p>Glasujemo. Glasovanje teče. Navzočih je 79 poslank in poslancev, za je glasovalo 32,
               proti 47.</p>
               <p><stage>(Za je glasovalo 32.)</stage> <stage>(Proti 47.)</stage></p>
               <p>Ugotavljam, da amandma ni sprejet.</p>
               <p>Prehajamo k uporabniku 2711 Ministrstvo za zdravje in podprogramu Investicijska
               vlaganja v bolnišnice. Odločamo o amandmaju, ki ga je vložila Poslanska skupina SDS.</p>
               <p>Obrazložitev glasu v imenu Poslanske skupine SDS, Ivan Grill.</p>
            </sp>
            <sp xml:id="SDZ5-Izredna-26-2010-07-06.sp170">

               <speaker>IVAN GRILL:</speaker>

               <p>Hvala lepa za besedo.</p>
               <p>Danes smo že bili priča, da sta ta vlada in ta koalicija naravnana proti gasilcem,
               zaščiti, reševanju in zdaj vidimo da je tudi proti zagotavljanju<gap n="..."/></p>
            </sp>
            <sp xml:id="SDZ5-Izredna-26-2010-07-06.sp171">

               <speaker>PREDSEDNIK DR. PAVEL GANTAR:</speaker>

               <p>Prosim za pozornost v dvorani.</p>
            </sp>
            <sp xml:id="SDZ5-Izredna-26-2010-07-06.sp172">

               <speaker>IVAN GRILL:</speaker>

               <p><gap n="..."/> zdravstva. S tem rebalansom Vlada Republike Slovenije zmanjšuje kar 43 milijonov
               evrov oziroma še celo nekaj več za investicijska vlaganja v bolnišnice. Sicer je v
               svoji obrazložitvi navajala, da se ta sredstva v prerazporejajo v naslednje leto, kar
               seveda ne drži. Naslednje leto bo sredstev še manj, letos pa jemlje denar za
               izgradnjo tistih zelo pomembnih bolnišničnih infrastruktur, ki zagotavljajo dejansko
               varnost in tudi rešujejo življenja. Tukaj se zmanjšuje zelo veliko sredstev za
               izgradnjo urgentnega centra v Ljubljani, Novem mestu in širom Slovenije. Ravno tako
               se zmanjšujejo sredstva za bolnišnice in tudi ostalo infrastrukturo. To je seveda
               nedopustno in če bomo podprli takšen amandma, ki smo ga vložili, bomo vsaj deloma
               skušali vrniti sredstva tja, da bomo lahko bolnišnično infrastrukturo začeli v
               letošnjem letu bolj intenzivno graditi. Nedopustno je, da se jemljejo sredstva tam,
               kajti zdravje je neprecenljiva vrednota in brez ustrezne infrastrukture se tega tudi
               ne da zagotavljati.</p>
               <p>Poslanska skupina Slovenske demokratske stranke bo ta amandma tudi podprla in upam
               da bo deležen podpore tudi s strani koalicije. Hvala lepa.</p>
            </sp>
            <sp xml:id="SDZ5-Izredna-26-2010-07-06.sp173">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo. Glasovanje teče. Navzočih je 75 poslank in poslancev, za je glasovalo 32,
               proti 43.</p>
               <p><stage>(Za je glasovalo 32.)</stage> <stage>(Proti 43.)</stage></p>
               <p>Ugotavljam, da amandma ni sprejet.</p>
               <p>Prehajamo k podprogramu Zbiranje krvi in organov za presajanje in odločamo o
               amandmaju, ki ga je vložila Poslanska skupina Slovenske demokratske stranke.</p>
               <p>Obrazložitev glasu v imenu Poslanske skupine SDS, Ivan Grill.</p>
            </sp>
            <sp xml:id="SDZ5-Izredna-26-2010-07-06.sp174">

               <speaker>IVAN GRILL:</speaker>

               <p>To je naslednji absurd te vlade in verjetno tudi te koalicije, da jemljeta sredstva,
               ki so v minimalnih zneskih v celotnem proračunu. Gre za nekaj tisoč evrov, in sicer
               za področje preskrbe krvi. Vlada je, sicer verjetno ne da bi se tega zavedala, v
               svoji obrazložitvi napisala, da se sredstva na tem programu znižujejo in da obstaja
               velika verjetnost, da na ta način v letu 2010 ne bomo uspeli zagotavljati tiste
               pričakovane in tudi nujno potrebne preskrbe s krvjo. Vemo da je v Sloveniji
               krvodajalstvo ena izmed vrednot tistih, ki so pripravljeni dati kri, kajti kri rešuje
               življenje, koalicija in Vlada pa se obnašata neodgovorno, saj jemljeta tista
               minimalna sredstva tudi za to področje. Marsikatero življenje bo lahko na ta način
               tudi ogroženo in namesto da bi se ta sredstva še povečevala, jih skušamo z našim
               amandmajem vsaj vrniti na tisto raven, kot je bilo že s samim proračunom za leto 2010
               tudi nekako predvideno. Upam, da bo tukaj toliko odgovornosti, da se bo ta amandma
               seveda tudi podprl. Hvala lepa.</p>
            </sp>
            <sp xml:id="SDZ5-Izredna-26-2010-07-06.sp175">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo. Glasovanje teče. Navzočih je 78 poslank in poslancev, za je glasovalo 33,
               proti 44.</p>
               <p><stage>(Za je glasovalo 33.)</stage> <stage>(Proti 44.)</stage></p>
               <p>Ugotavljam, da amandma ni sprejet.</p>
               <p>Prehajamo na podprogram Ukrepi za izboljšanje zdravljenja – biološka zdravila.
               Odločamo o vloženem amandmaju Poslanske skupine Slovenske demokratske stranke.</p>
               <p>Obrazložitev glasu v imenu Poslanske skupine SDS, Ivan Grill.</p>
            </sp>
            <sp xml:id="SDZ5-Izredna-26-2010-07-06.sp176">

               <speaker>IVAN GRILL:</speaker>

               <p>Hvala lepa.</p>
               <p>To je tudi eden izmed naslednjih absurdov te vlade in koalicije, da jemljeta
               sredstva tudi za tiste ljudi, ki so resnično najbolj bolni, to je za zagotavljanje
               sredstev nakupa bioloških zdravil. Za biološka zdravila je znano, da so najbolj
               učinkovita in najbolj uspešna pri zdravljenju ljudi, ki so oboleli za rakom. Namesto
               da bi se ponovno povečevala sredstva, da bi lahko ljudem omogočili boljše
               zdravljenje, se tudi tukaj jemlje znesek v višini 230 tisoč evrov.</p>
               <p>V svoji obrazložitvi je Vlada zopet neodgovorno zapisala, da se na ta način, ko se
               sredstva jemljejo, ne bo zmanjšala frekvenca dobave zdravil, s tem, da v isti sapi
               napoveduje, da s tem zmanjšanjem ne bo moč začeti postopkov zdravljenja novih
               bolnikov. To pomeni, da tisti, ki bodo na novo oboleli, ki se jim bodo odkrila nova
               obolenja, ne bodo deležni zdravljenja, kot sem rekel, z najbolj učinkovitimi
               biološkimi zdravili. Zato upajmo, da je toliko sočutja in pa tudi odgovornosti, da se
               bodo vrnila sredstva na tisto raven, da bomo lahko ljudem omogočili najkvalitetnejše
               zdravljenje, ki ga v tem trenutku za to področje imamo. Slovenska demokratska stranka
               bo ta amandma podprla. Hvala lepa.</p>
            </sp>
            <sp xml:id="SDZ5-Izredna-26-2010-07-06.sp177">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo. Glasovanje teče. Navzočih je 76 poslank in poslancev, za je glasovalo 31,
               proti 42.</p>
               <p><stage>(Za je glasovalo 31.)</stage><stage>(Proti 42.)</stage></p>
               <p>Ugotavljam, da amandma ni sprejet.</p>
               <p>Prehajamo k uporabniku 3311 Ministrstvo za šolstvo in šport in podprogramu Programi
               športa in odločamo o amandmaju Poslanske skupine SDS.</p>
               <p>Obrazložitev glasu v imenu Poslanske skupine SDS, Jože Tanko.</p>
            </sp>
            <sp xml:id="SDZ5-Izredna-26-2010-07-06.sp178">

               <speaker>JOŽE TANKO:</speaker>

               <p>Hvala lepa. Spoštovani kolegi!</p>
               <p>Športne dvorane, predvsem športna dvorana Stožice je to sezono hit. S to dvorano se
               ukvarja celotna vlada. Če prav razumemo, je tudi za ta namen izpeljala poseben
               prirejen razpis, na katerega se bo lahko prijavil samo ta projekt, ta nasedla
               investicija v Ljubljani – nasedla investicija župana, gospoda Jankovića. Predlagam,
               da gremo bolj racionalno, bolj po pravi poti, da se umesti v rebalans državnega
               proračuna tudi športna dvorana v Sodražici. Gre za eno izmed občin in eno izmed šol,
               kjer nimajo zagotovljenih pogojev za športno vzgojo, ne za otroke, ne za vrtec.
               Mislim, da se takim projektom, ki se gradijo v perifernih okoljih, ki so nekoliko
               odmaknjeni od oči in srca, da podpora. Vsekakor si ta projekt zasluži večjo podporo
               Vlade Republike Slovenije kot neka investicija, ki se je zgodila zaradi tega, ker se
               ni upoštevalo finančnih pravil pristopa h gradnji projektov.</p>
               <p>Računam, da bo koalicija dala nekaj glasov, da se ta prepotreben projekt v Sodražici
               umesti v državni proračun in da Vlada oziroma Republika Slovenija prevzame del svojih
               sofinancerskih obveznosti, preostali del v skladu s shemo, ki je predvidena za
               sofinanciranje, pa bo tako ali tako prevzela matična občina. Menim, da za tako velik
               proračun, ki ima toliko postavk, protokolarnih in drugih nepotrebnih stroškov, ne bi
               smelo biti nobenih težav, da bi iz te postavke zagotovili milijon evrov, podprli
               projekt in ga umestili v proračun. Računam na vašo podporo.</p>
            </sp>
            <sp xml:id="SDZ5-Izredna-26-2010-07-06.sp179">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo. Glasovanje teče. Navzočih je 79 poslank in poslancev, za je glasovalo 34,
               proti 44.</p>
               <p><stage>(Za je glasovalo 34.)</stage> <stage>(Proti 44.)</stage></p>
               <p>Ugotavljam, da amandma ni sprejet.</p>
               <p>Prehajamo k podprogramu Vrtci. Odločamo o amandmaju, ki ga je vložila Poslanska
               skupina Slovenske demokratske stranke.</p>
               <p>Obrazložitev glasu v imenu Poslanske skupine SDS, Jože Tanko.</p>
            </sp>
            <sp xml:id="SDZ5-Izredna-26-2010-07-06.sp180">

               <speaker>JOŽE TANKO:</speaker>

               <p>Hvala lepa.</p>
               <p>Gre za investicijo v Ribnici, za izgradnjo novega vrtca, pri katerem so postopki
               zaključeni, izdano je tudi gradbeno dovoljenje. V tem državnem zboru in tudi v tej
               vladi je zelo velika benevolenca do pokrivanja raznih zgrešenih investicij. Temu so
               naklonjeni tudi na Ministrstvu za šolstvo in šport, ki znajo poiskati dodatne vire in
               razpisati nekaj milijonov evrov za nekatere druge zadeve. Slišali smo tudi o namenih
               in predlogih, da bi se pokrile določene investicije iz proračunske rezerve za tiste,
               ki so podvrženi elementarnim nesrečam in verjetno je tam šlo za elementarno nesrečo,
               ker je šlo za nepokrito investicijo.</p>
               <p>Predlagam, da gremo bolj po normalni poti, da z glasovanjem za podporo temu
               amandmaju to potrebno investicijo v Ribnici podprete, jo umestimo v državni proračun
               in začnemo s postopkom izvedbe. Prav gotovo ne gre za neko naložbo, ki bi imela
               kakršnekoli težave ali pa omejitve. Gre za to, da se nadomesti objekt, ki je
               praktično v celoti propadel, ker ne izpolnjuje več tehničnih, niti drugih pogojev in
               tudi onemogoča normalen razvoj predšolske vzgoje v Ribnici. Računam, da boste, glede
               na to, da imate zelo benevolenten, dober in pozitiven odnos do otrok, do predšolskih
               in šolskih otrok, dijakov, študentov, ta amandma podprli in da tudi na tem področju
               naredimo v enem izmed lokalnih okolij pomemben razvojni korak naprej. Naša poslanska
               skupina ga bo podprla.</p>
            </sp>
            <sp xml:id="SDZ5-Izredna-26-2010-07-06.sp181">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Želi še katera od poslanski skupin obrazložiti svoj glas? <stage>(Ne želi.)</stage></p>
               <p>Obrazložitev glasu v svojem imenu, Jožef Jerovšek.</p>
            </sp>
            <sp xml:id="SDZ5-Izredna-26-2010-07-06.sp182">

               <speaker>JOŽEF JEROVŠEK:</speaker>

               <p>Hvala lepa.</p>
               <p>Bojim se, da ni tako dober odnos do otrok in bodočnosti, ki se izraža skozi odnos do
               otrok<gap n="..."/></p>
            </sp>
            <sp xml:id="SDZ5-Izredna-26-2010-07-06.sp183">

               <speaker>PREDSEDNIK DR. PAVEL GANTAR:</speaker>

               <p>Brez polemike svojim poslanskim kolegom, prosim.</p>
            </sp>
            <sp xml:id="SDZ5-Izredna-26-2010-07-06.sp184">

               <speaker>JOŽEF JEROVŠEK:</speaker>

               <p>Že v današnji razpravi in glasovanju je bilo očitno, da se vladna in koalicijska
               barka potapljata. Teh znakov je veliko – odnos do gasilcev, nasprotovanje njihovi
               dejavnosti, podpora programa malega gospodarstva, zanemarjajo se vlaganja v programe
               malega gospodarstva, torej v slovenski razvoj in simbolni amandma, ki kaže odnos te
               koalicije do otrok v bodočnosti. Če ste proti amandmaju, ki na simbolni način
               sporoča, da so otroci staršem v Sloveniji še vedno vrednota, potem je jasno, da sta
               se ta vlada in koalicija odpovedali naložbam in zaupanju v slovensko bodočnost. Še
               enkrat potrjuje, da sta ladji – vladna in koalicijska – izgubili kompas in se
               potapljata. Dokaz za to je tudi minister Lahovnik, ki ima instinkt za to, kdaj je
               treba skočiti iz potapljajoče ladje. Zdaj je izskočil iz Zaresa, jutri bo iz vladne
               ladje. Razsoden človek nima izbire.</p>
            </sp>
            <sp xml:id="SDZ5-Izredna-26-2010-07-06.sp185">

               <speaker>PREDSEDNIK DR. PAVEL GANTAR:</speaker>

               <p>Gospod Jerovšek, ali lahko pojasnite, kaj ima to z obrazložitvijo glasu?</p>
            </sp>
            <sp xml:id="SDZ5-Izredna-26-2010-07-06.sp186">

               <speaker>JOŽEF JEROVŠEK:</speaker>

               <p>Vi pa kar peljite Slovenijo v prepad in glasujte proti, tudi pri simbolnem programu
               vlaganja v bodočnost, to je v vzgojo otrok in enake možnosti otrok. Hvala lepa.</p>
            </sp>
            <sp xml:id="SDZ5-Izredna-26-2010-07-06.sp187">

               <speaker>PREDSEDNIK DR. PAVEL GANTAR:</speaker>

               <p>In kako boste glasovali? Proti ali za?</p>
            </sp>
            <sp xml:id="SDZ5-Izredna-26-2010-07-06.sp188">

               <speaker>JOŽEF JEROVŠEK:</speaker>

               <p>Za.</p>
            </sp>
            <sp xml:id="SDZ5-Izredna-26-2010-07-06.sp189">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo. Glasovanje teče. Navzočih je 78 poslank in poslancev, za je glasovalo 32,
               proti 46.</p>
               <p><stage>(Za je glasovalo 32.)</stage> <stage>(Proti 46.)</stage></p>
               <p>Ugotavljam, da amandma ni sprejet.</p>
               <p>Prehajamo k podprogramu Osnovno šolstvo. Odločamo o amandmaju pod zaporedno številko
               1, ki ga je vložil dr. László Göncz.</p>
               <p>Obrazložitev glasu v svojem imenu, dr. László Göncz.</p>
            </sp>
            <sp xml:id="SDZ5-Izredna-26-2010-07-06.sp190">

               <speaker>DR. LÁSZLÓ GÖNCZ:</speaker>

               <p>Hvala lepa.</p>
               <p>Gre za najpomembnejši tovrstni projekt v tem trenutku na narodnostno mešanem
               območju, ki pa ni namenjen zgolj narodni skupnosti, temveč vsaj v tolikšni meri tudi
               večinskemu narodu oziroma širšemu območju, saj gre za največjo osnovno šolo v širšem
               geografskem prostoru.</p>
               <p>Z zmanjšanjem zneska, ki se predlaga v okviru amandmaja kot neka možnost za izvedbo
               programa, se dejansko onemogoča toletni program izvedbe projekta in s tem postaja
               vprašljiva tudi nadaljnja dejavnost za naslednje leto. Ker pa gre kljub temu
               sorazmerno za ne tako velik znesek, menim, da je ta investicija oziroma ta amandma
               lahko deležen podpore. Osebno bom seveda ta amandma podprl. Hvala lepa.</p>
            </sp>
            <sp xml:id="SDZ5-Izredna-26-2010-07-06.sp191">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo. Glasovanje teče. Navzočih je 78 poslank in poslancev, za je glasovalo 34,
               proti 43.</p>
               <p><stage>(Za je glasovalo 34.)</stage> <stage>(Proti 43.)</stage></p>
               <p>Ugotavljam, da amandma ni sprejet.</p>
               <p>V okviru istega podprograma odločamo o amandmaju pod zaporedno številko 2, ki ga je
               vložila Poslanska skupina Slovenske demokratske stranke.</p>
               <p>Obrazložitev glasu v imenu Poslanske skupine, Zvonko Lah.</p>
               <p>Prosim.</p>
            </sp>
            <sp xml:id="SDZ5-Izredna-26-2010-07-06.sp192">

               <speaker>ZVONKO LAH:</speaker>

               <p>Hvala za besedo.</p>
               <p>Gre za projekt osnovne šole, vrtca in telovadnice Mirna Peč. Projekt je iz razpisa
               iz leta 1999. Ko je bila izbrana idejna zasnova in ovrednoten projekt, je Ministrstvo
               za šolstvo zagotovilo svoj delež sredstev za izgradnjo po Zakonu o financiranju
               občin, kar je dobra polovica celotne investicije. Občina je šele takrat šla v
               izdelavo projekta in nakupa potrebnega zemljišča. Zdaj pa kljub maksimalnemu
               zadolževanju ne more zapreti finančne konstrukcije, ker ministrstvo ne zagotavlja
               svojega deleža. Gre za osnovno šolo, ki že več kot 40 let nima uporabnega dovoljenja
               in ga ne more pridobiti, ker je bilo vedno nekaj dozidanega za prostorske potrebe
               šole. Zdaj pa občina ne more zapreti finančne konstrukcije, ko je projekt
               pripravljen, in pričeti z gradnjo.</p>
               <p>Ministrstvo za šolstvo in šport v lanskem letu ni izvedlo razpisa za izgradnjo
               tovrstnih objektov, niti v letošnjem letu. Z amandmajem predlagamo prerazporeditev
               sredstev iz nerazporejenih sredstev na to postavko, da se omogoči pričetek izgradnje
               tega objekta. Mislim, da bi Vlada lahko izkoristila ugodno cenovno situacijo v
               gradbeništvu, ker so gradbinci brez dela, to ugotavlja tudi sam minister, in
               zagotovila vsaj minimalna sredstva, saj v zadnjih 2 letih ni bilo niti tega. To bi
               omogočilo, da se tisti projekti, ki trajajo že desetletja, pričnejo z izgradnjo in da
               se ugodno reši prostorska stiska v osnovnih šolah in vrtcih, ker je situacija zelo
               pereča. Ne vem, kaj se bo zgodilo, če inšpekcija šolo zapre, ker bi vsi javni objekti
               morali imeti uporabno dovoljenje. Kdo bo potem nosil odgovornost, saj je občina
               naredila prav vse in zagotovila maksimalen del sredstev, kar jih lahko zagotovi glede
               na svoj proračun.</p>
               <p>Mislim, da je tukaj odgovornost na ministrstvu in Vladi, da se omogoči, da se takšni
               objekti pričnejo graditi. Ta amandma bo Poslanska skupina SDS seveda podprla.</p>
            </sp>
            <sp xml:id="SDZ5-Izredna-26-2010-07-06.sp193">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo. Glasovanje teče. Navzočih je 80 poslank in poslancev, za je glasovalo 33,
               proti 47.</p>
               <p><stage>(Za je glasovalo 33.)</stage> <stage>(Proti 47.)</stage></p>
               <p>Ugotavljam, da amandma ni sprejet. Zaključili smo z odločanjem o amandmajih.</p>
               <p>Prehajamo na odločanje o posebnem delu predloga rebalansa proračuna v celoti.</p>
               <p>Glasujemo. Glasovanje teče. Navzočih je 80 poslank in poslancev, za je glasovalo 49,
               proti 30.</p>
               <p><stage>(Za je glasovalo 49.)</stage> <stage>(Proti 30.)</stage></p>
               <p>Ugotavljam, da je posebni del predloga rebalansa proračuna v celoti sprejet.</p>
               <p>Prehajamo na odločanje o Načrtu razvojnih programov.</p>
               <p>Glasujemo. Glasovanje teče. Navzočih je 80 poslank in poslancev, za je glasovalo 48,
               proti 31.</p>
               <p><stage>(Za je glasovalo 48.)</stage> <stage>(Proti 31.)</stage></p>
               <p>Ugotavljam, da je Načrt razvojnih programov sprejet.</p>
               <p>Končali smo z odločanjem o posameznih delih predloga rebalansa proračuna Republike
               Slovenije. Sprašujem predstavnike Vlade ali Odbora za finance in monetarno politiko,
               ali je Rebalans državnega proračuna glede prejemkov in izdatkov usklajen?</p>
               <p>Prosim minister.</p>
            </sp>
            <sp xml:id="SDZ5-Izredna-26-2010-07-06.sp194">

               <speaker>DR. FRANC KRIŽANIČ:</speaker>

               <p>Spoštovani!</p>
               <p>Rebalans proračuna je usklajen.</p>
            </sp>
            <sp xml:id="SDZ5-Izredna-26-2010-07-06.sp195">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Ker je Rebalans proračuna usklajen, prehajamo na odločanje o Rebalansu proračuna
               Republike Slovenije za leto 2010 v celoti.</p>
               <p>Glasujemo. Glasovanje teče. Navzočih je 79 poslank in poslancev, za je glasovalo 46,
               proti 31.</p>
               <p><stage>(Za je glasovalo 46.)</stage> <stage>(Proti 31.)</stage></p>
               <p>Ugotavljam, da je Rebalans proračuna Republike Slovenije za leto 2010 sprejet.</p>
               <p>S tem zaključujem to točko dnevnega reda. <title>Nadaljujemo s prekinjeno 2. točko
                  dnevnega reda, to je z obravnavo Predloga zakona o spremembah in dopolnitvah Zakona o izvrševanju
                  proračunov Republike Slovenije za leto 2010 in 2011 v okviru nujnega postopka.</title>
               </p>
               <p>Ker v drugi obravnavi amandmaji niso bili vloženi, prehajamo na odločanje o predlogu
               zakona.</p>
               <p>Obveščam vas, da me Zakonodajno-pravna služba oziroma Vlada nista opozorili, da bi
               bil zaradi amandmajev, sprejetih na matičnem delovnem telesu, predlog zakona
               neusklajen.</p>
               <p>Glasujemo. Glasovanje teče. Navzočih je 80 poslank in poslancev, za je glasovalo 48,
               proti 28.</p>
               <p><stage>(Za je glasovalo 48.)</stage> <stage>(Proti 28.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Zaključujem tudi 26. izredno sejo Državnega zbora.</p>
               <p>Hvala lepa in lep pozdrav. <title>Seja se je končala 6. julija 2010 ob 14.52.</title>
               </p>
            </sp>
         </div>
      </body>
   </text>
</TEI>