<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ5-Redna-29-2011-06-21">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl type="mag">
               <idno type="custom" subtype="day">SZA|7BFC6C5025B3E3F9C12578BC003B5AB6</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=V&amp;type=sz&amp;uid=7BFC6C5025B3E3F9C12578BC003B5AB6</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ5-Redna-29-2011-06-21.DZ" n="29">
               <name>Redna</name>
               <date when="2011-06-21"/>
            </setting>
         </settingDesc>
         <particDesc>
            <listOrg>
               <org xml:id="SDZ5-Redna-29-2011-06-21.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="5" notBefore="2008-10-15" notAfter="2011-12-15">
                        <label>5. mandat (2008-2011)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">nadaljevanje 29. seje</stage>
            <stage type="chairman">Sejo so vodili predsednik Državnega zbora dr. Pavel Gantar in podpredsednika
            France Cukjati in mag. Vasja Klavora.</stage>
            <stage type="time">Seja se je začela ob 12. uri. </stage>


            <sp xml:id="SDZ5-Redna-29-2011-06-21.sp1">

               <speaker>PODPREDSEDNIK MAG. VASJA KLAVORA:</speaker>

               <p>Spoštovane kolegice poslanke in kolegi poslanci, gospe in gospodje!</p>
               <p>Začenjam z nadaljevanjem 29. seje Državnega zbora.</p>
               <p>Obveščen sem, da se današnjega nadaljevanja seje ne morejo udeležiti naslednje
               poslanke in poslanci: Alenka Jeraj, Darja Lavtižar Bebler, Breda Pečan od 14.45
               dalje, Andrej Magajna, Ljubo Germič, Franc Jurša, Miran Potrč, Zvonko Lah, Vili
               Trofenik od 15. ure dalje in Rudolf Petan.</p>
               <p>Vse prisotne lepo pozdravljam!</p>
               <p>Prehajamo na <title>22. TOČKO DNEVNEGA REDA, TO JE NA OBRAVNAVO PREDLOGA RESOLUCIJE
                  DRŽAVNEGA ZBORA DO URESNIČEVANJA ODLOČBE USTAVNEGA SODIŠČA.</title>
               </p>
               <p>Predlog resolucij sta v obravnavo Državnemu zboru predložila poslanca Marijan Križman
               in dr. Luka Juri.</p>
               <p>Predlog resolucije je na 12. seji 31. 5. 2011 obravnaval Odbor za lokalno samoupravo
               in regionalni razvoj kot matično delovno telo. Ker po končani razpravi odbor delov
               predloga resolucije ni sprejel, je bila druga obravnava predloga resolucije na tej
               seji delovnega telesa končana.</p>
               <p>Besedo dajem predstavnikom poslanskih skupin za predstavitev stališč.</p>
               <p>Besedo ima gospod Franc Žnidaršič v imenu Poslanske skupine nepovezanih
               poslancev.</p>
            </sp>
            <sp xml:id="SDZ5-Redna-29-2011-06-21.sp2">

               <speaker>MAG. FRANC ŽNIDARŠIČ:</speaker>

               <p>Spoštovani gospod podpredsednik, spoštovane kolegice in kolegi!</p>
               <p>Predlog resolucije je zanimiva novost pri delu Državnega zbora in ima do neke mere
               svoj smisel v tem, da Državni zbor pojasni svoje odločitve, zlasti takrat kadar so
               le-te v nasprotju z odločbo Ustavnega sodišča. Kadar gre za tovrstno načelo
               obrazložitve svojega ravnanja, bi bila stvar lahko povsem sprejemljiva in bi jo tudi
               naša poslanska skupina podprla. Ker pa se resolucija nanaša na zgodbo, ki je
               praktično končana, ko gre za ustanovitev občine Ankaran, menimo da je sprejem takšne
               resolucije nepotreben. Pri tem menimo tudi, da naj bi poslanci in Državni zbor kot
               institucija takrat, ko odločajo o neki stvari, trikrat skrbno premislili, preden
               pritisnejo na gumb v smeri, da se ne spoštuje odločba Ustavnega sodišča, pa naj se ta
               nanaša na katerokoli vsebino v tej državi.</p>
               <p>Menimo, da so odločbe Ustavnega sodišča tudi za Državni zbor, ki je samostojna veja
               oblasti, sveta zadeva in da samo spoštovanje odločb Ustavnega sodišča pravzaprav
               gradi obstoj in delovanje pravne države. Mi menimo, da je v prihodnje treba storiti
               vse, da bo Državni zbor korektno in pravočasno sprejemal take odločitve, ki so v
               skladu z odločbami Ustavnega sodišča, brez odlašanja, brez velikih razlag o tem,
               zakaj se kdo s čim ne strinja, in na ta način se bo tudi med državljani utrdil
               občutek, da se vendarle ustavo in Ustavno sodišče, kot najvišje zakonodajno-pravno
               telo v državi, spoštuje. Iz tega vzornega kota gledano je zaradi že ustanovljene
               občine Ankaran ta resolucija neaktualna in je zaradi tega ne kanimo podpreti. Hvala
               lepa.</p>
            </sp>
            <sp xml:id="SDZ5-Redna-29-2011-06-21.sp3">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Marijan Križman v imenu Poslanske skupine SD.</p>
            </sp>
            <sp xml:id="SDZ5-Redna-29-2011-06-21.sp4">

               <speaker>MARIJAN KRIŽMAN:</speaker>

               <p>Hvala za besedo, gospod podpredsednik. Spoštovane, kolegice in kolegi!</p>
               <p>Predlog resolucije o uresničevanju odločbe Ustavnega sodišča sva predlagatelja
               vložila v postopek v Državni zbor z željo, da bi na spoštljiv in argumentiran način
               opredelili ustavnopravno argumente, zaradi katerih ni bilo mogoče ustanoviti občine
               na območju naselja Ankaran. Ne glede na to, da je Zakonodajno-pravna služba Državnega
               zbora ocenila, da resolucija ni potrebna, saj je celotna argumentacija, v kateri so
               ustavnopravni argumenti zoper ustanovitve občine Koper že vsebovani v razpravi okoli
               zakona, ki bi ustanovitev omogočil, a je bil zavrnjen.</p>
               <p>Socialni demokrati smo se naposled odločili slediti takšni interpretaciji in
               potemtakem sklenili, da resolucijo ne bomo podprli, saj ne bi prinašala novih pravnih
               učinkov. Zaradi tega smo jo zavrnili že na razpravi znotraj matičnega odbora in
               omogočili, da se Državni zbor raje osredotoči na druga vprašanja. Hvala.</p>
            </sp>
            <sp xml:id="SDZ5-Redna-29-2011-06-21.sp5">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Zvonko Černač v imenu Poslanske skupine SDS.</p>
            </sp>
            <sp xml:id="SDZ5-Redna-29-2011-06-21.sp6">

               <speaker>ZVONKO ČERNAČ:</speaker>

               <p>Spoštovane kolegice, spoštovani kolegi, vsi ostali prisotni!</p>
               <p>Po tem, kar smo slišali in kar smo spremljali v zvezi s to resolucijo, res ne vem,
               kaj naj rečem v imenu stališča Poslanske skupine Slovenske demokratske stranke. Na
               odboru, ko je bilo glasovanje o tej resoluciji, ki sta jo vložila dva poslanca iz
               poslanske skupine največje vladne stranke, Socialnih demokratov, je bil rezultat
               glasovanja, nihče za in 7 proti. Se pravi, da tisti, ki so nekaj predlagali, so
               glasovali drugače oziroma so se v tem postopku premislili, kar na nek simboličen
               način kaže resnost delovanja te vladajoče koalicije tudi na vseh drugih področjih,
               predvsem pa seveda na resnost delovanja največje vladne stranke, Socialnih
               demokratov. Kaj je bil namen te resolucije Državnega zbora do uresničevanje odločbe
               Ustavnega sodišča številka U1-137/10-47, lahko preberemo v uvodu, kjer so
               predlagatelji zapisali, da je Ustavno sodišče s to odločbo poseglo v ustavno pravico
               državljanov do volitev organov lokalnih skupnosti in v zakonodajne pristojnosti
               Državnega zbora Republike Slovenije. Zdaj jaz to priliko izkoriščam za nekaj besed
               okoli te nove odločbe Ustavnega sodišča, ki je na neki način uzakonilo novo občino,
               kljub temu, da je zakonodaja v tej državi jasna in pravi, da se nove občine
               ustanavljajo z zakonom. Gre na nek način za pomemben prejudic, ki ne bo ostal brez
               posledic v bodoče. Gre pa tudi za vprašanje, kako je mogoče, da se Ustavno sodišče v
               preteklih odločitvah, ko je šlo za še bolj pomembne zadeve za to državo, recimo, ena
               izmed takih neuresničenih zahtev je bila uzakonitev večinskega volilnega sistema, ki
               so ga ljudje izglasovali na referendumu, zakaj se v tistih primerih Ustavno sodišče
               ni poslužilo takega ukrepa. Verjetno Slovenija danes ne bi bila v tako težki
               politično gospodarski situaciji, kot je, če bi bila ta odločitev, ki so jo ljudje po
               mnenju Ustavnega sodišča takrat izglasovali, tudi uzakonjena oziroma sprejeta.
               Kakorkoli že, v tem postopku, kar se tiče ustanavljanja Občine Ankaran, mislim, da je
               šlo za postopek, kjer si največjo črno piko v tem postopku lahko pripišejo ravno
               vladajoči oziroma Socialni demokrati. Spomnite se, kako je bila izglasovana
               odločitev, da se referendum na tem območju izvede. Bila je izglasovana po tistem, ko
               je takratni vodja Poslanske skupine Socialnih demokratov gospod Kontič napovedal, da
               Socialni demokrati tega pristopa ne podpirajo, ker bi bil tak referendum v nasprotju
               ne samo z njihovimi stališči, ampak tudi z zakonodajo. In kaj se je zgodilo?
               Poslanska skupina Socialnih demokratov je v veliki večini glasovala drugače, kot je
               nekaj minut prej napovedal vodja poslanske skupine. In od tukaj naprej izhajajo
               problemi, ki so nastali, do tega, da je ta Državni zbor v dveh podobnih primerih, ki
               oba nista izpolnjevala zakonskih pogojev, glasoval različni, kar seveda tudi ni ravno
               v čast Državnemu zboru in tudi ne na nek način pravni državi. Kakorkoli že, odločba
               Ustavnega sodišča, ki je bila sprejeta po tej odločbi, glede katere govori ta
               resolucija, ki je, ko smo slišali s strani samega predlagatelja, brezpredmetna,
               govori o tem, da je na nek način Ustavno sodišče domnevno protiustavnost želelo
               odpraviti s protizakonitostjo, kajti zakon, ki v tej državi velja, ne omogoča
               ustanovitve take občine, kot je z odločbo Ustavnega sodišča zdaj na nek način tudi
               ustanovljena, kar predstavlja nek ustavnopravni problem, okrog katerega bo verjetno v
               Državnem zboru v prihodnje še kaj govora. Mislim, da bi temu veljalo posvetiti več
               energije in več časa, kot pa razpredanju o tem, zakaj in na kakšen način je do
               zapletov glede ustanavljanja občine Ankaran prišlo in kdo je v največji meri za te
               zaplete odgovoren.</p>
               <p>V Poslanski skupini Slovenske demokratske stranke seveda ne moremo pristajati na
               vsakokratna obtoževanja kjerkoli se vladajoči koaliciji, predvsem Socialnim
               demokratom, zalomi. Naj bi bila opozicija oziroma SDS kriva zato, ker se jim zalomi.
               Ne, gospodje in gospe, odgovornost za vaše neustrezne odločitve boste morali prevzeti
               sami, če ne prej, boste morali to odgovornost položiti na mizo pred volivce, upam da
               čim prej. Skratka, kot je povedal že eden od dveh predlagateljev, ta resolucija je
               brezpredmetna. Hvala lepa.</p>
            </sp>
            <sp xml:id="SDZ5-Redna-29-2011-06-21.sp7">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Franc Pukšič, v imenu Poslanske skupine SLS.</p>
            </sp>
            <sp xml:id="SDZ5-Redna-29-2011-06-21.sp8">

               <speaker>FRANC PUKŠIČ:</speaker>

               <p>Lep pozdrav, kolegice in kolegi!</p>
               <p>9. junija je bil menda rojen naš prvi slovenski pisatelj, utemeljitelj slovenskega
               jezika, protestantski duhovnik Primož Trubar. 9. junija se je rodil tudi ruski car
               Peter I. Veliki. 9. junija je na Dunajski univerzi doktoriral iz medicine skladatelj
               Gustav Ipavec, ki je tudi upesnil Slovenec sem. In to je v svetovni zgodovini. V našo
               zgodovino, slovensko, bo pa šel tudi 9. junij 2011 zato, ker se je tokrat zgodilo
               prvič, da bo razmerje nespoštovanja ustave in zakonov slovensko ustavno sodišče
               enostavno to presekalo. Torej prav 9. junija je Ustavno sodišče Republike Slovenije
               odločilo o pobudi ustavnosti Zakona o razpisu volitev in seveda hkrati tudi samo
               ustanovilo občino Ankaran ter tako presekalo gordijski vozel, ki je bil sprožen
               tukaj, v Državnem zboru, od večine poslank in poslancev.</p>
               <p>V Poslanski skupini Slovenske ljudske stranke se nam zdi takšna poteza Ustavnega
               sodišča povsem razumna in pričakovana. Nedvoumno je, da so tisti poslanci, ki niso
               upoštevali novembrske odločbe Ustavnega sodišča, v kateri je le-to Državnemu zboru
               naložilo ustanovitev občine Ankaran, ravnali arbitrarno in samovoljno. Arbitrarno in
               samovoljno pa ni dovoljeno ravnati niti poslancem. Ignoranca nekaterih poslancev je
               namreč presegla vse razumne meje in Ustavno sodišče je moralo ustrezno ukrepati.
               Poslanci Slovenske ljudske stranke menimo, da je bil namen obravnave resolucije – ki
               je bila k sreči soglasno zavrnjena tudi s strani predlagateljev, in danes jih ni niti
               med nami – na matičnem delovnem telesu prisiliti Ustavno sodišče, da je naredilo
               veliko napako, kar pa je po našem mnenju neumnost brez primere. Poslanci Slovenske
               ljudske stranke smo ta neumen poskus predlagateljev resolucije napovedali z
               obstrukcijo. Še večji absurd pa je bila določba iz 5. točke te resolucije, ki je
               predvidevala opravičilo Državnega zbora prebivalcem Ankarana zaradi odločitve o
               razpisu posvetovalnega referenduma, saj naj Krajevna skupnost Ankaran ne bi
               izpolnjevala pogojev za ustanovitev lastne občine. Ni je predlagal pravi koalicijski
               poslanec. Ali je kakšen komentar sploh še potreben? Če že, bi se morali opravičiti
               tisti poslanci in poslanke, ki so ves čas zavestno nasprotovali tej odločbi Ustavnega
               sodišča in s tem novi občini Ankaran, kar smo v predlogu amandmaja tudi sami
               predlagali.</p>
               <p>Poslanci Slovenske ljudske stranke ugotavljamo, da se bo ustanavljanje občine Ankaran
               zapisalo v prakso postopkov ustanavljanja slovenskih občin ne unicum, kot postopek, v
               katerem se je na koncu zgodil velik spopad različnih interesov oziroma se je pri
               glasovanju o tem oblikovala zanimiva interesna koalicija, ki je s prepričljivo večino
               glasov proti ustanovitvi občine Ankaran. Po našem mnenju gre v celotnem postopku za
               zelo žalostno zgodbo Državnega zbora, ki nedvomno ni pripomoglo k zviševanju
               njegovega ugleda, ki je že na tako nizkem nivoju. Potem, ko so propadli vsi zakonski
               poskusi ustanovitve občine Ankaran, smo v Slovenski ljudski stranki pričakovali neko
               diskusijo o razumevanju razmer med zakonodajno in sodno vejo oblasti. Ampak žal tega
               nismo dočakali. Ustavno sodišče je z odločitvijo, ki jo je sprejelo prejšnji teden,
               presekalo politikantske namene državnozborske večine in ustanovilo občino
               Ankaran.</p>
               <p>V Poslanski skupini Slovenske ljudske stranke pozdravljamo takšno odločitev, saj
               predstavlja jasen signal Državnemu zboru, da Ustavno sodišče ni namenjeno sami sebi,
               pač pa je to inštitucija, ki varuje ustavnost in zakonitost. Tudi poslanci smo v
               skladu z 2. členom Zakona o poslancih dolžni spoštovati ustavo in zakon.</p>
            </sp>
            <sp xml:id="SDZ5-Redna-29-2011-06-21.sp9">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod Bogdan Barovič v imenu Poslanske skupine SNS.</p>
            </sp>
            <sp xml:id="SDZ5-Redna-29-2011-06-21.sp10">

               <speaker>BOGDAN BAROVIČ:</speaker>

               <p>Hvala lepa, gospod podpredsednik. Spoštovane kolegice, kolegi, dober dan na prvi
               poletni dan!</p>
               <p>JeanBaptiste Robespierre je bil utopični socialist. Vedel sem, da se nismo zastonj
               učili njegovega reka Laissez faire et laissez passer – Pustite vsakomur naj dela, kar
               hoče. Očitno je to priljubljena fraza, ki se počasi udejanja. Zakaj sem začel tako?
               Bil sem pozoren pri predhodnikih in ni se mi zdelo prav, da že spet iz te vsebine
               politiziramo zadevo, ne glede ali je resolucijo predlagala SD ali kdorkoli že.
               Dejstvo je, da imamo zelo nerešena vprašanja o odnosu treh vej oblasti. Po mnenju
               Slovenske nacionalne stranke, do svojega mnenja imamo pač pravico, je Ustavno sodišče
               s svojo zadnjo odločbo preseglo svoje pristojnosti. Ampak to je naše mnenje in do
               njega imamo pravico. Kajti Državni zbor Republike Slovenije, vsi ste bili zraven, je
               trikrat obravnaval zakon o ustanovitvi občine Ankaran in ga trikrat zavrnil. <stage>/
               oglašanje iz klopi/</stage> Jaz imam podatke, da ga je trikrat zavrnil. Če ni res, lahko
               nasprotujete tudi gospodu Kristanu iz Državnega sveta. Kakorkoli že, po tem
               komentarju, Državni zbor je pač neke odločitve sprejel. Zdaj, ali so te pravilne ali
               ne, nima smisla, da se prepiramo, ali je prav, da je ena občina ustanovljena, druga
               pa ne, zakaj ni in tako naprej. Mislim, da je to stvar spoštovanja zakonodaje, ki je
               Državni zbor na žalost, vsaj v 11 letih, odkar sem tukaj, razen zdaj, nikoli ni
               spoštoval. Ustanavljali smo občine kljub zakonu, ki je določal minimum 2 tisoč
               prebivalcev, ki so imele 300, 500, 70 ljudi. Državni zbor je kršil lastni zakon. In
               zdaj se prepirati zaradi tega z Ustavnim sodiščem. Moti me, da Ustavno sodišče tega
               ni ugotovilo že leta nazaj. Tudi prejšnja in predprejšnja oblast sta do delali kar
               tako, po tekočem traku, tretje leto mandata so ustanavljali občine, kakor se je komu
               zdelo. Danes imamo, kar imamo. Ustavno sodišče je sprejelo odločbo. Proti tej odločbi
               Državni zbor ni našel druge rešitve kot predlog resolucije. Zakonodajno-pravna služba
               pravi, da takšna resolucija naj ne bi bila, da je nek unikum, da naj ne bi bila po
               svoji vsebini in definiciji resolucije primerna za to. Po drugi strani pa nekateri
               strokovnjaki ugotavljajo, da je resolucija pametna poteza, dobra poteza, s katero
               lahko Državni zbor pač izkaže neko nestrinjanje ali pa zagovarja svojo odločitev.
               Državni zbor je torej odločitve sprejel, Ustavno sodišče se je postavilo nad njega,
               je ustanovilo občino. Resolucija naj bi zdaj še enkrat povedala, da Državni zbor
               ocenjuje, da je ustanovitev nove občine v nasprotju z 2., 8., 64. in 139. členom
               Ustave. In v tej resoluciji seveda tudi razlaga, zakaj naj bi bila ta ustanovitev v
               nasprotju z zakonom. Torej, če druge oblike ni, je pač resolucija ena od oblik, za
               katero v Slovenski nacionalni stranki mislimo, da je lahko primerna in se bi se z
               njo, če seveda ne bi bilo mnenje vseh drugačno, povedalo Ustavnemu sodišču, da je
               zadeva z drugega zornega vidika, torej z vidika zakonodajne veje oblasti, drugačna.
               Kakorkoli že, je pa seveda res žalostno, da resolucija pride kot nek dober poskus, da
               pa avtorji resolucije potem sami nasprotujejo lastni resoluciji. To ni bila dobra
               odločitev. Mislim, če že poskušamo in če že iščemo neko rešitev z resolucijo,
               ostanimo pri njej in bomo pač mi, poslanke in poslanci, potem rekli, ali je ta
               resolucija primerna ali ni, ali je vsebinsko kot unikum zadostna za svojo veljavo ali
               pač ni.</p>
               <p>V Slovenski nacionalni stranki, če že odločamo o tem, bomo nasprotovali negativnemu
               predlogu in podpiramo resolucijo. Hvala lepa.</p>
            </sp>
            <sp xml:id="SDZ5-Redna-29-2011-06-21.sp11">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Anton Anderlič v imenu Poslanskega kluba LDS.</p>
            </sp>
            <sp xml:id="SDZ5-Redna-29-2011-06-21.sp12">

               <speaker>ANTON ANDERLIČ:</speaker>

               <p>Spoštovani!</p>
               <p>Postopek sprejemanja te resolucije se niti ni mogel končati drugače, kot se je, torej
               da je propadel, da jo je matično delovno telo s številom glasov nič podprlo in da je
               postopek končan. Dejstvo je, da je celoten postopek pri ustanavljanju občin v tem
               mandatu tekel dokaj čudno, stvari so se spreminjale. In resnici na ljubo je treba
               povedati, da sta samo dve stranki, ki premoreta skupaj 11 poslancev, vseskozi
               glasovali in podpirali predloge, ki so bili na mizi. Res je, da je tako Vlada kot
               Državni zbor ugotovil, da teritorij občine Ankaran izpolnjuje pogoje in je zato
               razpisal referendum. Nemogoče je pristati na tezo, da je razpisal referendum kljub
               temu, da niso izpolnjevali pogojev. To preprosto ne odgovarja resnici in me čudi, da
               je tak predlog sploh lahko prišel v proceduro, da čez leto in pol, dve leti rečemo,
               zdaj smo pa ugotovili, da pogoji niso bili izpolnjeni. So bili. Žalostno je, da
               tisti, ki so bili v prvi fazi za to, da so potem radikalno zaradi lastnih interesov
               ali kakršnihkoli drugih odmaknili podporo in je kar na enkrat treba s prstom kazati
               na druge, ki so bili dosledni, češ, da so kršili zakonodajo, ustavo in ne vem kaj še
               vse. Ne, ni res. Tisti, ki ste si premislili, ki ste se vmes, ko je bil zakon o
               razglasitvi rezultatov in ustanovitvi občin v tem zboru sprejet, ga je potem Državni
               svet podrl, en glas mu je manjkal, 45 glasov je bilo za ponovno glasovanje o zakonu,
               ampak ga je sprejel na osnovi rezultatov, na osnovi izpolnjevanja kriterijev, ki so
               bili izpolnjeni. Vsa dokumentacija obstaja. Tukaj so najbolj neupravičeni, da karkoli
               govorijo o tem, tisti, ki so to na ta način počeli in kazati s prstom na druge in ne
               vem kaj. Jaz ne bom pokazal na dve stranki, ki sta bili danes tukaj najbolj glasni v
               tem smislu, pa sta se dejansko obnašali nekonstruktivno ali nedosledno v svojih
               glasovanjih iz tedna v teden. Pustimo ob strani to, kar se je dogajalo na Odboru za
               lokalno samoupravo in v vodstvu Državnega zbora, ki tega vprašanja kar nekaj časa ni
               hotelo dati na dnevni red, čeprav smo imeli odločbo Ustavnega sodišča in še celo
               vrsto stvari, ker nekaterim to ni odgovarjalo. Za nas je bilo vedno samo eno pomembno
               – ali se imajo pravico zainteresirani prebivalci odločati o referendumu in ali
               izpolnjujejo pogoje za to, in če je temu tako, potem jim moramo to omogočiti in
               upoštevati rezultat, ki je tam dosežen. Druge stvari za nas nikoli, v tej konkretni
               proceduri, niso bile vprašljive. Seveda je bilo presenečenje toliko večje, ko se je
               tako rekoč v istem postopku za eno območje s približno enakim število prebivalcev,
               mogoče celo s slabšim izpolnjevanjem nekaterih drugih pogojev, občina ustanovila,
               tukaj pa ne. Imeli smo možnosti na začetku, da rečemo: <q>"Ja, tudi če izpolnjujete
               pogoje, mi mislimo, da je občin preveč, ne bomo jih več ustanavljali."</q> Še več, kakšne
               je treba združiti in eden od primerov se napoveduje za naslednji mandat, da naj bi se
               celo zgodilo, kjer naj bi se tri občine združile v eno zaradi boljših možnosti
               gospodarjenja in večjih efektov pri nekaterih stvareh.</p>
               <p>Zato mi gotovo te resolucije ne bi podprli, predvsem ne zaradi 5. točke, ki je
               absolutno nekorektno zapisana. Ni res, kar sta zapisala predlagatelja. Če bi se bilo
               treba komu in kdo opravičiti, bi se moral tisti, ki je menjal svoje odločitve od
               začetka in v naslednjih fazah. Tisto bi tudi kaj veljalo, ne pa da to počnemo vsi
               skupaj.</p>
            </sp>
            <sp xml:id="SDZ5-Redna-29-2011-06-21.sp13">

               <speaker>PODPREDSEDNIK MAG. VASJA KLAVORA:</speaker>

               <p>Končali smo s predstavitvijo stališč poslanskih skupin.</p>
               <p>V skladu z razlago Komisije za poslovnik z dne 9. decembra 2009 Državni zbor
               ugotavlja, da je postopek obravnave predloga resolucije končan.</p>
               <p>S tem zaključujem to točko dnevnega reda.</p>
               <p>Prehajamo na <title>23. TOČKO DNEVNEGA REDA, TO JE NA OBRAVNAVO PREDLOGA SKLEPA V ZVEZI
                  Z OBVESTILOM RAČUNSKEGA SODIŠČA REPUBLIKE SLOVENIJE O HUDI KRŠITVI OBVEZNOSTI
                  DOBREGA POSLOVANJA V POVEZAVI S POREVIZIJSKIM POSTOPKOM, NA PODLAGI REVIZIJSKEGA
                  POROČILA O IZPLAČILU ODŠKODNIN IN GRADNJI NADVOZA NAD AVTOCESTNIM ODSEKOM
                  PLUSKA–PONIKVE.</title>
               </p>
               <p>Predlog sklepa je v obravnavo Državnemu zboru predložila Komisija za nadzor javnih
               financ. Besedo dajem predsedniku komisije gospodu mag. Andreju Vizjaku za dopolnilno
               obrazložitev.</p>
               <p>Prosim.</p>
            </sp>
            <sp xml:id="SDZ5-Redna-29-2011-06-21.sp14">

               <speaker>MAG. ANDREJ VIZJAK:</speaker>

               <p>Spoštovani minister, spoštovani kolegice in kolegi!</p>
               <p>Komisija za nadzor javnih financ je obravnavala problematiko in odločitve Računskega
               sodišča v zvezi z izplačilom odškodnin fizični osebi pri gradnji avtocestnega odseka
               Pluska–Ponikve in je pravzaprav zgroženo ugotovila, da se v celoti ignorirajo pozivi
               Računskega sodišča.</p>
               <p>V tem primeru, ko govorimo o avtocestnem odseku Pluska­–Ponikve in o ugotovljenih
               nepravilnostih, gre za zelo preproste stvari. Prvič. Pri gradnji avtoceste je prišlo
               do izplačila visoke odškodnine fizični osebi in po ugotovitvah Računskega sodišča
               fizična oseba do te odškodnine sploh ni upravičena. Šlo je za milijon in pol evrov,
               pri čemer je odškodnina temeljila na izračunani gospodarski škodi, ki jo je imela
               gospodarska družba ne pa ta fizična oseba. Torej izplačilo odškodnine je šlo fizični
               osebi oziroma človeku s priimkom in imenom, ki sam neposredno sploh ni utrpel škode
               zaradi umeščanja te trase in izgradnje avtoceste na tem odseku, temveč družba,
               gospodarska družba, katere lastnik sicer je. Potem je Računsko sodišče ugotovilo, da
               je bila obravnavana odškodnina neprimerno in previsoko ocenjena, saj je temeljila na
               napačnih podatkih in je upoštevala, da bo moralo to podjetje, ki je upravičeno do
               odškodnine, v bistvu zaradi gradnje tega avtocestnega odseka potovati po daljši poti,
               čeprav je bila krajša pot na razpolago, kar pomeni, da je bila odškodnina previsoko
               ocenjena. Nadalje je seveda bilo z dogovorom s to fizično osebo doseženo tudi to, da
               bo fizična oseba gradila nadvoz, kar pa po zakonu ni mogoče. In še cela kopica drugih
               težav je v zvezi z Darsom in z odgovornimi osebami Darsa pri sklepanju tega
               konkretnega posla.</p>
               <p>Računsko sodišče je ugotovilo nepravilnosti, jih zajelo v revizijskem poročilu in
               naložilo popravljalne ukrepe Darsu in odgovornim na Darsu, pri čemer pa so bili
               popravljalni ukrepi ocenjeni kot delno zadovoljivi oziroma nezadovoljivi. Rezultat
               tega je, da je Računsko sodišče izdalo sklep o hudi kršitvi, hudi kršitvi obveznosti
               dobrega poslovanja in pozvalo nadzorni svet Darsa, da začne s postopkom razrešitve
               odgovornih oseb, in sicer gospe Mateje Duhovnik, predsednice uprave Darsa, in Gordane
               Bošković, članice uprave Darsa, pri čemer pa vemo vsi skupaj, spoštovani kolegi, da
               sta obe gospe še danes na tej funkciji. Torej imamo opravka z ignoranco odgovornih,
               ko govorimo o spoštovanju pozivov Računskega sodišča.</p>
               <p>Računsko sodišče je po Ustavi vrhovni državni revizor. To ni prvič, to se je že
               dogajalo, prvič pa se je zgodilo, da gre za poziv za razrešitev odgovorni osebi ene
               gospodarske družbe, ki je v 100 % državni lasti. Zato predlagamo, komisija predlaga
               Vladi in Agenciji za upravljanje kapitalskih naložb, da sprejem ukrepe, s katerimi se
               bodo spoštovali pozivi in ugotovitve Računskega sodišča, ne pa da bo Računsko sodišče
               pravzaprav nek hrom člen verige revidiranja, ki se ga praviloma izogne, če temu
               botrujejo politični ali kaki drugi kapitalski interesi. Pri tem konkretnem primeru se
               je pokazala tudi zlizanost med nadzornimi sveti in upravam. Namreč nadzorni svet je
               vehementno obšel ugotovitve Računskega sodišča in pritrdil upravi, ne pa vrhovnemu
               državnemu revizorju. In rezultat je ta, da imamo kopico problemov povezanih z
               delovanjem Darsa ob tem konkretnem seveda tudi nepoplačilo podizvajalcem in še kakšen
               problem Darsa, pri čemer pa uprava veselo sedi v svojih foteljih in se požvižga na
               parlament, na Komisijo za nadzor javnih financ, na Računsko sodišče in verjetno na
               vse, razen na svoje botre, ki so ji zagotovili imenovanje na te pozicije, očitno
               ne.</p>
               <p>Spoštovani, parlament mora v zvezi s tem odreagirati in zato obravnava na plenarni
               seji.</p>
            </sp>
            <sp xml:id="SDZ5-Redna-29-2011-06-21.sp15">

               <speaker>PODPREDSEDNIK MAG. VASJA KLAVORA:</speaker>

               <p>Besedo dajem predstavniku Vlade za uvodno predstavitev mnenja.</p>
               <p>Izvolite, gospod minister dr. Patrick Vlačič.</p>
            </sp>
            <sp xml:id="SDZ5-Redna-29-2011-06-21.sp16">

               <speaker>DR. PATRICK VLAČIČ:</speaker>

               <p>Spoštovane poslanke, spoštovani poslanci!</p>
               <p>V osnovi ni nikakršnega dvoma, da je treba spoštovati odločitve Računskega sodišča.
               Jaz sem to že večkrat javno povedal. Mogoče samo za razjasnitev, ko Računsko sodišče
               pozove nek organ k razrešitvi, v Zakonu o Računskem sodišču piše, da je treba takšno
               odločitev spoštovati, nekako tako gre dikcija, če pa je odločitev drugačna, je treba
               to odločitev obrazložiti. Se pravi v osnovi je že Zakon o Računskem sodišču napisan
               na način, da omogoča drugačno rešitev. Jaz tega ne zagovarjam zdaj zato, ker pravim,
               da pa ne bi bilo treba tega naredit. Ne me narobe razumeti. Samo pravim, kaj zakon
               določa. V osnovi je pa seveda Računsko sodišče vrhovni revizor v državi, ko neko
               odločitev sprejme, se jo tudi spoštuje. Čeprav bi pričakoval, da te kritike izreka
               nekdo, ki je vedno spoštoval odločitve Računskega sodišča, vaša vlada ga ni pri
               pozivu, ko je prišel iz Računskega sodišča poziv za razrešitev ministra za okolje in
               prostor, vaša vlada tega ni spoštovala. Zato je potem malo težje sprejeti kritike od
               nekoga, ki že sam ni bil vedno dosleden pri tem. Naj pa povem, da sama Vlada, ko
               pogledamo zakonodajo, neposredno vpliva na nazorni svet nima, vpliv ima agencija.
               Agencijo je postavil Državni zbor. Jaz še enkrat ponavljam, odločitve Računskega
               sodišča je treba spoštovati. Glede na to, da je Državni zbor postavil AUKN, je zdaj
               seveda lahko Vlada tista, ki pozove AUKN k nekemu ravnanju in ga tudi že je v enih
               drugih zadevah, lahko pa tudi Državni zbor kot telo naslovi na AUKN, ki ga je
               dejansko tudi kot organ postavil, nek svoj apel. Samo AUKN je tisti, ki lahko
               postavlja ali odstavlja nadzorne svete, če so ali pa niso ravnali s tem, kar
               ocenjujejo, da zakonodaja zahteva. Hvala lepa.</p>
            </sp>
            <sp xml:id="SDZ5-Redna-29-2011-06-21.sp17">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Sledi predstavitev stališč poslanskih skupin. Besedo ima gospod Bogdan Čepič v imenu
               Poslanske skupine SD.</p>
            </sp>
            <sp xml:id="SDZ5-Redna-29-2011-06-21.sp18">

               <speaker>BOGDAN ČEPIČ:</speaker>

               <p>Hvala za besedo, gospod podpredsednik. Kolegice in kolegi, spoštovani minister s
               sodelavcem!</p>
               <p>Poslanska skupina Socialnih demokratov predlaganega sklepa Komisije za nadzor javnih
               financ ne bo podprla.</p>
               <p>Ocenjujemo, da predlagani sklep Državnega zbora ni ustrezen, ko nalaga Vladi in
               agenciji, kaj morata napraviti, pri tem pa seveda zaobidemo kar nekaj postopkov, ki
               se morajo zgoditi prej. Predvsem pa zaobidemo odgovornost tako Vlade kot tudi
               agencije, ki sta samostojna organa in imata svoj položaj do posameznih podjetij v
               večinski ali popolni lasti države tudi opredeljen v zakonu in poslovniku pri
               upravljanju podjetij. Ne oporekamo pravici in nenazadnje tudi dolžnosti Komisije za
               nadzor javnih financ, da v skladu z desetim odstavkom 29. člena Zakona o Računskem
               sodišču obravnava obvestilo Računskega sodišča Republike Slovenije o hudi kršitvi
               obveznosti dobrega poslovanja. Pravica Komisije za nadzor javnih financ je tudi, da
               se odloči, da se ta vsebina obravnava na seji Državnega zbora. Težava komisije je, da
               ni počakala na obrazložitve nadzornega sveta Darsa, kako bo v skladu z Zakonom o
               Računskem sodišču spoštoval predlog Računskega sodišča, ampak je kar hitela s
               sprejemom sklepa o uvrstitvi točke na sejo Državnega zbora, ne da bi videla, kakšen
               bo sklep nadzornega sveta Darsa in seveda obrazložitev, ki je ob tem zelo pomembna.
               Dejstvo namreč je, da Zakon o Računskem sodišču določa, da mora organ, ki mu je bilo
               vročeno poziv za razrešitev odgovorne osebe odločati o pozivu in svojo odločitev
               pisno sporočiti Računskemu sodišču v petnajstih dneh po vročitvi poziva. V tem
               primeru je organ nadzorni svet Darsa, ki je moral pisno sporočiti Računskem sodišču.
               To je tudi naredil po prejemu sklepa na Komisiji za nadzor javnih financ. Dejstvo pa
               je tudi, da Vlada ni več neposredno pristojna za upravljanje in nadzor podjetij v
               državni lasti, zato takšnega sklepa, ki poziva Vlado, ni možno sprejeti. Prav tako ne
               more AUKN zavezati članov nadzornega sveta Dars k razrešitvi uprave. Sodelovanje
               Darsa je uprava odgovorna nadzornemu svetu, agencija pa ima pristojnost za imenovanje
               in razrešitev nadzornih svetov kot skupščina na podlagi Zakona o gospodarskih družbah
               in Zakona o upravljanju kapitalskih družb ter na osnovi smernic korporativnega
               upravljanja družb. Glede na to dejstvo, nosi vso odgovornost nadzorni svet Darsa, ki
               pa je svojo odločitev v skladu z Zakonom o Računskem sodišču izvedel in sklenil, da
               je poziv neutemeljen.</p>
               <p>V skladu z Zakonom o Računskem sodišču je Dars pripravil odzivno poročilo na
               revizijsko poročilo Računskega sodišča, v katerem je Dars pripravil popravljalne
               ukrepe, ki pa niso v celoti zadovoljivi za Računsko sodišče. Seveda pa je treba
               omeniti, da je Dars v preteklosti delal še hujše napake, v katerih je Računsko
               sodišče ugotovilo predvsem za člane uprave, ki jih je imenovana prejšnja vlada, na
               primer, ocena Računskega sodišča o smotrnosti izvajanja in financiranje programa
               gradnje avtocest v Republiki Sloveniji v obdobju od leta 2004 do konca leta 2007, je
               ugotovitev, da Dars v poslovnih knjigah in računovodskih izkazih na dan 31. 12. 2007
               ni izkazoval zgrajene javne cestne infrastrukture v skupni vrednosti dobrih 5
               milijard evrov. Premoženje Republike Slovenije pa je izkazano za slabi 2 milijardi
               400 milijonov evrov prenizko. Takšno delovanje Darsa v preteklosti in danes, kolikor
               se pojavlja, obsojamo. Do delovanje Darsa smo kritični, še posebej takrat, ko Dars ni
               operativen in dosleden pri izvajanju svojih pogodb do izvajalcev in dela odpustke v
               škodo podizvajalcev. Da bi izboljšali poslovanje podjetij v večinski lasti, smo tudi
               ustanovili Agencijo za upravljanje kapitalskih naložb kot centralni organ, ki bo
               nadziral delovanje takšnih podjetij in jih napravil bolj učinkovite. Verjamem v
               agencijo in menim, da bo tudi ta primer ustrezno rešila. Da ne bi podpirali nesmotrne
               uporabe javnih sredstev ali pa sploh financiranja javne infrastrukture, je treba
               pogledati posamezen primer, ki izstopa tudi iz drugih zornih kotov. V tem primeru
               tudi pogodba med Darsom in Kovačičem. Treba se bo vprašati, kaj bi bilo, če ne bi
               bilo sklenjene pogodbe. Ali bi lahko bili še vedno brez Dolenjske avtoceste, kar bi
               bilo predvsem na škodo varnosti in dolenjskega gospodarstva? Ali so bila pri
               pogajanjih in želji po hitrejšem zaključku zadnjega odseka avtoceste na Dolenjskem
               res napravljene takšne napake, ki zahtevajo takojšen odstop uprave, ki pa je bila v
               posel vključena šele na koncu pogajanj in je izpeljala le tisto, kar so se mnogi
               predhodniki dogovorili že mnogo prej, niso pa sprožili postopkov razlastitve in na ta
               način pridobili ustreznih zemljišč za gradnjo avtocest? Zaradi tega je treba gledati
               ta in podobne primere Darsa z distanco, objektivno in celovito na podlagi tega, kaj
               bi to pomenilo za prometno varnost, državo, gospodarstvo in prebivalstvo, ki živi ob
               tem cestnem odseku ali je pa kako drugače vezano na ta del avtoceste. Dolenjska
               avtocesta je odprta, zaradi tega so stroški gospodarstva in prebivalstva nižji in
               prometna varnost je mnogo večja. Čeprav Računsko sodišče meni, da je bila priznana za
               312 tisoč evrov previsoka odškodnina, so koristi za dolenjsko gospodarstvo in seveda
               tudi za druge, mnogo večje. Kot rečeno, poslanska skupina ne bo podprla.</p>
            </sp>
            <sp xml:id="SDZ5-Redna-29-2011-06-21.sp19">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod Rado Likar v imenu Poslanske skupine SDS.</p>
            </sp>
            <sp xml:id="SDZ5-Redna-29-2011-06-21.sp20">

               <speaker>RADO LIKAR:</speaker>

               <p>Hvala lepa, gospod podpredsednik. Spoštovani minister, kolegice in kolegi!</p>
               <p>V Poslanski skupini Slovenske demokratske stranke podpiramo sklep, ki ga je Komisija
               za nadzor javnih financ predlagala v sprejem, in sicer da Državni zbor predlaga Vladi
               in Agenciji za upravljanje kapitalskih naložb Republike Slovenije, da pripravita
               ustrezne ukrepe za upoštevanje pozivov Računskega sodišča za razrešitev odgovornih
               oseb v primeru, ko Računsko sodišče v porevizijskem poročilu ugotovi, da so
               popravljalni ukrepi nezadovoljivi. Zanimivo in pomenljivo je namreč upiranje
               predsednice uprave Darsa in članice uprave Darsa kot tudi podpora celotnega
               nadzornega sveta Darsa v primeru v celoti dokazanih nepravilnosti s strani Računskega
               sodišča, ki so se dogajale v zvezi z izplačilom odškodnin pri gradnji nadvoza na
               Dolenjski avtocesti na odseku Pluska–Ponikva. Tudi, ko je Računsko sodišče od vodstva
               zahtevalo porevizijske ukrepe in ti niso bili upoštevani, se vodstvo Darsa in
               nadzorni svet nista odzvala. Še več, nadzorni svet Darsa je podprl upravo in
               polemiziral z Računskim sodiščem. Računsko sodišče se je tako pretvorilo v brezzobega
               tigra in se še bolj pomaknilo v polje delovanje za dosego povsem političnih ciljev.
               Kako naj si razlagamo dejstvo, da je bil na podlagi iste zahteve Računskega sodišča
               minister za okolje in prostor Karl Erjavec razrešen, saj naj bi Borutu Pahorju ne
               preostalo nič drugega, v primeru Darsa pa Vlad molči in ne ukrene ničesar? Ali torej
               to pomeni dvojna merila? Ob tem primeru se je jasno pokazalo tudi, da ustanovitev
               nove agencije za upravljanje kapitalskih naložb ni upravičilo svojega namena, na kar
               smo ves čas opozarjali. AUKN v tem primeru kot tisti, ki ima pristojnost nad
               imenovanjem članov nadzornega sveta Darsa, tudi ni storil ničesar in ni razrešil
               nadzornega sveta. Le zakaj? Minister za promet pa se ji pilatovsko umil roke, češ, z
               Darsom nimam nič, to je v pristojnosti AUKN. Še več, vidi se, da je AUKN ustanovljen
               samo zato, da se zamegli politično odgovornost oziroma da se minister politične
               odgovornosti, če mu ne ustreza, znebi in prevali na nek drug organ. Toda spoštovana
               koalicija, kolikor vas je še ostalo, zavzeli ste se za pravno državo, zavzeli ste se
               za spoštovanje Računskega sodišča, storite to in spoštujte ga tudi tedaj, ko vam to
               ne ustreza. Hvala.</p>
            </sp>
            <sp xml:id="SDZ5-Redna-29-2011-06-21.sp21">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Jakob Presečnik v imenu Poslanske skupine SLS.</p>
            </sp>
            <sp xml:id="SDZ5-Redna-29-2011-06-21.sp22">

               <speaker>JAKOB PRESEČNIK:</speaker>

               <p>Hvala lepa za besedo, gospod podpredsednik. Spoštovani predstavnik Vlade oziroma
               ministrstva, kolegice in kolegi!</p>
               <p>Ne glede na to, da se točka, ki jo obravnavamo, nanaša na konkretno obvestilo
               Računskega sodišča in konkretni problem izplačila odškodnin pri gradnji nadvoza
               Pluska–Ponikva, pa predlog sklepa odpira priložnost za razpravo, ki presega okvire
               zgolj tega konkretnega problema. Problem, ki se v zadnjem času pojavlja v naši
               državi, je namreč vsesplošno neupoštevanje odločitev inštitucij, ki svojo nalogo in
               pristojnosti črpajo direktno iz Ustave Republike Slovenije, najvišjega akta naše
               samostojne države.</p>
               <p>Pa začnimo pri sebi in pometimo naprej pred svojim pragom. Ustavno sodišče je po
               Ustavi Republike Slovenije najvišji organ sodne oblasti za varstvo ustavnosti in
               zakonitosti ter človekovih pravic in temeljih svoboščin. Do nedavnega smo v politiki
               prisegali na svetost in nedotakljivost njegovih odločitev. Že samo javno podvomiti v
               njihovo odločitev je bil greh, deležen hudih odzivov. Spomnimo se izbrisanih, ko se
               je brez zakonske osnove le na podlagi odločitve Ustavnega sodišča izdajalo odločbe
               tako imenovanim izbrisanim. Danes, ko Ustavno sodišče, in to ne prvič, sankcionira
               samovoljo Državnega zbora, smo od govorjenja o potrebi po kritični presoji odločitve,
               o preseganju pristojnosti, o ločenosti veje oblasti prešli že do ocen koalicijskih
               poslancev, da gre za državni udar. Kakšna načelnost in konsistentnost?! In zdaj se bo
               taisti Državni zbor, ki ignorira in zasmehuje inštitucijo Ustavnega sodišča, postavil
               v vlogo svetnika in razsodnika v primeru ignoriranja zahtev Računskega sodišča. Zelo
               zanimivo. Preden, spoštovani kolegi in kolegice, kaj veliko diskutirate in
               diskutiramo o vsem skupaj, predlagam, da si izprašamo svojo lastno vest. Kljub temu,
               da je moralno sporno po načelu <q>"naj vrže kamen tisti, ki je brez greha"</q>, je vseeno
               legitimno, da Državni zbor o tem razpravlja. V Poslanski skupini Slovenske ljudske
               stranke menimo, da je o nepravilnostih treba govoriti in nanje opozarjati. Vendar, če
               hočemo spremeniti splošno javno mnenje in splošno klimo v naši državi ter povrniti
               spoštovanje in ugled državnim inštitucijam, je treba to storiti v prvi vrsti s svojim
               lastnim zgledom. Kako naj državljanke in državljane prepričamo, da je treba
               spoštovati zakone, če je evidentno, da veljajo le za nekatere? Kako naj si država,
               njeni organi in njene inštitucije povrnejo ugled in zaupanje, ki sta potreba za
               kakršenkoli konsenz o strukturnih reformah, če jim vsakodnevno sporočamo, da za nas
               ne veljajo pravila, ki smo si jih sami zapisali? Laž je lahko tudi opravičljiva,
               družinsko-prijateljske naveze tudi. Računskega sodišča ni treba upoštevati, Ustavnega
               sodišča tudi ne, seveda le v primeru, če gre za naše ljudi in naše interese, v
               nasprotnem primeru pa bog ne daj državne inštitucije so svete, državljani in
               državljanke, in ne drznite si, da ne bi upoštevali naše in njihove volje. Težko bomo
               na takšen način kogarkoli preprečili.</p>
               <p>V Slovenski ljudski stranki predlagamo politiko majhnih, a odločnih korakov. Predlog
               Vlade in agencije je lahko eden izmed njih, a sam po sebi vsekakor premajhen.</p>
               <p>Predlog sklepa bomo v Poslanski skupini Slovenske ljudske stranke podprli. Hvala.
            </p>
            </sp>
            <sp xml:id="SDZ5-Redna-29-2011-06-21.sp23">

               <speaker>PODPREDSEDNIK MAG. VASJA KLAVORA:</speaker>

               <p>Hvala.</p>
               <p>Stališče Poslanske skupine DeSUS bo predstavil gospod Urh. <stage>(Ga ni.)</stage> Besedo ima gospod
               Silven Majhenič, v imenu Poslanske skupine SNS.</p>
            </sp>
            <sp xml:id="SDZ5-Redna-29-2011-06-21.sp24">

               <speaker>SILVEN MAJHENIČ:</speaker>

               <p>Spoštovani gospod podpredsednik, spoštovani minister!</p>
               <p>V Poslanski skupini Slovenske nacionalne stranke sklep podpiramo.</p>
               <p>Vprašam pa se, ali je smiselno še imeti Računsko sodišče, če ga nihče ne upošteva.
               Predsednik Vlade pa ima do odločitev Računskega sodišča selektivne odločitve. Gre za
               konkretni primer, bilo jih je že veliko, a se ne upošteva Računskega sodišča pa tudi
               ne Komisije za nadzor javnih financ, kot da je to za nekatere nujno zlo v sestavi
               Državnega zbora, ki je in bo še naprej opozarjalo in tulilo v nebo, kot nekateri to z
               ležernostjo jemljejo. Kot sem že rekel, gre za konkretni primer gospodarske družbe
               –Darsa, ki je bil že nekajkrat obravnavan na komisiji in je Agenciji za upravljanje
               kapitalskih naložb predlagala tudi določene sklepe. Predlagala je tudi razrešitev
               nadzornega sveta in tudi uprave Darsa, pa vendar se nič ne zgodi, še več, delajo
               naprej po svoje, ne odzivajo se na opozorila, očitno pa se zavedajo, če bi zakonodaja
               bila v Sloveniji spoštovana, kar za nekatere je, so se ti gospodje in gospe
               zavarovali za primer odgovornosti in sredstev Darsa. Očitno gre res za neke nove
               standarde, ki se postavljajo do Računskega sodišča, ki je po ustavi vrhovni varuh
               javnih financ, ki sicer res nima pristojnosti sankcioniranja, saj je zadeva
               zamišljena tako, da bo z demokracijo in zapisanimi zakoni spoštovana tudi finančna
               kultura, ki bi naj z leti še pridobivala na veljavi, in da bo namen dosežen na
               nivoju, kot ga pozna večina skandinavskih in evropskih držav. Vendar, kot vidimo,
               gredo zadeve v neko drugo smer. Na to bi morali odreagirati organi odkrivanja in
               pregona, še posebej zdaj, ko prihajajo opozorila z vseh strani, pa tudi Državni zbor
               ima danes možnost, da se do takega ravnanja opredeli in tudi odreagira. Premalo je,
               da se piše novi kazenski zakonik, ki bi naj predvideval nenehno prisluškovanje
               poslancem in ministrom, kot opozarja informacijska pooblaščenka, sicer pa ne vem, v
               kakšne namene. Vem le to, da so tokrat stvari jasne in zrele za pregon že po
               obstoječem kazenskem zakoniku. Premalo je to, da se Računsko sodišče drži in upošteva
               zakonskih določil o Računskem sodišču, ker je že nekajkrat izreklo poziv iz enajstega
               in dvanajstega odstavka 29. člena, da se razreši organ, za katerega ocenjuje, da gre
               za hude kršitve obveznega dobrega poslovanja, če se jih pa ne upošteva. Nadzorni svet
               Darsa celo polemizira z ugotovitvami Računskega sodišča in je zavrnil njihovo
               utemeljitev za razrešitev odgovorne osebe.</p>
               <p>Danes govorimo v Državnem zboru že drugič o neodgovornem ravnanju Darsa in o
               opozorilih Računskega sodišča, ki se nanaša na neplačila podizvajalcem in predčasna
               plačila glavnega izvajalca in nenazadnje o plačilu odškodnine fizični osebi in o
               gradnji nadvoza nad avtocestnim odsekom Pluska–Ponikve v obdobju 2009–2010. Gre kar
               za 1,3 milijona evrov, ki se nanaša na odškodnino fizični osebi, in izgradnjo nadvoza
               v višini 347 tisoč evrov. Seveda vse navedeno ni po meri dobrega gospodarja, kar bi
               naj Dars tudi bil, saj razpolaga z davkoplačevalskim denarjem, ki je strogo namenski,
               v kar pa niso vključene nagrade, pikniki in nadpovprečno visoko izplačan regres.
               Računsko sodišče je tudi ocenilo, da je Dars pri naročilu novih cenitev zemljišč, ki
               naj bi služile za potrebe sklenitve novega sporazuma z družbo Avtotransport Kovačič,
               hudo kršil obveznost dobrega poslovanja, saj je uprava družbe naročila nove cenitve,
               ne da bi Avtotransport Kovačič sploh izrazil zahtevo za izplačilo kakršnekoli škode,
               s tem pa povzročilo še po nepotrebnem dodatne stroške. Računsko sodišče je v zvezi z
               cenitvijo zemljišč ovadilo pet ljudi vključno s podpisnikom pogodbe o sofinanciranju
               nadvoza. Računsko sodišče je svoje delo opravilo korektno, vendar, kot vidimo, pa so
               ljudje, ki se jih to tiče, močno zasidrani na svojih položajih, seveda s podporo
               političnih botrov, ki bi morali za nepravilnosti prevzeti tudi del odgovornosti.
               Hvala lepa.</p>
            </sp>
            <sp xml:id="SDZ5-Redna-29-2011-06-21.sp25">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Anton Anderlič v imenu Poslanskega kluba SLS, oprostite, LDS.
               Oprostite, gospod Anderlič.</p>
            </sp>
            <sp xml:id="SDZ5-Redna-29-2011-06-21.sp26">

               <speaker>ANTON ANDERLIČ:</speaker>

               <p>Ker ni bilo po nemarnem, se da oprostiti.</p>
               <p>Kar se tiče tega predloga sklepa, sodi v tisti spekter, ki se mu reče, <q>"obravnavamo
               nepristojni nepristojno"</q>. Konec koncev smo se že velikokrat v Državnem zboru lotili
               vprašanj, ki ne sodijo v predmet dela Državnega zbora. Narobe bi bilo, da bi Državni
               zbor ob vsakem konkretnem primeru tudi razreševal in sprejemal ukrepe, in to z
               naslova tistih, ki jih v svojem poslanstvu nima. Tukaj gre za tipično početje take
               vrste. Vsi se spoznamo očitno na ceste, na predrage ceste, vsi se spoznamo na vse in
               vsi bi o vsem razpravljali. Na srečo je v tej državi postavljeno tako, da se različni
               organi, različne veje oblasti ukvarjajo z različnimi stvarmi. In ko gre za
               spoštovanje odločbe Računskega sodišča, ni nobenega dvoma. Odločba je tu,
               porevizijsko poročilo je bilo pripravljeno, tudi obravnavano, niso bile izpolnjene
               nekatere zahteve, pomeni, da se mora postopek nadaljevati tam, kamor sodi. Ne v
               Državni zbor, ampak na nadzorni svet, na Agencijo za upravljanje kapitalskih naložb
               in tudi na Vlado. Tam se morajo te stvari razrešiti. Ni mogoče pristati na to, da
               bomo ob vsakem primeru, takrat kot bo, ne vem, nekdo nekaj preplačal ali pa nekdo
               nekaj podplačal, ali kakorkoli drugače, sklicali sejo Državnega zbora in tukaj
               razpravljali o stvareh, ki ne sodijo v našo pristojnost. Državni zbor je postavljen
               zato, da sprejema zakonodajo, politične usmeritve, resolucije, politike na posameznih
               področjih in podobno. Nikakor pa ne za konkretna upravljanja s konkretnimi stvarmi.
               Zato tega predloga sklepa ne mislimo podpreti. Ne govorim o tem, da po vsebini to ne
               kliče po tem, da se ustrezni organi odzovejo in naredijo tisto, kar je treba
               narediti. Ali bodo razrešili ali ne razrešili vodstvo Darsa, je povsem drugo
               vprašanje, o katerem sam ne bi sodil. Kajti, kot rečeno, zato so poklicani,
               pooblaščeni drugi in morajo to tudi opraviti. Ne vem, ali so ukrepi sorazmerni, ti,
               ki jih predlaga Računsko sodišče s težo prekrška in tako naprej. Tako kot se pri
               prejšnji točki nismo veliko spraševali o tem, ali je Ustavno sodišče tisto, ki ima
               pravico odločati o skladnosti nekih odločitev z Ustavo ali ne. Kajti za to je
               absolutno pristojno. Velja tudi za ta primer, da so pristojni drugi za nadzor in
               ukrepati morajo tisti, na katere se to konkretno tudi nanaša.</p>
               <p>Kar se tiče samih vprašanj v zvezi s konkretnim odsekom avtoceste, verjamem, da to ni
               zaključna diskusija. Veliko je še odprtih vprašanj, tudi Odbor za promet se je sestal
               na to temo. Bo še verjetno kaj, kar bo v nadaljevanju prišlo kot končno poročilo,
               nenazadnje celotna zadeva še niti zgrajena ni z navezovalno cesto in podobne stvari.
               Vprašanje, kako se bo v prihodnje še zapletalo in koliko se bodo stvari podražile
               zaradi zamenjave izvajalcev in podobnih stvari. Tako da na nas je, da spremljamo
               uresničevanje izvajanja avtocestnega programa tako, kot smo pooblaščeni po zakonu,
               drugo pa je, da tisti organi, ki morajo operativno izvajati, to izvajajo, in to v
               skladu z zakonodajo, z načeli dobrega gospodarja. Nadzorniki in tisti, ki jim gledajo
               pod prste, pa seveda da to opravljajo čim bolj vestno, v dobro državljanov in
               državljank, in to je tisto, kar je treba povedati, in nič več.</p>
            </sp>
            <sp xml:id="SDZ5-Redna-29-2011-06-21.sp27">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod mag. Franc Žnidaršič v imenu Poslanske skupine nepovezanih
               poslancev.</p>
            </sp>
            <sp xml:id="SDZ5-Redna-29-2011-06-21.sp28">

               <speaker>MAG. FRANC ŽNIDARŠIČ:</speaker>

               <p>Spoštovani gospod podpredsednik, spoštovana kolegica in kolegi!</p>
               <p>Poslanska skupina nepovezanih poslancev bo ta sklep podprla.</p>
               <p>Podprla ga bo preprosto zaradi tega, ker ni dolgo časa nazaj, ko smo slišali, da je
               avtocestni križ v Sloveniji daleč predrag in da je bilo porabljenega vsaj tretjino
               denarja preveč. Ves ta denar, vse te kredite, vse to bo treba nekoč plačati, Državni
               zbor pa je dajal poroštva za kredite Darsa in odločba Računskega sodišča, ki se
               nanaša na gradnjo tega dela odseka avtocestnega križa, kaže na to, da je pri
               upravljanju s sredstvi Darsa in z gradnjo avtocest nekaj narobe. Skrajni čas je, da
               nekdo za to nekoč na nek način odgovarja. Doslej namreč, kljub znanim zapletom pri
               podražitvah, pri aneksih, pri velikanskih podražitvah, recimo, predora pod Golovcem,
               ki je bil nazadnje kar trikrat dražji od načrtovane vsote, ob skromni inflaciji nihče
               ni znal natančno razložiti, kam odteka denar in kako se porablja. Čas je, da te
               stvari vzamemo dovolj resno in Računsko sodišče je po naše tisto, ki je pravilno
               ugotovilo, da poslovanje ne teče tako, kot bi moralo, in predlagalo ustrezne ukrepe
               posledice.</p>
               <p>Tudi če bi aktualna uprava Darsa ne bila neposredno vpletena v to zgodbo, bi bilo
               prav, da bi odstopila, ker je Računsko sodišče ugotovilo, da ta uprava Darsa skozi
               leta nazaj in seveda tudi danes in vnaprej ne dela tako, da bi ceste gradili za
               sprejemljivo ceno. In tukaj je pravzaprav temelj naše podpore sklepu. Treba je
               potegniti ustrezne konsekvence. V prejšnji vladi, recimo, predlog Računskega sodišča
               za razrešitev nekega ministra ni bil uveljavljen. V tej vladi se je pri zahtevi po
               odgovornosti ministra za okolje začela nova praksa. Prepričani smo bili, da bo
               obveljala kot načelo, da morajo tisti, ki so pozabili na svoje obveznosti,
               odgovarjati na tak ali drugačen način, tudi s tem, da se jih razreši ali da sami
               odstopijo, potem pa je prišla spet odločba Računskega sodišča, ki terja konsekvence
               na Darsu, pa se te niso zgodile. Mi se s tem ne strinjamo, mi želimo, da nekdo
               odgovarja za to, kar se tam dogaja.</p>
               <p>Nobenega dvoma ni da je bil tisi nadvoz in tisti strošek na tem delu avtoceste daleč
               predrag za tega, ki ima tam parkirišče, je bil posebej narejen nadvoz nad avtocesto,
               čeprav je ta samo sto metrov stran od tistega, preko katerega se vsi drugi vozimo,
               kar je že po naravi stvari nerazumno, nepotrebno, da ne rečem razmetavanje denarja.
               In spet je Državni zbor tisti, ki naj bi dal poroštvo za kredite, da se avtoceste
               delajo naprej. Mojega glasu, dokler ne bo konsekvenc pri upravi Darsa, dokler tam
               nekdo ne bo razrešen ali s svojim premoženjem, ko gre za nadzorni svet, odgovarjal za
               take nepravilnosti, pač v tem Državnem zboru ne bo več, ne glede na to, koliko časa
               bo trajal ta mandat. Menim, da je spoštovati odločbe Računskega sodišča naša
               obveznost, obveznost tudi Vlade in resornega ministra in v tem smislu menim, da je
               sklep, ki ga je sprejel odbor, tak, ki ga lahko podpremo. Hvala lepa.</p>
            </sp>
            <sp xml:id="SDZ5-Redna-29-2011-06-21.sp29">

               <speaker>PODPREDSEDNIK MAG. VASJA KLAVORA:</speaker>

               <p>Končali smo s predstavitvijo stališč poslanskih skupin.</p>
               <p>O predlogu sklepa bomo v skladu s časovnim potekom seje zbora odločali v sredo, 22.
               junija 2011, v okviru glasovanj.</p>
               <p>S tem prekinjam to točko dnevnega reda.</p>
               <p>Prehajamo na <title>24. TOČKO DNEVNEGA REDA – OBRAVNAVA PREDLOGA SKLEPA O IZBIRI
                  REVIZORSKE DRUŽBE ZA REVIDIRANJE RAČUNOVODSKIH IZKAZOV RAČUNSKEGA SODIŠČA
                  REPUBLIKE SLOVENIJE ZA LETI 2009 IN 2010.</title>
               </p>
               <p>Predlog sklepa je v obravnavo zboru predložila Komisija za nadzor javnih financ.
               Besedo dajem članu komisije gospodu Radu Likarju za dopolnilno obrazložitev.</p>
            </sp>
            <sp xml:id="SDZ5-Redna-29-2011-06-21.sp30">

               <speaker>RADO LIKAR:</speaker>

               <p>Hvala lepa.</p>
               <p>V skladu z drugim odstavkom 31. člena Zakona o Računskem sodišču je delovno telo
               Državnega zbora, pristojno za nadzor proračuna in drugih javnih financ, dolžno
               predlagati Državnemu zboru sprejem sklepa o tem, kdo bo revidiral zaključni račun
               Računskega sodišča. Na 29. seji 7. aprila 2011 je Komisija za nadzor javnih financ
               sprejela sklep, s katerim je generalno sekretarko zadolžila, da opravi vse potrebne
               postopke po Zakonu o javnih naročilih za izbiro revizijske družbe za revizijo
               zaključnih računov Računskega sodišča za leti 2009 in 2010. Službe Državnega zbora so
               nato opravile potrebne postopke in revizorskim družbam posredovale povabilo za oddajo
               ponudb. V povabilu je bilo navedeno, da je edino merilo za izbiro najugodnejšega
               ponudnika najnižja cena. Generalna sekretarka je komisiji 23. 5. 2011 posredovala
               dopis, s katerim je v nadaljnji postopek poslala tri ponudbe, ki so prispele na
               povabilo za oddajo javnega naročila. Najbolj ugodna ponudba je bila tista, ki jo je
               poslala družba KPMG Slovenija, d. o. o., zato je Komisija za nadzor javnih financ na
               32. seji 26. 5. 2011 sprejela sklep, da predlaga Državnemu zboru, da za revizijo
               računovodskih izkazov Računskega sodišča za leti 2009 in 2010 imenuje to družbo.</p>
               <p>Komisija predlaga Državnemu zboru, da po obravnavi te točke sprejme naslednji sklep:
               <q>"Za revidiranje računovodskih izkazov Računskega sodišča Republike Slovenije za leti
               2009 in 2010 se izbere revizijsko družbo KPMG Slovenija, d. o. o., Ljubljana, Železna
               cesta 8A."</q> Hvala.</p>
            </sp>
            <sp xml:id="SDZ5-Redna-29-2011-06-21.sp31">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Sledi predstavitev stališč poslanskih skupin. Besedo ima gospod Silven Majhenič v
               imenu Poslanske skupine SNS.</p>
            </sp>
            <sp xml:id="SDZ5-Redna-29-2011-06-21.sp32">

               <speaker>SILVEN MAJHENIČ:</speaker>

               <p>Spoštovani!</p>
               <p>Na komisiji predlog sklepa ni bil deležen razprave, čeprav bi bilo treba o tem tudi
               kaj reči. Izvedba postopka te izbire bode v oči. Če bi se poslužili teorije zarote,
               bi rekli, da gre za dogovor ali pa korupcijo. Upam, da temu ni tako in da gre v
               resnici samo za nedoslednost ali <q>"šlamparijo"</q> odgovornih ljudi. Namreč, merilo za
               izbor je bila najnižja cena. O kvaliteti, rokih, kadrih, referencah in izkušnjah pa
               niti besedice. Se pravi, konkurenco med pobudniki določa samo cena in ne kvaliteta
               znanja. Lahko bi rekli, da tudi če nič ne znaš, samo da si poceni. Škoda, da tega ne
               uporabljamo, recimo, pri odvetniških storitvah, ki jih odvetniki opravljajo za
               državo; praviloma so dragi in ne preveč dobri. Lahko bi vzeli vsaj cenejše, pa četudi
               niso dobri. Spoštovani, tako ne gre. Ne more in ne sme računovodskih izkazov
               revidirati nekdo, ki je samo poceni. Revidirati računovodske izkaze računskega
               sodišča naše države mora najboljša hiša, nepristranska, z vso kompetentnostjo znanja
               in avtoritete, mogoče tudi za višjo ceno. Na revizijo vrhovnega revizorja javnega
               denarja ne sme pasti senca dvoma.</p>
               <p>Zato predlagamo generalni sekretarki, naj bo v bodoče bolj dosledna, bolj pazljiva in
               naj si vzame več časa za premislek in odločitve. In tudi razpis naj pripravi tako, da
               bo zadoščeno najvišjim standardom v vseh pogledih. Hvala.</p>
            </sp>
            <sp xml:id="SDZ5-Redna-29-2011-06-21.sp33">

               <speaker>PODPREDSEDNIK MAG. VASJA KLAVORA:</speaker>

               <p>Končali smo s predstavitvijo stališč poslanskih skupin.</p>
               <p>O predlogu sklepa bomo v skladu s časovnim potekom seje Državnega zbora odločali v
               sredo, 22. junija, v okviru glasovanj. S tem prekinjam to točko dnevnega reda.</p>
               <p>Prekinjam tudi 29. sejo Državnega zbora, ki jo bomo ob 14. uri nadaljevali s 1. točko
               dnevnega reda, to je z Vprašanji poslank in poslancev.</p>
               <stage type="time">(Seja je bila prekinjena ob 13.10. in se je nadaljevala ob 14. uri.)</stage>
            </sp>
            <sp xml:id="SDZ5-Redna-29-2011-06-21.sp34">

               <speaker>PREDSEDNIK DR. PAVEL GANTAR:</speaker>

               <p>Spoštovane kolegice poslanke in kolegi poslanci, nadaljujemo sejo.</p>
               <p>Prehajamo na <title>1. TOČKO DNEVNEGA REDA – VPRAŠANJA POSLANK IN POSLANCEV.</title>
               </p>
               <p>V zvezi s to točko dnevnega reda sem v poslovniškem roku prejel pisne prijave 30
               poslanskih vprašanj. Vrstni red postavljanja poslanskih vprašanj je določen na
               podlagi dogovora z vodji poslanskih skupin in v skladu z 244. členom ter drugim
               odstavkom 245. člena Poslovnika Državnega zbora. Na prva tri vprašanja poslanca
               opozicije in na poslansko vprašanje poslanca vladajoče koalicije bo odgovoril
               predsednik Vlade. Vsak poslanec ima za postavitev vprašanja na voljo 3 minute.
               Predsednik Vlade in ministrice in ministri odgovorijo na vprašanje v največ petih
               minutah. Če je vprašanje postavljeno več ministrom, imajo vsi skupaj na voljo 5 minut
               za odgovor. Poslanec, ki ne bo zadovoljen z odgovorom, lahko zahteva dopolnitev
               odgovora, ne more pa postaviti dodatnega vprašanja. Poslanke in poslance prosim, da
               ste na to pozorni. Obrazložitev zahteve za dopolnitev odgovora poslanec predstavi v
               dveh minutah. Dopolnitev odgovora pa sme trajati največ tri minute. Poslanec, ki je
               postavil vprašanje, lahko zahteva, da se na naslednji seji opravi razprava o odgovoru
               predsednika Vlade, ministrice ali ministrira. O tem Državni zbor odloči brez
               razprave. V primeru, da poslanec na postavljeno vprašanje danes ne bo dobil odgovora,
               mu morajo predsednik Vlade, ministrica ali minister v 30 dneh predložiti pisni
               odgovor. Poslanec, ki postavi vprašanje, na katerega ni bilo odgovorjeno, lahko
               izjavi, da vztraja pri ustnem odgovoru. V tem primeru bom vprašanje uvrstil na
               naslednjo redno sejo Državnega zbora.</p>
               <p>V zvezi s to točko so se danes opravičili naslednji ministri: minister za zunanje
               zadeve Samuel Žbogar, minister brez resorja, odgovoren za področje odnosov med
               Republiko Slovenijo in avtohtono slovensko narodno skupnostjo v sosednjih državah ter
               med Republiko Slovenijo in Slovenci po svetu, dr. Boštanj Žekš, minister brez
               resorja, odgovoren za razvoj in evropske zadeve, mag. Mitja Gaspari in minister za
               okolje dr. Roko Žarnić. Na klop ste prejeli pregled poslanskih vprašanj, na katera v
               poslovniškem roku ni bilo odgovorjeno.</p>
               <p>Prehajamo na predstavitev poslanskih vprašanj. Na prva štiri vprašanja bo odgovarjal
               predsednik Vlade Borut Pahor. Poslansko vprašanje mu bo najprej postavil Jakob
               Presečnik iz Poslanske skupine Slovenske ljudske stranke.</p>
               <p>Prosim.</p>
            </sp>
            <sp xml:id="SDZ5-Redna-29-2011-06-21.sp35">

               <speaker>JAKOB PRESEČNIK:</speaker>

               <p>Hvala lepa za besedo, gospod predsednik. Spoštovani gospod predsednik Vlade,
               spoštovane ministrice, spoštovani ministri, spoštovane kolegice in kolegi!</p>
               <p>Spoštovani gospod predsednik Vlade! Koalicija, četudi bi zdržala takšna, kot še ta
               trenutek je, pa je že vsem jasno, da ne bo, se je v času svojega vladanja bila
               sposobna poenotiti v večini le pri ideoloških temah in predlogih rešitev, ki imajo
               zgolj kozmetični pomen. Pri predlogih, za katere vesoljna Slovenija ocenjuje, da so
               nujni in potrebni, pa koalicija razpada in poka po vseh šivih. Nahajamo se v
               nezavidljivi situaciji, ki zahteva odločno in predvsem učinkovito ukrepanje. Želja in
               volja vladati je sicer eno, realna situacija pa očitno nekaj čisto povsem drugega.
               Menimo, da bi se bilo v tej situaciji treba odločati predvsem odgovorno in
               racionalno. Takšna pa je po mnenju Poslanske skupine Slovenske ljudske stranke v tem
               trenutku le čimprejšnja odločitev, da se volivkam in volivcem omogoči izbira nove
               kredibilne in zaupanja vredne vlade, ki bo ne samo željna, ampak tudi sposobna državo
               izpeljati iz dneva v dan večje tako gospodarske kot družbeno politične krize.</p>
               <p>Zanima me, spoštovani gospod predsednik:</p>
               <p>Kako si ob dogodkih, ki smo jim priča zadnje čase in jemljejo še zadnjo kredibilnost
               vaši vladi in vam osebno, predstavljate vladanje oziroma nadaljevanje dela vaše
               vlade, ki to pravzaprav niti več ni?</p>
               <p>Hvala lepa.</p>
            </sp>
            <sp xml:id="SDZ5-Redna-29-2011-06-21.sp36">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Prosim, predsednik Vlade gospod Borut Pahor.</p>
            </sp>
            <sp xml:id="SDZ5-Redna-29-2011-06-21.sp37">

               <speaker>BORUT PAHOR:</speaker>

               <p>Vprašanje ni prijazno, je pa na mestu.</p>
               <p>Moj odgovor bo zato iskren, kolikor bo v moji moči.</p>
               <p>Najprej, da nikomur v tem visokem zboru ne bo ostalo neodgovorjeno, to dolžnost bom
               opravljal toliko časa, kolikor časa bom imel vaše zaupanje, kar je formalni in
               vsebinski pogoj, in kolikor časa bom prepričan, da to delo opravljam v dobro večine
               naših državljank in državljanov. Seveda se okrog tega, kaj je dobro, kaj je prav, kaj
               je dovolj zgodaj in kaj je prepozno, lahko med seboj razhajamo, in to je stvar
               demokratične razprave. Vendar pa bi za razliko od vas, gospod poslanec, dejal, da je
               bilo obdobje, ki je za nami, da pustimo morda v drugi polovici odgovora čas za
               obdobje, ki je pred nami, storjeno veliko stvari, zaradi katerih je Slovenija,
               spoštovani gospod poslanec, danes v fazi gospodarskega okrevanja, ima 2-odstotno
               stopnjo gospodarske rasti, padec stopnje nezaposlenosti vliva zaupanje, da bi ob
               relativno ugodnih mednarodnih razmerah lahko še naprej ob povečanju izvoznega
               povpraševanja nadaljevali z obema ključnima trendoma, torej z dvigom gospodarske
               rasti, s padanjem stopnje brezposelnosti in z javnofinančno konsolidacijo. Ta je, se
               zdi, od vseh treh orehov najtrša. Žal je kljub temu, da je vlada sprejela pokojninsko
               reformo in da je ta visoki zbor sprejel pokojninsko reformo, ta padla na referendumu,
               tako kot mnogo drugih reformnih ukrepov. Gospod poslanec, en poudarek. Zaradi
               diagnoze in ne zaradi obrambe vlade, ki jo imam čast voditi, ni problem reformna
               sposobnost vlade in, dovolite mi, tudi ne reformna sposobnost tega visokega doma. Ta
               jo je izkazal. Referendumi si bili referendumi o sprejetih zakonih. So pa bili
               večinoma zavrnjeni. Vlada je torej reformno sposobna, večina v Državnem zboru je
               reformno sposobna. Problem, katerega bomo kmalu, prekmalu, bom rekel, našli, je, da
               imamo sistem, s katerim vsak, ki se ne strinja s tem, da spreminjamo stvari, gospod
               poslanec, s katerimi naši ljudje niso zadovoljni, on ali pa njegova skupina želi, da
               ostanejo take, kot so, ker mu prinašajo privilegiran položaj, lahko z referendumom
               prepreči uveljavitev tega zakona. Mnogi od vas menijo, napačno do neke mere, da je za
               to kriva nepopularnost vlade. Ne samo, da imamo izkušnje s prejšnjimi vladami, ki so
               bile popularne in so izgubile referendume, Dejstvo je, da je običajno referendum
               priložnost za tiste, ki povedo, da se z nečim ne strinjajo. In to je legitimno. Sploh
               ne oporekam legitimnosti volje ljudi. Ta in prihodnje vlade, zlasti pa ta in
               prihodnji Državni zbor bo moral razmisliti o rešitvah, ki bodo onemogočile, da bo
               država reformno nesposobna. Vlada je. In dokler bo, gospod poslanec, bo svoje delo
               tudi opravljala.. Ta visoki zbor je. Sprejel je pokojninsko reformo in rad bi se
               zahvalil vaši poslanski skupini, da je dala odločilne glasove za kvalificirano
               večino, vendar pa so se ljudje odločili drugače. Meni je zelo žal, da so se tako,
               vendar moram spoštovati njihovo voljo. Mislim, da nam bo vsem čez čas žal. Vendar
               tudi zakoni, da ne bi kdo rekel, da je padla pokojninska reforma zato, ker ni bilo to
               usklajeno s socialnimi partnerji, res je, toda zakon o preprečevanju dela na črno, ki
               je bil usklajen s socialnimi partnerji, je prav tako padel na referendumu. Vidimo
               torej, da ni nobene zelo jasne opore, zakaj ljudje na referendumu glasujejo proti
               spremembam stanja stvari, s katerimi niso zadovoljni. Zato bi vam rad rekel, moja
               vlada, manjšinska, če bo dobila podporo v Državnem zboru, namerava do konca tega
               mandata izvesti vse tisto, kar je potrebno za nadaljevanje gospodarskega okrevanja,
               za nadaljevanje padanja stopnje brezposelnosti, za pospešitev našega izvoza tudi na
               trge, kjer doslej nismo bili prisotni, in za vse potrebne ukrepe. Če temu ne bomo kos
               vsi skupaj, da pridemo do predčasnih volitev, na katerih bodo ljudje izbrali
               alternativo.</p>
            </sp>
            <sp xml:id="SDZ5-Redna-29-2011-06-21.sp38">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želite dopolnitev odgovora?</p>
               <p>Prosim, gospod Presečnik.</p>
            </sp>
            <sp xml:id="SDZ5-Redna-29-2011-06-21.sp39">

               <speaker>JAKOB PRESEČNIK:</speaker>

               <p>Hvala lepa za ta del odgovora.</p>
               <p>Kljub temu imam še nekatere misli, ki bi vam jih rad podal in na katere pričakujem
               odgovor. Zagotovo je pobeg iz, če lahko rečem v prispodobi, potapljajoče barke sicer
               nagonski in človeški odziv, a prav nič ne zmanjšuje odgovornosti koalicijskih strank,
               ki si na ta način poskušajo rešiti svojo kožo. In to koalicijskih strank, ki so jim
               na začetku mandata volivci in volivke zaupali vodenje države. Kasnejše spreminjanje
               stališč in bežanje pred odgovornostjo tega ne rešuje in odgovornosti ne odrešuje.</p>
               <p>Tudi v Slovenski ljudski stranki, kot opozicijski stranki, smo sprejeli del
               odgovornosti, vi ste eno od njih ravnokar omenili, s podporo potrebnim reformam, na
               svoja ramena, zato toliko manj sprejemamo pavšalizacijo odgovornosti za nastalo
               situacijo. Nekateri ste odgovorni bolj, nekateri najbolj, nekateri pa smo odgovorni
               nekoliko manj.</p>
               <p>Kakšen je vaš komentar, gospod predsednik, na ta del vprašanja, predvsem v luči skrbi
               za obdobje, ki je pred nami, kot ste rekli v prvem delu vašega odgovora. Hvala
               lepa.</p>
            </sp>
            <sp xml:id="SDZ5-Redna-29-2011-06-21.sp40">

               <speaker>PREDSEDNIK DR. PAVEL GANTAR:</speaker>

               <p>Prosim, gospod predsednik Vlade.</p>
            </sp>
            <sp xml:id="SDZ5-Redna-29-2011-06-21.sp41">

               <speaker>BORUT PAHOR:</speaker>

               <p>Zlasti moji tesnejši sodelavci na tej strani tega visokega doma, morda pa tudi kdo od
               drugih, vedo, da se kot kapitan nikoli ne umikam z ladje, ki bi se utegnila
               potapljati. Toliko bolj, če bi se, poskušam trdno, kolikor je mogoče, ob sodelovanju
               mojih sodelavcev, voditi barko skozi najbolj nevihtne vode. In naj vas presenetim z
               izjavo, mislim, da če ne bo prišlo do novih neviht, tokrat z vzhoda, potem se nam
               obeta mirnejše morje. In ni nobenih razlogov, da bi videli več lukenj v barki, kot
               jih je. So, in skozi njih še vedno vdira voda, vendar so te sedaj že obvladljive.
               Naša barka ni več rešeto. Mislim, da so te luknje obvladljive, da jih lahko zapremo,
               to barko, ne samo obdržimo na površju, ampak jo tudi uredimo kot naš nov dom za
               prihajajoče desetletje ali več. Če ne bi imel te vizije, gospod poslanec Presečnik,
               ne bi opravljal tega sicer lepega, a težkega dela, skupaj z mojimi kolegicami in
               kolegi.</p>
               <p>Pravim, da smo skozi nevihto, ki je bila zelo izčrpavajoča za vse, najprej za naše
               ljudi, potem za vas, in ne nazadnje tudi za nas, prepeljali tako, da smo ohranili
               barko nad površjem in dovolj nepoškodovano, da jo sedaj lahkopreuredimo v moderno
               plovilo za prihodnost, ki je pred nami. Kot rečeno, če ne bo nove nevihte, tokrat z
               vzhoda našega starega kontinenta, lahko pričakujemo mirnejše vode. Mislim, da bo eno
               od vprašanj, ki bo kasneje zadevalo tudi te vrste prihodnost.</p>
               <p>Naj vam torej odgovorim. Stojim za krmilom vladne barke, ki je na površju, ki pluje v
               smeri konvoja tistih držav v evroconi in Evropski uniji, ki gredo v varno
               pristanišče. Smo sicer manjša od bark, vendar zaradi tega ne zaostajamo zelo, naša
               naloga je, da varno prepeljemo vse potnike čez to razburkano morje. Dokler bom menil,
               da nam skupaj z mojimi kolegicami in kolegi to uspeva, bom to odgovornost pripravljen
               sprejeti do konca. Upam, da si ta visoki zbor ne želi imeti za predsednika Vlade
               nekoga, ki bi bil omahljiv, ki bi bil neodločen, hkrati pa tudi ne nekoga, ki ne bi
               bil sposoben prisluhniti kompromisom. Zlasti zdaj, ko bom vodil manjšinsko vlado, sem
               toliko bolj odvisen od vaše podpore, ne vladi, ampak konkretnim projektom. Za to si
               bom zelo iskreno prizadeval. To povem zlasti temu delu parlamenta. Hvala lepa.</p>
            </sp>
            <sp xml:id="SDZ5-Redna-29-2011-06-21.sp42">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Poslansko vprašanje predsedniku Vlade bo postavil Bogdan Barovič iz Poslanske skupine
               Slovenske nacionalne stranke.</p>
            </sp>
            <sp xml:id="SDZ5-Redna-29-2011-06-21.sp43">

               <speaker>BOGDAN BAROVIČ:</speaker>

               <p>Hvala za besedo, gospod predsednik. Kolegice in kolegi poslanci, ministrski zbor,
               gospod predsednik Vlade!</p>
               <p>Vaša vlada, ki ji vi predsedujete, gospod predsednik, je dala soglasje k zaprtju 13.
               poglavja Hrvaški in tudi soglasje k zaprtju 23. poglavja, to je za pravosodje. Po
               prepričanju Slovenske nacionalne stranke je bilo to dejanje Vlade in odločanje
               vladajoče koalicije teptanje ugleda države, Republike Slovenije, kršitev lastne
               zakonodaje in izdaja slovenskega naroda.</p>
               <p>Utemeljujem. Prvič, s tem ste privolili v zamrznitev SOPS-a, ki je mednarodnopravni
               akt. Drugič, namesto jasnega sporočila, da je spoštovanje dogovorjenega eden temeljev
               politike Unije, je ta vlada dala Hrvaški vedeti, da ni treba spoštovati SOPS-a.
               Tretjič, Vlada se je s tem kompromisom dogovorila za nekaj, kar že ima, poudarjam, za
               nekaj, kar že ima, in sicer, za dovoljenje slovenskim ribičem, da lahko odplujejo do
               Vrsarja. To že imamo, vi ste se za to dogovorili tako, da ste to pravico ribičem
               vzeli. In to za trikrat po 2 milijona, tri leta bo Evropa dala 2 milijona za
               nadomestilo ribičem, ampak državi. Ob tem, da bo Evropa dala 1,3, država, ki je pa
               očitno zelo bogata, pa iz proračuna 25 %. Najhuje pa je, da je ta vlada in ta vladna
               koalicija kršila, stoodstotno dokazljivo, veljavno domačo zakonodajo. Naj še enkrat
               spomnim, da SOPS s svojo vsebino od A do Ž je veljavni del prava in pravnega reda
               države Republike Slovenije.</p>
               <p>Gospod premier, ali se vam zdi prav, osebno vam – govoril sem o Vladi, nisem govoril
               o vas –, da smo pustili slovenske ribiče na cedilu?</p>
               <p>Se vam zdi prav, pošteno do Slovenije, državljank in državljanov, da zadeve
               obravnavamo v tihih sobah, medtem ko natanko mesec dni pred tem isto vsebino izvemo
               od hrvaškega kmetijskega ministra?</p>
               <p>Gospod predsednik, ali ste vi osebno tudi bili za to, da se Vlada strinja z zaprtjem
               teh dveh poglavij?</p>
            </sp>
            <sp xml:id="SDZ5-Redna-29-2011-06-21.sp44">

               <speaker>PREDSEDNIK DR. PAVEL GANTAR:</speaker>

               <p>Prosim, predsednik Vlade gospod Borut Pahor.</p>
            </sp>
            <sp xml:id="SDZ5-Redna-29-2011-06-21.sp45">

               <speaker>BORUT PAHOR:</speaker>

               <p>Odgovor na zadnje vprašanje je da, in to z velikim veseljem, ker je to pomenilo
               pravzaprav več, kot sem si ob začetku pogajanj glede trinajstega poglavja predlagal,
               da je mogoče doseči za naše interese.</p>
               <p>Drugič. Ne bi želel spoštovanemu gospodu poslancu dajati nasvetov, vendar bi mu rad
               rekel naslednje. Če meni, da je predsednik Vlade izdal vitalne nacionalne interese,
               pričakujem, da bo dal ustavno obtožbo. Mislim, da je to pravi korak za nekoga, ki bi
               storil nekaj tako sramotnega. Jaz nisem, vendar če ste vi v to prepričani, ne
               oklevajte s tem korakom. Preden boste to storili, pa le poslušajte, zakaj tega ne bi
               storili.</p>
               <p>Sporazum med Republiko Slovenijo in Republiko Hrvaško o obmejnem prometu in
               sodelovanju, SOPS, je veljaven mednarodni sporazum, in to dejstvo se s potrditvijo
               skupnega stališča EU in glede trinajstega poglavja v ničemer ne spreminja. Vse
               obveznosti, ki za obe pogodbenici izhajajo iz sporazuma, ostajajo nespremenjene. SOPS
               je mednarodna pogodba, ki sta jo vladi Slovenije in Hrvaške, podpisali leta 1997. V
               veljavo je stopil septembra 2001 in se, spoštovani gospod poslanec, razen v letih
               2002, mislim, da do 2004, v ribiškem delu, kar se tiče morskega ribištva, ni izvajal,
               kljub dolgoletnim prizadevanjem vseh slovenskih vlad od veljavnosti sporazuma dalje.
               Ali sem bil dovolj jasen glede tega poudarka? Razen dveh let se ta del sporazuma
               doslej sploh ni izvajal kljub našim prizadevanjem, vsake od vlad. Vsaka od pogodbenic
               lahko, kot določa eno od načel, ta sporazum odpove. Mislim, da je to 60. člen. Ta
               določa, da se sporazum sklene za tri leta in molče podaljšuje z vsako naslednje leto,
               če ga nobena od pogodbenic ne odpove pisno po diplomatski poti šest mesecev pred
               iztekom njegove veljavnosti. Tudi zaradi tega je bil pomemben cilj Slovenije v okviru
               hrvaških pristopnih pogajanj, da doseže trajno implementacijo ribiškega dela SOPS, ki
               je bila v skladu z evropsko zakonodajo in ne bi bila enostransko odpovedljiva.
               Ocenjujem, da je bil ta zelo pomemben strateški cilj dosežen. Zaprtje poglavja 13,
               torej ribištvo, za Hrvaško je bilo usklajeno s slovenskimi ribiči. Več o tem bo lahko
               kasneje, če bo imel to priložnost, pojasnil minister za kmetijstvo gospod Židan. Mag.
               Židan se je z ribiči, s predstavniki različnih tehnologij, sestal zaradi zaupnosti
               tematike najprej zgolj neformalno 20. 5. letos. Razprava je potekala o možnih
               poglavitnih rešitvah, končne rešitve v pristopnih pogajanjih je ribičem predstavil na
               sestanku v začetku prejšnjega meseca. Odziv ribičev je bil, ker me je o tem obvestil
               še isti večer, obakrat izredno pozitiven. Največja skrb, ki so jo izrazili slovenski
               ribiči že v času pogajanj, je namreč bila, da v primeru, da bi se zgodovinske pravice
               ribolova izvajale pred določitvijo meje, ne bi bil zagotovljen ustrezen nadzor in s
               tem tudi ne spoštovanje strožjih pravil ribolova, ki veljajo v slovenskih vodah,
               recimo prepoved uporabe ribolovnega orodja strgač, kar bi vodilo v uničenje našega
               plitvega in zato še posebej občutljivega morja, s tem pa seveda ribolova. Dosledno
               spoštovanje nacionalnih ribolovnih pravil ter ustrezen nadzor nad dejavnostmi
               hrvaških ribiških plovil v slovenskih vodah bo v skladu z veljavno evropsko
               zakonodajo mogoče šele po določitvi meje na morju med Slovenijo in Hrvaško. Slovenski
               ribiči menijo, da je ta rešitev najbolj optimalna in se zato z njo strinjajo. Ne
               pravim, da so slovenski ribiči kot drugi socialni partnerji tisti, ki na koncu
               dokončno rečejo, kaj je prav in kaj ne ter imajo odgovornost in pravico, da dokončno
               sodijo. Ampak v tem primeru bolj izjemoma kot po pravilu se naš temeljni socialni
               partner pri tem vprašanju z Vlado strinja. Ali smem zato na koncu reči, da ne vidim
               razlogov, da bi se razmišljalo o tako težkih besedah, kot so izdaja in seveda tudi ne
               o ustavni obtožbi.</p>
            </sp>
            <sp xml:id="SDZ5-Redna-29-2011-06-21.sp46">

               <speaker>PREDSEDNIK DR. PAVEL GANTAR:</speaker>

               <p>Hvala.</p>
               <p>Želite dopolnitev odgovora, gospod Barovič?</p>
               <p>Prosim.</p>
            </sp>
            <sp xml:id="SDZ5-Redna-29-2011-06-21.sp47">

               <speaker>BOGDAN BAROVIČ:</speaker>

               <p>Bom še bolj konkreten, bolj že ne morem biti.</p>
               <p>Če prav razumem, ali upate trditi, da SOPS, mednarodni pravni veljavni akt, ni bil s
               tem dogovorom zamrznjen?</p>
               <p>Drugič. Če trdite ali menite, da ni bil, zakaj potem 1,3 milijone tri leta iz Evrope
               ?</p>
               <p>Tretjič. Še enkrat, jasno sprašujem. Slovenski ribiči se s tem strinjajo?</p>
               <p>In na zadnje. Tudi prebivalci na območju k. o. Sečovlje v velikosti 113 hektarjev, ko
               je v letih 1992 in 1993 ponaredila zemljiško knjigo in kataster Republike Slovenije
               Hrvaška, kar je dokazljivo, ali se ti prebivalci tega dela katastrske občine s tem
               strinjajo?</p>
               <p>Zelo jasna vprašanja, bolj jasna ne morejo biti. In naj bo jasno, meni je popolnoma
               vseeno. Jaz nimam nič proti Hrvaški. Če pošteno dela, bo vstopila v EU, ne pa, dokler
               bom tukaj sedel, na račun Slovenije in slovenskega naroda. Sam bom pa ribiče osebno
               povprašal, jih poznam nekaj. Hvala za odgovore.</p>
            </sp>
            <sp xml:id="SDZ5-Redna-29-2011-06-21.sp48">

               <speaker>PREDSEDNIK DR. PAVEL GANTAR:</speaker>

               <p>Hvala</p>
               <p>Prosim, predsednik Vlade.</p>
            </sp>
            <sp xml:id="SDZ5-Redna-29-2011-06-21.sp49">

               <speaker>BORUT PAHOR:</speaker>

               <p>Prosil sem generalno sekretarko, da opravi kratko bilateralo z ministrom za
               kmetijstvo, ki zagotavlja, da vaše slednje vprašanje ni razumljivo oziroma ni
               relevantno za predmet najinega razgovora.</p>
               <p>Zagotavljamo, še enkrat, s strani Vlade, da so ribiči zadovoljni, da so bili dvakrat
               konsultirani. Rad bi vam, še enkrat, kako bi rekel, predočil, da je ribištvo ena od
               politik, ki so skupne na ravni EU, zato ni šlo tukaj za bilateralno vprašanje med
               Slovenijo in Hrvaško, ampak je bila Slovenija del evropske politike. Tukaj moram reči
               eno stvar. Upam, da ne bom rekel ne preveč, ne premalo, ampak iskreno, na začetku sem
               dejal, da smo dobili iz teh pogovorov več, kot sem si upal kot pogajalec na začetku
               predstavljati. To je bilo skoraj da ogroženo, ker so tisti, ki so menili, da je
               Slovenija v enem privilegiranem položaju, izpodbijali to pri pravni službi Evropske
               komisije. Pravna služba je z njimi celo delila mnenje, vendar je potem spričo
               številnih okoliščin, ki jih tukaj ne bom navajal, obveljalo naslednje. Hrvaška je
               izpolnila svoj del obveznosti. Slovenija je izpolnila svoj del obveznosti. Evropska
               unija je dobila zagotovila, da je to še vedno v nekem pravnem okviru, ki ga skupna
               politika ribištva dopušča. Naši interesi so, spoštovani gospod poslanec,
               zavarovani.</p>
               <p>Dovolite mi, preden boste imeli za menoj govor, kjer boste ponovili, da niste
               zadovoljni z odgovorom na vprašanje, odgovorim tudi na tisto, kar nisem bil vprašan,
               vendar je morda sedaj pravi trenutek, da se to reče. Ne vem, ali bo Evropski svet čez
               dva dni sprejel odločitev, da se povabi predsednica hrvaške vlade gospa Jadranka
               Kosor na zasedanje naslednji dan, zato da bi tudi uradno sporočili, da je sprejet
               sklep na ravni voditeljev vlad in držav, da Hrvaška s 1. julijem 2013 postaja 28.
               država Evropske unije. Ker sem samo eden od članov Sveta, ne morem govoriti v našem
               skupnem imenu, lahko pa izrazim veliko željo in upanje, da se bo to zgodilo. Hrvaška
               se je v pogajanjih s Slovenijo izkazala kot partner, ki se zna in se zmore ter želi
               tako kot mi pogajati v dobri veri. Razvili smo prijateljske odnose, vsestransko dobre
               odnose. Gospodarsko napreduje blagovna menjava z visoko potenco. Naši ljudje brez
               skrbi lahko razmišljajo o dopusti pri njih in oni pri nas. Mislim, da smo dosegli
               nekaj, zaradi česar si oboji zaslužimo en občutek radosti in zadovoljstva, če se bo
               to zgodilo čez dva dni.</p>
            </sp>
            <sp xml:id="SDZ5-Redna-29-2011-06-21.sp50">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Poslansko vprašanje predsedniku Vlade bo predstavil Joško Godec iz Poslanske skupine
               Demokratske stranke upokojencev Slovenije.</p>
               <p>Prosim.</p>
            </sp>
            <sp xml:id="SDZ5-Redna-29-2011-06-21.sp51">

               <speaker>JOŠKO GODEC:</speaker>

               <p>Hvala za besedo. Spoštovani ministrski zbor, kolegice, kolegi poslanci, spoštovani
               predsednik Vlade!</p>
               <p>Pred referendumskim trojčkom je bilo v zvezi z reformnim zakonom o pokojninskem in
               invalidskem zavarovanju in njegovo morebitno zavrnitvijo veliko govora o interventnem
               zakonu, ki bo posegel v pokojnine, plače javnih uslužbencev in socialne
               transferje.</p>
               <p>Gospod predsednik, še na dan referenduma ste napovedali nujnost takega interventnega
               zakona, ki bi ljudem oklestil že tako nekaj let zamrznjene prej omenjene dohodke. Na
               ta zakon naj bi vezali celo svojo oziroma vladno zaupnico. V naslednjih dneh tedna po
               referendumu je bil v razmišljanje o možnosti varčevanja poleg interventnega zakona
               vključen še rebalans, nazadnje pa je bilo govora samo še o rebalansu proračuna in
               možnost vezanja zaupnice nanj. Nabor napovedanih varčevalnih ukrepov se je torej iz
               dneva v dan spreminjal, na podlagi seje Vlade dne 9. 6. pa se je zožil na interventni
               zakon v smislu prepovedi novega zaposlovanja v javnem sektorju in varčevanja v
               proračunu na račun izdatkov za blago in storitve ter investicij.</p>
               <p>Ali lahko jasno predstavitve konkretne varčevalne ukrepe, da ne bo več zmede in
               nepotrebnih ugibanj, kaj nam lahko prinese jutrišnji dan, predvsem pa s poudarkom na
               pravicah upokojencev in prejemnikov socialnih transferjev?</p>
               <p>Gospod predsednik, prav tako me zanima:</p>
               <p>Ali se bo oziroma kaj se bo dogajalo s pokojninskim zakonom?</p>
            </sp>
            <sp xml:id="SDZ5-Redna-29-2011-06-21.sp52">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Prosim predsednik Vlade gospod Borut Pahor.</p>
            </sp>
            <sp xml:id="SDZ5-Redna-29-2011-06-21.sp53">

               <speaker>BORUT PAHOR:</speaker>

               <p>Gospod predsednik, spoštovani gospod poslanec.</p>
               <p>Mislim, da bo čez čas, kot sem bil dejal, večini ljudi žal, da smo zamudili
               priložnost, ko bi lahko sprejeli pokojninski zakon, reformo. Vem, da so ljudje, in to
               me preseneča, še danes jezni na Vlado in na parlament, da so bili dolžni o tem
               odločati oni. Ne nazadnje imajo prav. Vam je dan mandat, vi ste dali nam mandat, da
               vsak od nas opravi svoje delo. Ne vidim razlogov, da bi vsakič vprašali ljudi za
               njihovo mnenje. Če jih, potem moramo računati, da vzamejo v presojo mnoge stvari, ne
               samo ustreznost ali neustreznost pokojninske reforme. In tako so se odločili.
               Poglejte samo, kaj se danes dogaja v Londonu. Javni sektor protestira, ker je Vlada
               najavila reformo starostne upokojitve na 66 let. In tako je vsepovsod po Evropi.
               Nikjer podaljšanje delovne dobe ni sprejeto z odprtimi rokami.</p>
               <p>Ker je pokojninska reforma tako v ospredju pakta za evro, kot je, sem bil domneval,
               da utegne zaradi padca pokojninske reforme finančni trg evrocone, Evropske unije in
               mednarodni reagirati ostreje, kot je. Je sicer znižal bonitetno oceno za banke, ni pa
               znižal bonitetne ocene za državo, čeprav ima ta trend upadanja, rekoč – zdaj me pa
               dobro poslušajte – da tega ni storil zato, ker padec pokojninske reforme, prvič, ni
               prinesel politične krize, drugič zato, ker je Vlada takoj najavila dialog s sindikati
               in socialnimi partnerji o nadaljevanju razprave o pokojninski reformi, in tretjič,
               zaradi zagotovil Vlade, da bo predlagala drugačen način zagotovitve javnofinančne
               konsolidacije. Da ne bo nesporazumov, gospe in gospodje, javnofinančna konsolidacija
               je eden od glavnih stremljenj Vlade do izteka našega mandata. Upam, da niste
               razočarani, spoštovani gospod poslanec, ker Vlada z interventnim zakonom ne bo
               globlje posegla v pravice upokojencev. Ne, seveda, da niste. In tudi jaz si tega ne
               želim in dokler ... Ali me lahko za trenutek poslušate? Dokler bo denar na tujih
               trgih ostal tako poceni, kot je zdaj, za Slovenijo, do takrat tako radikalni ukrepi
               ne bodo potrebni. Ampak pravim, dokler bo denar ostal tako dosegljiv in poceni, kot
               je zdaj. Če bi denar postal dražji, to bi pomenilo, da bi bonitetne ocene padle,
               potem bi to pomenilo, da bomo morali vsi, seveda socialnim razmeram primerno in
               socialnim statusom ljudi, nositi breme take situacije. Zaenkrat, spoštovani gospod
               poslanec, Slovenija ni v taki situaciji. Lahko pa bi se znašla, če si kdo želi, lahko
               hitro poskrbimo, da je tako. Ampak upam, da si ne želi nihče, da bi imel predsednik
               Vlade prav, ko pravi, da obstoji tudi slabši scenarij od tega, ki je.</p>
               <p>Slabši scenarij ni tudi zaradi naših ravnanj. Poglejte, glede pokojninske reforme.
               Socialni partnerji so dali zeleno luč na petkovem posvetu za zdravstveno reformo in
               za Zakon o delovnih razmerjih. Minister za zdravstvo bo prihodnji teden po posvetu na
               kolegiju Vlade predvidoma predstavil očrt oziroma že več kot to, verjetno osnutek
               dveh zakonov, ki zadevajo zdravstveno reformo. Minister za delo bo pripravil teze in
               izhodišča za spremembo Zakona o delovnih razmerjih. Tako kot prejšnja dva ga bomo
               dali v razpravo s socialnimi partnerji. Kaj vam hočem torej reči? Mi smo s tem, da
               smo po padcu pokojninske reforme, ki tudi ni tako odmevala zaradi portugalskih
               volitev tisti večer in zaradi grške krize v finančnih krogih, pa zaradi tega, ker je
               vlada ostala in je trdno odločena, da z drugačnimi načini, to je zlasti rebalans,
               spoštovani gospod poslanec, rebalans je torej tisti instrument, s katerim bomo
               poskušali dosegati javnofinančno konsolidacijo, je zadržala za enkrat enako visoko
               oceno in dostopnost do finančnih virov. Mi se ne želimo in ne smemo zadolževati
               naprej zato, da bi ohranjali enak standard, če hkrati ne dvigamo tudi naše
               produktivnosti, zato se Vlada zaveda, kaj je treba storiti, s temi predlogi bo prišla
               pred Državni zbor, v rebalansu bo veliko stvari, s katerimi ne boste zadovoljni, to
               vam zagotavljam, vendar pa bo Vlada poskušala po svojih močeh pojasniti, zakaj so
               neizogibne tudi v luči padca pokojninske reforme.</p>
            </sp>
            <sp xml:id="SDZ5-Redna-29-2011-06-21.sp54">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Poslansko vprašanje predsedniku Vlade bo postavil Dušan Kumer iz Poslanske skupine
               Socialnih demokratov.</p>
               <p>Prosim.</p>
            </sp>
            <sp xml:id="SDZ5-Redna-29-2011-06-21.sp55">

               <speaker>DUŠAN KUMER:</speaker>

               <p>Hvala za besedo, gospod predsednik. Spoštovani predsednik Vlade, spoštovane
               ministrice in ministri, spoštovane kolegice in kolegi!</p>
               <p>Slovenija se v zadnjih letih sooča s pomembnimi razvojnimi izzivi in odločitvami
               glede možnosti nadaljnjega gospodarskega razvoja in okrevanja ter hkratnega
               vzdrževanja socialne stabilnosti. Nekateri kazalci namreč že kažejo na postopno
               gospodarsko okrevanje Slovenije, čeprav brez nekaterih strukturnih sprememb najbrž ni
               realno pričakovati srednjeročnega in dolgoročnega gospodarskega razvoja naše države.
               Po drugi strani je položaj Slovenije hkrati bistveno odvisen tudi od ukrepov v okviru
               Evropske unije in širših svetovnih razmer. Trenutno smo priča nič kaj spodbudnim
               mednarodnim okoliščinam na evropski ravni, v mislih imam predvsem glede naslednjega
               obroka finančne pomoči Grčiji ter tudi glede siceršnjih posledic dolžniške krize, ki
               se že ali pa se še utegne pokazati tudi v nekaterih drugih državah članicah Evropske
               unije. V tej luči so odprta še mnoga druga vprašanja, zlasti kako po eni strani
               pomagati državam evroobmočja, ki so zašle v težave, ter ohraniti stabilno skupno
               valuta, in na drugi strani preprečiti morebitno novo obdobje recesije, o katerem se
               že ugiba, v evroobmočju oziroma Evropski uniji. Zato je na tem mestu v Državnem zboru
               potreben jasen odgovor državljankam in državljanom Slovenije, kakšna stališča s tem v
               zvezi bo zagovarjala Slovenija tudi na prihajajočem zasedanju Sveta Evropske unije,
               ki bo konec tega tedna.</p>
               <p>Zato vas, spoštovani predsednik Vlade, sprašujem:</p>
               <p>Kako vi vidite nadaljnji razvoj Slovenije glede na gospodarske, socialne in varnostne
               razmere tako doma kot v svetu?</p>
            </sp>
            <sp xml:id="SDZ5-Redna-29-2011-06-21.sp56">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Prosim, gospod predsednik.</p>
            </sp>
            <sp xml:id="SDZ5-Redna-29-2011-06-21.sp57">

               <speaker>BORUT PAHOR:</speaker>

               <p>Odločitev Reaganove administracije, ki se je nadaljevala tudi pod demokratsko
               vladavino v ZDA, odločitev za deregulacijo finančne industrije je pripeljala do
               točke, ko je 15. septembra 2008 ena od velikih bančnih skupin Lehman Brothers
               objavila svoj stečaj. Ameriška vlada ni bila pripravljena takrat vložiti 50 milijard
               evrov, da bi pokrila moralni hazard glavnih finančnikov te bančne grupacije, ki so se
               z izvedenimi finančnimi instrumenti igrali na globalnem trgu. Ker pa je ta padec na
               newyorški borzi, kasneje pa tudi na vseh ostalih borzah, kmalu pripeljal do verižnega
               rušenja finančnih trgov, zlasti bančnega, je Amerika kasneje, še pod Bushevo
               administracijo, s privolitvijo novega izvoljenega predsednika sprejela odločitev o
               intervenciji v višini 700 milijard evrov v bančni sistem. To je bil samo kanček v
               morje fiskalnih stimulusov in drugih načinov pomoči bančnemu sistemu v svetu, da se
               je recesija konec leta 2009 tudi končala. Ta hip se zdi, da se mednarodna skupnost ni
               bila sposobna dogovoriti o instrumentih za resnejši nadzor nad bančnim sistemom, kar
               omogoča po mojem mnenju še naprej nevaren moralni hazard in igranje z varčevanjem
               ljudi po vsem svetu, zlasti v modernem. Da to drži, kaže kriza v Evropi, kjer so tri
               države, Grčija, Irska in Portugalska, ne pozabite Islandije v letu 2008, ki pa ni
               članica EU, zašle v dolžniško krizo.</p>
               <p>Gospod poslanec, če sem prej govoril o tem, da je prišla recesija z zahoda v letu
               2008 in pokazala vse svoje ostre zobe v letu 2009, je sedaj seveda strah v valutnem
               območju, katerega del je tudi Slovenija, v evroconi, da se utegnejo stvari in
               nevihtni oblaki pomikati z vzhoda, iz Grčije. Najprej bi želel grški vladi in grškim
               ljudem sporočiti izraze naše podpore pri njihovih reformnih ukrepih. Ti so pogoj, da
               bo evropska solidarnost pomagala Grčiji, da se izvleče iz dolžniške krize. Samo
               primeroma, Slovenija ima okoli 40 % dolga v BDP, Grčija 160. Slovenija ima relativno
               ugoden dostop in relativno poceni denar za morebitno zadolževanje. Grčija je tako
               rekoč odvisna od drugih držav, tudi od Slovenije. Jaz vam kot nefinančni strokovnjak
               lahko povem, kako jaz vidim stvari, odvisno od tega, kaj se bo danes zgodilo v
               Atenah, ali bo predsednik grške vlade dobil zaupnico ali ne. Še bolj pomembno je, ali
               bo dobil podporo parlamenta za reformne ukrepe. Če jih ne bo dobil do 3. julija,
               potem verjetno, tako domnevam, minister Križanič bo to odgovoril bolj detajlno,
               predsedniki vlad, pred tem pa predsedniki oziroma člani Ecofina, ne bomo odobrili
               pomoči Grčiji. In Grčija bo, kar sem napovedal pred tremi tedni, morda Lehman
               Brothers evrocone. Kakšne konsekvence bi to imelo za celo evrocono, tudi za nas,
               danes ne znam napovedati. Gotovo nič dobrega. Morda novo gospodarsko recesijo. Zato
               pa pravim, gospe in gospodje, mi na to, kaj se utegne zgoditi Grčiji, ne moremo
               vplivati. Lahko vplivamo na to, kaj se zgodi Sloveniji. In v Sloveniji pozivam vse,
               ki razmišljajo dolgoročno, razmišljajmo o tem, kaj lahko mi naredimo za to, da
               ohranimo, kolikor je mogoče, gospodarsko rast, pazimo na ustanavljanje in odpiranje
               novih delovnih mest, pazimo na to, da se ne zadolžimo preko razumne meje in pazimo na
               to, da smo skupaj z državami, kot sta Nemčija in Francija, v isti valutni skupini,
               karkoli se že bo zgodilo, skoraj za vsako ceno.</p>
            </sp>
            <sp xml:id="SDZ5-Redna-29-2011-06-21.sp58">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Imate dopolnilno vprašanje?</p>
            </sp>
            <sp xml:id="SDZ5-Redna-29-2011-06-21.sp59">

               <speaker>DUŠAN KUMER:</speaker>

               <p>Hvala za besedo.</p>
               <p>Gospod predsednik, mogoče še eno dodatno vprašanje, glede na to, kar ste sedaj rekli,
               ker očitno se bo ta trend dolžniške krize v nekaterih državah Evropske unije še
               poglabljal. In glede na pričakovano, tako kot ste rekli, neko novo recesijo izhoda,
               vas konkretno sprašujem o položaju Slovenije znotraj teh problemov.</p>
               <p>Kakšno je vaše pričakovanje konkretno 23. in 24. junija 2011 na sestanku Evropskega
               sveta?</p>
            </sp>
            <sp xml:id="SDZ5-Redna-29-2011-06-21.sp60">

               <speaker>BORUT PAHOR:</speaker>

               <p>Ne vem, če ste včeraj gledali posnetek tiskovne konference staroste evropske politike
               in tudi šefa evro cone Jean-Claudea Junckerja. Novinarji so ga vprašali, kaj se bo
               zgodilo, če Grčija ne bo sprejela varčevalnih ukrepov. In je rekel: <q>"Grčija mora
               sprejeti varčevalne ukrepe. Če ne, če ne..."</q> In je končal. Mislim, da kolega Juncker
               ni mogel biti bolj zgovoren. Vse je zdaj odvisno od tega, kaj se bo zgodilo v
               naslednjih dneh do 3. julija v Grčiji, če bo Grčija sposobna sprejeti izredno ostre
               in za ljudi seveda neprijetne ukrepe, ki bodo vsaj do neke vzbujali upanje, da je ta
               dolg obvladljiv in da bo vrnjen denar. Gospe in gospodje, to, kar smo Slovenci dali
               Grkom, da bi jim pomagali, pričakujemo, da bomo dobili nazaj, ker je to denar naših
               davkoplačevalcev. Če bi jaz kot predsednik Vlade, finančni minister in moje kolegice
               in kolegi menili, da dajemo denar za nekaj, česar ne bomo dobili nazaj, nimamo ne
               moralne ne politične odgovornosti, da to storimo. Moram pa na drugi strani reči,
               spoštovani gospod poslanec, da smo člani evrocone in da smo odvisni od konsenza
               znotraj evrocone. Zato bomo seveda poslušali do 3. julija in povedali svoja stališča,
               kaj bi bilo dobro storiti v obeh primerih. Pravim, obe sta slabi rešitvi. Ena je po
               mojem manj slaba, vendar na dolgi rok, v primeru, da Grčija ne bo sprejela
               varčevalnih ukrepov, tudi druga samo podaljšuje agonijo, je pa ne rešuje. In takrat
               se bodo sprožili neki procesi, brez zamere, nekateri ste bili na tistem sestanku, ki
               sem ga sklical lani jeseni, da bi opozoril, da se v Evropi dogaja nekaj, kar ni
               običajno, in da moramo biti pripravljeni na marsikaj. Zdaj smo v tej situaciji. Mi ne
               znamo izmeriti volumna problemov, ki so pred nami, ampak za to, na kar ne moremo
               vplivati, nima smisla izgubljati energije. Mi se moramo osredotočiti, gospod
               poslanec, na fokus. Naš fokus je ostati znotraj valutne skupine, kjer sta Nemčija in
               Francija. Zakaj Nemčija in Francija? Ne samo zato, ker sta motor razvoja, ne samo
               zato, ker z njima največ trgujemo, tudi vrednostno, kulturno, v vsakem pomenu vemo,
               da če česa Nemčija ne bo dopustila, je, da bi imela nestabilno valuto; na to se lahko
               zanesemo, to je v karakterju nemškega naroda. In to je tudi, se mi zdi, v karakterju
               slovenskega naroda. Tisti sicer prigarani denar mora biti zavarovan, to je
               mentaliteta tako nemškega kot našega naroda.</p>
               <p>Na koncu, spoštovani gospod predsednik, mi dovolite, da ob robu vprašanja, ki sem ga
               dobil s strani spoštovanega poslanca, zadnjič kot predsednik Vlade v tej ekipi
               izrečem veliko hvaležnost trem ministricam, ki so ostale v Vladi doslej, ministrici
               za kulturo, za gospodarstvo, za javno upravo. Delale so izredno predano in uživajo
               naše polno občudovanje, zato bi jim rad izrekel vse najboljše naprej.</p>
            </sp>
            <sp xml:id="SDZ5-Redna-29-2011-06-21.sp61">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Prehajamo na odgovore na poslanska vprašanja, postavljena na 27. in 28. seji
               zbora.</p>
               <p>Minister za zdravje Dorijan Marušič bo odgovoril na vprašanje mag. Štefana Tisla v
               zvezi z zdravstveno infrastrukturo.</p>
               <p>Gospod minister, imate besedo.</p>
            </sp>
            <sp xml:id="SDZ5-Redna-29-2011-06-21.sp62">

               <speaker>DORIJAN MARUŠIČ:</speaker>

               <p>Spoštovani gospod poslanec! Najprej se opravičujem za odsotnost, seveda bom podal
               obrazložitev. Obžalujem, da je to samo ustno, raje bi vam poslal pismeno, ker bi
               videli, koliko projektov smo v tem času zaključili. Zelo na hitro, ker bodo nekateri
               drugi poslanci tudi poslušali.</p>
               <p>Verjetno veste, da gre za investicije na področju objektov in opreme. Vse so
               vključene v nacionalni razvojni program in lahko zatrdim, da od mandata te vlade,
               torej od decembra 2008 do danes, torej do zaključka leta 2010, smo zaključili 27
               projektov, no, včeraj še nekatere dodatne. V letu 2011 smo predali izvajalcem še
               dodatnih 6 objektov. Na kakšne težave smo naleteli v tem obdobju in zakaj na nek
               način tudi investicije v opremo in objekte na področju zdravstva ne potekajo tako
               učinkovito in uspešno, kot bi si predstavljali? Morda je ena od težav v preteklih
               letih bila slabo pripravljena ali pomanjkljiva projektna dokumentacija. Zanesljivo je
               povezano tudi z omejenimi finančnimi sredstvi in znanimi težavami glede javnega
               naročanja.</p>
               <p>Morda zelo na hitro, kaj je bilo v letu 2009 zaključeno. Od gradbeno-obrtniških del
               smo zaključili Nevrološko kliniko v Univerzitetnem kliničnem centru v Ljubljani in
               TRT objekt na Onkološkem inštitutu. Potem pa še 13 različnih investicij v opremo,
               morda tu res ne bi našteval, ampak praktično ni izvajalca na sekundarni ravni. Veste,
               da kot ustanovitelji investiramo samo v sekundarno raven, torej ni izvajalca v
               Sloveniji, ki ne bi bil deležen takšne ali drugačne opreme. Ravno tako v letu 2010,
               kjer se je zaključila investicija, rekonstrukcija v Psihiatrični bolnišnici Ormož, v
               Psihiatrični bolnišnici Idrija, protipožarna sanacija Trbovelj. V veliko veselje mi
               je, da mi je bilo kot ministru dano odpreti prvo negovalno bolnišnico v Sloveniji, to
               je Negovalna bolnišnica Ljubljana, da smo adaptirali laboratorij v Bolnišnici
               Trbovlje in da je zaključen objekt na otorinolaringološki kliniki. Poleg teh šest, ki
               sem jih navedel, še šest različnih investicij v različno opremo.</p>
               <p>V letošnjem letu imamo v načrtu 23 različnih objektov, ponovno od gradbenih, ki so se
               začeli in smo tudi že izbrali izvajalce: Splošna bolnišnica Brežice, ravno včeraj smo
               postavili temeljni kamen, v preteklem tednu Bolnišnica Sežana, ravno tako Bolnišnica
               Begunje in Inštitut za rehabilitacijo invalidov. To so glavni gradbeno-obrtniški
               objekti, kjer smo že izvedli razpis in kjer je izvajalec že znan in naj bi bili
               projekti zaključeni v prihodnjem letu. Ob tem je še 6 zaključenih projektov in
               predanih izvajalcem na področju opreme. Morda najbolj odmeven linearni pospeševalnik,
               ki smo ga po obisku predsednika Vlade in tudi s sodelovanjem Ministrstva za finance
               že izpeljali.</p>
               <p>V preteklosti je bilo veliko kritik na področje investicij. Pogledi ekipe na
               Ministrstvu za zdravje so v bodoče oprti bolj ali manj v zaključevanje začetih
               objektov, torej treba je pospešiti, da bi se objekti, ki so bili začeti, čim prej
               zaključili in da bi pospešili tiste objekte oziroma investicije, ki so bile začrtane
               v državnem programu.</p>
               <p>Ker je zakon o investicijah v zdravstvu tisti, ki določa, kako se zbirajo sredstva,
               torej preko proračuna in preko sredstev, ki jih izvajalci zbirajo iz amortizacije, in
               preko sredstev, ki se, če se ne uporabijo, zbirajo v skladu, smo se odločili, da bi
               zato, da bi lahko začete projekte zaključili, že preko Vlade prešli zakon o
               investicijah, kjer podaljšujemo rok prav zato, da bi se lahko začeti objekti tudi
               zaključili.</p>
               <p>Ob tem pa naj predstavim še svoj pogled za v bodoče in tudi korake, ki smo jih
               naredili. Prepričan sem, da je treba v Sloveniji narediti ta preskok, da se
               investicije izvajajo pri izvajalcih, da so oni avtonomni pri izvajanju investicij.
               Kot minister pa sem že sprožil mednarodni razpis za oceno potreb slovenskega življa
               do leta 2020 o mreži na sekundarni ravni in o standardizirani tipski bolnišnici.
               Razpis poteka in upam, da bo v kratkem zaključen, da bomo imeli sliko potreb v
               slovenskem prostoru. Nekako je ocena 7 bolnišnic do leta 2020. Hvala.</p>
            </sp>
            <sp xml:id="SDZ5-Redna-29-2011-06-21.sp63">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želite dopolnitev odgovora, gospod Tisel?</p>
               <p>Prosim.</p>
            </sp>
            <sp xml:id="SDZ5-Redna-29-2011-06-21.sp64">

               <speaker>MAG. ŠTEFAN TISEL:</speaker>

               <p>Hvala za odgovor, gospod minister.</p>
               <p>Dobil sem tudi pisni odgovor, tako da sem ga temeljito proučil. Skupaj se zavedamo
               vseh teh težav pri teh investicijah, ki še niso sanirane, kot so Onkološki inštitut,
               Pediatrična klinika in podobno. Težave so bile na teh področjih. Bolj nas zaskrbljuje
               trenutno stanje, se pravi v državnem proračunu in predvideni rebalans, ki bo kar
               močno oklestil tudi zdravstveno področje.</p>
               <p>Čeprav vemo, da so urgentni centri, ki so bili planirani že v preteklosti, že malo v
               zamudi, tako da v Ljubljani in Mariboru ne dohajajo načrtov iz lanskega leta, pa me
               zanima:</p>
               <p>Kako bo s temi urgentnimi centri? Bomo lahko počrpali ta nepovratna sredstva za
               sofinanciranje urgentnih centrov?</p>
               <p>In pa ravno to, kar ste že omenili. Zasledili smo ta vaš program izgradnje novih
               regijskih bolnišnic, pet do sedem, ki naj bi se gradile na novem terenu povsem
               znova.</p>
               <p>Kako je s temi projekti?</p>
               <p>Prosim za dopolnitev odgovora. Hvala.</p>
            </sp>
            <sp xml:id="SDZ5-Redna-29-2011-06-21.sp65">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Prosim, gospod minister.</p>
            </sp>
            <sp xml:id="SDZ5-Redna-29-2011-06-21.sp66">

               <speaker>DORIJAN MARUŠIČ:</speaker>

               <p>Hvala za to dopolnitev.</p>
               <p>Lahko zatrdim, če bo rebalans zarezal tako ostro, kot je zastavljeno, da bomo v letu
               2011 s sredstvi iz sklada lahko nadaljevali in zaključili tiste projekte, ki smo jih
               nameravali v letu 2011, verjetno tudi v prvi polovici 2012. Težko napovem za kasnejše
               obdobje. Torej zanesljivo bodo potrebne spremembe pri načinu investiranja in
               izvajanju gradbeniških del in pa investicije v opremo v zdravstvu. Kot sem povedal,
               sam zagovarjam to, da bi se ta del prenesel iz ministrstva na nivo izvajalcev, da bi
               ministrstvo igralo samo vlogo nadzornika in pa tistega, ki bi usmerjal aktivnosti na
               področju investicij. Ne nazadnje investicijska skupina na ministrstvu šteje 5
               ljudi.</p>
               <p>Ta pristop želim vpeljati tudi na področju postavljanja urgentnih centrov. Morda se
               res lahko ocenjuje, da se zamuja, ampak sredstva so bila priznana pred kratkim. Mi
               smo na ministrstvu zastavili prav na ta način, da imenujemo projektno enoto, ki bo
               stremela za tem, da postavimo nacionalno mrežo urgentnih centrov, ne pa urgentne
               centre po željah nekaterih lokalnih moči. Torej nacionalna mreža urgentnih centrov. V
               ta projekt sodi tudi urgentni center v Univerzitetnem kliničnem centru Maribor,
               medtem ko je projekt gradnje urgentnega centra v Univerzitetnem kliničnem centru
               Ljubljana vezan na proračunska sredstva.</p>
               <p>Prav poduk zadnjih desetih let – pristop pri investiciji vodi na to, da je potreben
               drugačen pristop. Namreč večina investicij je bila namenjena v obnovo starih
               objektov, ki so bili energetsko neučinkoviti in niso bili v skladu s procesi
               obravnave bolnikov, zato sem zastavil projekt, kot pravim, mednarodni razpis, ki naj
               postavi na podlagi ocen potreb v letu 2015, 2016, 2017 državljanov po uslugah na
               sekundarni ravni tipsko regionalno bolnišnico. Naša ocena je, da bi jih bilo nekje do
               7, tudi neke grobe ocene obstajajo za to. V vsakem primeru je treba najprej pridobiti
               rezultat oziroma izdelek mednarodnega razpisa za to nalogo in potem nadaljevati ta
               proces. Jaz sem prepričan, da je ta proces in pristop pravi. Ne nazadnje se večina
               evropskih držav loteva obnove objektov tako, da stare pustijo in gradijo nove
               bolnišnice, ki bolj odgovarjajo procesom gradenj. Seveda stare objekte pa uporabljajo
               bodisi za reorganizirane bolnišnice, kot so bolnišnice za nego, za podaljšano
               bolnišnično zdravljenje, morda za socialnovarstvene zavode ali pa za druge namene v
               javno dobro. Hvala.</p>
            </sp>
            <sp xml:id="SDZ5-Redna-29-2011-06-21.sp67">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Minister za finance dr. Franc Križanič bo odgovoril na vprašanje Zvonka Černača v
               zvezi s finančno pomočjo državam evro skupine.</p>
               <p>Prosim, gospod minister.</p>
            </sp>
            <sp xml:id="SDZ5-Redna-29-2011-06-21.sp68">

               <speaker>DR. FRANC KRIŽANIČ:</speaker>

               <p>Hvala lepa.</p>
               <p>Spoštovani zbor, dovolite, da preberem, kaj smo pripravili za ta odgovor. Tako
               posojilo Helenski republiki v medvladnem okviru držav članic območja evra kot tudi
               evropski instrument za finančno stabilnost EFSF, torej European Financial Stability
               Facility, temeljita na načelu solidarnosti in načelu proporcionalnosti držav kluba,
               ki imajo evro kot svojo valuto. Države članice območja evra v zadevnem posojilu
               oziroma mehanizmu sodelujejo proporcionalno v skladu z deleži plačila kapitala
               nacionalnih centralnih bank držav članic območja evra v Evropsko centralno banko, ob
               upoštevanju zgolj deležev držav članic območja evra.</p>
               <p>Republika Slovenija je s tem prevzela odgovornost, ki jo prinaša članstvo v območju
               evra. Naj dodam, da območje evra je v konkurenci z ostalimi razvitimi območji v
               bistvu najbolj stabilno, najbolj izvozno propulzivno in rast ni tako hitra, kot je v
               razvijajočih se državah, ki so še v procesu <q>"catching up"</q>, vendar je pa bistveno
               uspešnejše, stabilnejše, bolj izvozno naravnano in z manj javnega dolga kot Japonska,
               ZDA ali Avstralija. Se pravi, mi smo vendarle uspešni. Probleme, ki jih imamo, pa
               moramo reševati solidarno in skupaj, ne moremo prenesti samo na enega ali pa
               prepustiti, da zadeva propada del po del. Za Slovenijo je v obdobju krize članstvo v
               območju evra zagotovo olajšalo premagovanje te krize, ob enem pa je razumljivo, da to
               članstvo zahteva odgovornost in solidarnost z državami v težavah, saj s tem branimo
               evro kot skupno valuto. Morebitni zlom evra bi nesporno imel močne negativne
               posledice na vse njegove članice, predvsem pa na majhna in izrazito odprta
               gospodarstva, kot je Slovenija. Neke ekonometrične študije kažejo, da bi razpad
               sistema evra in s tem zmanjšanje tako imenovanega liberalizacijskega učinka v
               medsebojni menjavi tako blaga, dobrin kot tudi produkcijskih faktorjev vplival na
               približno 20 % padec bruto domačega produkta.</p>
               <p>Ob tem bi želel še dodati, da se posledice gospodarske in finančne krize kažejo tudi
               v javnih financah Republike Slovenije. Zaradi vpada gospodarske aktivnosti je prišlo
               do izrazitega zmanjšanja prihodkov na eni strani, temu je botrovalo tudi znižanje
               davčnih stopenj leta 2006, ki je temeljilo na ocenah, da se bo ves čas nadaljevala
               hitra gospodarska rast. Na drugi strani pa je prišlo tudi do povečanja izdatkov
               zaradi sredstev za brezposelne, subvencij in pa povečanje javnofinančnih odhodkov,
               povezanih s krizo, tako imenovani avtomatski stabilizatorji.</p>
               <p>Ne glede na navedeno, pa Javne finance Republike Slovenije niso v primerljivi v
               situaciji kot javne finance držav, ki so zašle v krizo javnih financ. Ob tem ne gre
               prezreti, da se v Sloveniji v prvem četrtletju letos nadaljuje izvozno spodbujeno
               okrevanje gospodarstva, bruto domači produkt je večji za 2 % od lani, zlasti sta se
               povečali industrijska proizvodnja in dejavnost predelovalnih dejavnosti, obe
               nadpovprečno glede na evro skupino. Velike težave imamo z gradbeništvom, ki jih bomo
               sedaj z dodatnimi ukrepi poskušali ublažiti. Je pa ta sektor predimenzioniran in v
               celoti se tega padca v primerjavi relativno glede na druge države ne bo dalo v celoti
               odpraviti.</p>
               <p>Drugačni ukrepi oziroma alternative navedenim mehanizmom v dani situaciji niso možni.
               Videli bomo, kako se bo odvijala kriza novega vala težav, ki jih ima grško
               gospodarstvo. Nastal je najprej zaradi govoric, da bo treba odpisati del dolga, potem
               zaradi popolnega umika privatnega sektorja iz pripravljenosti, da kreditira in sedaj
               imamo poglobljeno krizo in padec zaupanja tudi kreditork, držav z območja evra.</p>
               <p>V izogib vzpostavljanja ad hoc mehanizmom in za namen zagotovitve trajne stabilnosti
               evra smo države članice območja evra oblikovale evropski mehanizem za stabilnost
               evra, ta bo ustanovljen kot medvladna organizacija sredi 2013 in bo nadomestil
               začasne oziroma sedanje ad hoc mehanizme in bo v tem primeru bistveno bolj
               profesionalno, hitreje in učinkoviteje lahko pomagal državi, ki se bo znašla v
               težavah. Mislim, da bodo takrat nekateri problemi lažje rešljivi in da vsake govorice
               ali ponavljanja nekateri trditev ne bodo na tak način zamajale ukrepa reševanja
               posamezne države, kot se to sedaj godi v Grčiji. Hvala lepa.</p>
            </sp>
            <sp xml:id="SDZ5-Redna-29-2011-06-21.sp69">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Prehajamo na vprašanja poslank in poslancev. Robert Hrovat bo postavil poslansko
               vprašanje ministru za zdravje Dorijanu Marušiču ter ministru za kmetijstvo,
               gozdarstvo in prehrano mag. Dejanu Židanu.</p>
               <p>Prosim.</p>
            </sp>
            <sp xml:id="SDZ5-Redna-29-2011-06-21.sp70">

               <speaker>ROBERT HROVAT:</speaker>

               <p>Hvala za besedo, gospod predsednik. Spoštovana gospoda ministra, pristojna za
               prehrano in zdravje ljudi v Sloveniji!</p>
               <p>V koalicijski pogodbi je zapisano, da bo Slovenija dobila neodvisno javno
               institucijo, ki bo v Republiki Sloveniji pristojna za področje varnosti in hrane.
               Takšne institucije ta trenutek v Sloveniji ni. Ali to pomeni, da bi morali obstoječi
               pristojni organi, ki sedaj opravljajo svoje pristojnosti in naloge v dveh različnih
               resorjih, reorganizirati?</p>
               <p>Pred letom dni smo v medijih prebrali, da se je del pristojnosti in inšpekcijskega
               nadzora iz zdravstvenega resorja prenesel pod okrilje ministrstva za kmetijstvo,
               gozdarstvo in prehrano. Ali ti prenosi pristojnosti iz resorja v resor pomenijo
               zaokroženo ureditev pri zagotavljanju prehranske varnosti v Sloveniji, ki 70 % hrane
               kupuje v drugih državah članicah Evropske unije ali pa jo uvozi iz tretjih držav?</p>
               <p>Ker ureditev po mojem mnenju še vedno ni zaključena, kaj nameravata vidva kot resorna
               ministra na tem področju še urediti, posebej zaradi odmevnih afer z izvori v Nemčiji,
               mislim predvsem na dioksinsko afero v živilih živalskega izvora v začetku tega leta
               in nedavno na področju zelenjave, ko smo v sredstvih javnega obveščanja zasledili, da
               so vir okužbe in povzročitelj smrti okrog 30 ljudi sprva kumare, nato pa se je
               izkazalo, da so to kalčki?</p>
               <p>Kako so slovenske nadzorne službe odreagirale ob pojavu prve informacije o spornih
               kumarah sprva iz Španije in nato iz Nemčije, ob ekonomskih posledicah, ki so nastale
               v mnogih državah članicah zaradi preplaha o tem, kako varno hrano sploh lahko ljudje
               jemo?</p>
               <p>Zato sprašujem:</p>
               <p>Ali ocenjujeta, da bi glede na obstoječi sistem in organizacijo služb, ki jo sedaj
               imam v Sloveniji, lahko sredi afere te službe bolje odreagirale, če bi bile drugače
               organizirane?</p>
               <p>In pa:</p>
               <p>Ali trenutne afere na področju varne hrane v Evropi kakorkoli vplivajo na predvidene
               dogovore o ustanovitvi skupne institucije?</p>
               <p>Hvala lepa za odgovor.</p>
            </sp>
            <sp xml:id="SDZ5-Redna-29-2011-06-21.sp71">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Prosim. Poudarjam pa, da imata oba skupaj na voljo pet minut. Prosim.
            </p>
            </sp>
            <sp xml:id="SDZ5-Redna-29-2011-06-21.sp72">

               <speaker>DORIJAN MARUŠIČ:</speaker>

               <p>Iskrena hvala za to vprašanje.</p>
               <p>Zelo kratek uvod. Vselej moramo začeti z velikostjo Slovenije, s kapacitetami, ki jih
               v slovenskem prostoru imamo, in pa s tem, kar večkrat kot minister za zdravje
               izpostavim, zdravje vse politike, zato je treba medresorsko delovati. Lahko
               ocenjujemo, kaj je pomenil prenos in združevanje teh služb, ampak prav na primeru, ki
               ste ga vi opisali, se je izkazalo, da vse pristojne službe, tako tiste, ki so
               posredno ali neposredno v moji pristojnosti, to sta Inštitut za varovanje zdravja in
               pa Zdravstveni inšpektorat, skupaj z Veterinarsko upravo, Inšpektoratom Republike
               Slovenije za kmetijstvo, gozdarstvo in prehrano, predvsem pa sodelovanje obeh
               kabinetov ministrov je pokazalo na dobro pripravljenost in odzivnost na problem, ki
               ste ga odprli: okužbe v evropskem prostoru.</p>
               <p>Naj izkoristim še to priložnost, da pomirim poslušalce, državljanke in državljan, na
               dogajanje v evropskem prostoru. Morda ne številke, ampak tisto, kar je najbolj
               pomembno, da se problematika, ki je bila povezana z okužbo z Escherichia coli,
               umirja, in da lahko sporočim, da do današnjega dne, z ustreznim zamikom dveh dni,
               kolikor potrebujemo za diagnozo ali postavitev suma na to bakterijo, ni bilo primerov
               v slovenskem prostoru okuženega s to bakterijo. Tudi primer, ki je bil v
               slovenjgraški bolnišnici, se je izkazal, da ne gre za ta sev, in je bil ustrezno
               pravočasno tudi odkrit. Inštitut za varovanje zdravja in Zdravstveni inšpektorat sta
               v sodelovanju z Gospodarsko in Obrtno zbornico obvestila vse ustrezne lokale, kjer se
               pripravlja hrana, torej od javnozdravstvenih pa do zasebnih, kako se mora v tem
               primeru ravnati. In redno smo obveščali državljane in državljanke, da je
               najpomembnejša osebna preventiva. Ker je čas pred ali pa že med dopusti, bi to
               izkoristil, da ta priporočila, ki so bila izdana danes, ponovim in jih je treba
               vsakodnevno upoštevati, ne samo povezano s to infekcijo, torej dosledno umivanje rok
               s toplo vodo in milom ter pranje pribora, ustrezna termična obdelava živil, predvsem
               masla, in pa preprečevanje posrednega stika med surovimi in že pripravljenimi živili
               ter ustrezno pranje zelenjave.</p>
               <p>Če na uvodno vprašanje odgovorim, menim, da je pristop združevanja medsektorskega
               delovanja pravi, da bo treba v bodoče še bolj povezovati ministrstva, tudi
               ministrstvo za okolje in ostala. Znano je, da Ministrstvo za zdravje oziroma
               zdravstveni sistem lahko poskrbi in skrbi le nekako za 20 % zdravja populacije, vse
               ostalo je družno usklajeno delovanje vseh ostalih resorjev. Hvala.</p>
            </sp>
            <sp xml:id="SDZ5-Redna-29-2011-06-21.sp73">

               <speaker>PREDSEDNIK DR. PAVEL GANTAR:</speaker>

               <p>Prosim, gospod mag. Židan.</p>
            </sp>
            <sp xml:id="SDZ5-Redna-29-2011-06-21.sp74">

               <speaker>MAG. DEJAN ŽIDAN:</speaker>

               <p>Gospod predsednik, spoštovani poslanec, poslanke in poslanci!</p>
               <p>Zanimivo, ko opazujete Ministrstvo za kmetijstvo, gozdarstvo in prehrano, dejansko
               opazujete prehransko ministrstvo. Več kot polovica zaposlenih dela na področju varne
               hrane, kar je samo dobrih 15 % na področju kmetijstva. Tisto, kar je treba povedati,
               imamo dve liniji varne hrane, to sta zelena in rdeča. Zelena so živila rastlinskega
               izvora, rdeča so živalskega izvora. Nadzorujemo dejansko od polja naprej do
               potrošnikov. Že 25. 5. 2010 sem s sklepom imenoval medresorsko skupino, da bi
               združila vse inštitucije, tudi zaradi racionalizacije. Ta skupina je strokovna
               izhodišča pripravila do januarja 2011, ko so šla v javno razpravo med zaposlenimi.
               Zakaj v tem trenutku ne naredimo koraka naprej? Zato ker v tem trenutku vemo, da
               inštitucije, takšne kot so, dobro delujejo. Imeli smo v zadnjih dveh letih 14 kontrol
               revizij s strani evropskih inšpektorjev. Vse so povedale dvoje. Sistem deluje
               učinkovito in deluje skladno z zakoni, ali v oklepaju, deluje dobro. Zakaj v tem
               trenutku v bistvu ni koraka naprej? Zato ker so afere na ravni Evropske unije
               pokazale, da na ravni Evropske unije sistem varne hrane ne deluje sinhrono in dobro,
               in zato je prišlo do odločitve, da ko bo končana ta afera, ki trenutno poteka s
               patogeno širitvijo okoli, se naredi revizija celotnega sistema, ki je star 10 let, na
               ravni Evropske unije in po posameznih državah. Jaz celo mislim, da bomo mi marsikje
               za vzgled in potem se bodo verjetno pripravili novi temelji. Ko bodo nove usmeritve
               znane, gremo mi korak naprej. Če pa gremo sedaj takoj korak naprej, pa se zna
               zgoditi, da bomo vsako leto spreminjali inštitucije, to pa za delo zaposlenih
               verjetno ni dobro. Hvala.</p>
            </sp>
            <sp xml:id="SDZ5-Redna-29-2011-06-21.sp75">

               <speaker>PREDSEDNIK DR. PAVEL GANTAR:</speaker>

               <p>Hvala.</p>
               <p>Imate dopolnitev odgovora?</p>
               <p>Prosim gospod Hrovat.</p>
            </sp>
            <sp xml:id="SDZ5-Redna-29-2011-06-21.sp76">

               <speaker>ROBERT HROVAT:</speaker>

               <p>Hvala lepa.</p>
               <p>Jaz sem to vprašanje pravzaprav izpostavil ravno iz tega razloga, ker ste v
               koalicijsko pogodbo zapisali, da bo prišlo do neke neodvisne institucije, vendar je
               ta trenutek v Sloveniji še vedno ni. Če povežemo vse te dogodke v Evropi in če beremo
               naslove, kot so bili Zelena smrt, Bakterija ubija naprej, Nova zarota in tako naprej,
               in vse več indicev in objav v medijih je bilo, da je bil odziv v Nemčiji s strani
               zdravstvenih ustanov slab in da se še vedno podcenjuje bakterijo E. coli.</p>
               <p>Zato vas minister za zdravje sprašujem:</p>
               <p>Ali je bil odziv nemških kolegov ustrezen?</p>
               <p>Najbrž ste se pogovarjali na ravni Evropske unije o teh zadevah.</p>
               <p>Kako smo v Sloveniji pripravljeni na izbruh takšne zadeve, kot se je zgodila v
               Nemčiji?</p>
               <p>In še to:</p>
               <p>Ali je res, da se takšna okužba prenaša tudi iz človeka na človeka, ne samo preko
               zelenjave in tako, kot je bilo v medijih v zadnjem času brati?</p>
               <p>In zdaj še ministru za kmetijstvo, ker imam zelo malo časa. Samo še eno zelo
               preprosto vprašanje, ampak želim pa zelo natančen in jasen odgovor:</p>
               <p>Kakšno hrano jemo v Sloveniji?</p>
               <p>Sploh glede na to, da pride vsaj dve tretjini hrane iz uvoza in samo eno tretjino
               pravzaprav pridelamo v Sloveniji sami, me zanima, če lahko zaupamo trenutnim službam,
               ki so zadolžene za nadzor nad hrano, sploh zaradi tega podatka, o katerem sem prej
               rekel, da bistveno več hrane uvozimo, kot pa je pridelamo doma. Jaz verjamem, da je
               hrana, pridelana v Sloveniji, zdrava in varna. Po drugi strani me pa skrbi vse preveč
               tega uvoza in kako so te službe organizirane, glede na to, da te agencije, o katerih
               se je govorilo že pred volitvami, ves ta čas, v koalicijsko pogodbo ste zapisali, še
               vedno nimamo. Hvala.</p>
            </sp>
            <sp xml:id="SDZ5-Redna-29-2011-06-21.sp77">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Prosim minister mag. Židan.</p>
            </sp>
            <sp xml:id="SDZ5-Redna-29-2011-06-21.sp78">

               <speaker>MAG. DEJAN ŽIDAN:</speaker>

               <p>V Sloveniji imamo nadpovprečno varno hrano iz več razlogov. Prvega sem povedal – vse
               revizije, ki so šle skozi, so bile izjemno dobro ocenjene. Kot naslednje, v Sloveniji
               imamo inštitucije, imamo inštitucijo, ki nadzira rdečo linijo, to je Veterinarska
               uprava, in Inšpektorat za kmetijstvo, gozdarstvo in hrano, ki nadzira zeleno linijo.
               Kar je zanimivo, po številu vzetih vzorcih smo trikratnik povprečja v Evropski uniji.
               Tisto, kar bi pa le želel povedati, jaz seveda vedno iščem hrano iz svoje bližine iz
               več razlogov. Hvala.</p>
            </sp>
            <sp xml:id="SDZ5-Redna-29-2011-06-21.sp79">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
            </sp>
            <sp xml:id="SDZ5-Redna-29-2011-06-21.sp80">

               <speaker>DORIJAN MARUŠIČ:</speaker>

               <p>Kar se tiče ukrepov v Nemčiji, vsaj zaenkrat ni znanih javnih podatkov o tem, da bi
               bila analiza opravljena in tudi posredovana. Lahko pa samo sporočim, kar smo ministri
               za zdravje obravnavali na našem srečanju, bili smo seznanjeni z ukrepi v Nemčiji in
               njihove ukrepe smo pohvalno ocenili, glede tega, da so se usmerili v iskanje izvora.
               Seveda, ko je izvor take infekcije znan, so lahko bolj učinkoviti ukrepi.</p>
               <p>Kar se tiče zdravstvenih ustanov. Kot je državna sekretarka poročala, naj bi bila
               njihova odzivnost ustrezna. Mi lahko ocenjujemo samo, kako so potekali odzivi v
               zdravstvenem sistemu glede na te dogodke, in jih ocenjujem kot izjemno uspešne.
               Nenazadnje, primer, ki je postavil sum na to infekcijo v slovenjgraški bolnišnici, je
               bil ustrezno obravnavan, bolnik pozdravljen, poslan tudi v domače okolje. Odvzet je
               bil material in kasneje se je izkazalo, da gre za infekcijo z Escherichia coli, ampak
               ne tega seve, ki je bil izpostavljen. Dokler ni znan izvor, je seveda težko tudi
               napovedati, na kakšen način se infekcija širi, zato veljajo ukrepi, kot sem jih prej
               navedel, in morajo biti široko zastavljeni. Torej, ocena dogodka v zadnjem mesecu,
               mesecu in pol je visoka in ustrezne inštitucije so se tudi ustrezno odzvale v
               slovenskem prostoru na te dogodke. Želel bi si, da sistem nikoli ne bi bil pred tako
               preizkušnjo, kot si želim tudi za vsako urgentno službo, dežurno službo, da jo seveda
               imamo, imamo dobro postavljeno, vendar je ne uporabljamo oziroma če že, takrat v
               najmanjši možni meri in učinkovito. V tem primeru lahko povem, da se je zdravstveni
               sistem ustrezno odzval in celo detektiral infekcijo, ki ni bila tega izvora. Hvala.
            </p>
            </sp>
            <sp xml:id="SDZ5-Redna-29-2011-06-21.sp81">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Mag. Radovan Žerjav bo postavil poslansko vprašanje ministru brez resorja,
               odgovornemu za razvoj in evropske zadeve, mag. Mitju Gaspariju, ki je opravičen.</p>
            </sp>
            <sp xml:id="SDZ5-Redna-29-2011-06-21.sp82">

               <speaker>MAG. RADOVAN ŽERJAV:</speaker>

               <p>Hvala lepa, gospod predsednik.</p>
               <p>V zadnjem času v Slovenski ljudski stranki odpiramo vse več vprašanj na temo
               delovanja bank v večinski ali pretežni državni lasti, ki so povezana s podeljevanjem
               kreditov za lastninska preoblikovanja mnogih pomembnih podjetij, ki so nenazadnje ta
               podjetja pripeljala skoraj na rob preživetja. Žal kakšnih pametnih, pomembnih
               odgovorov, če temu tako rečem, še nismo dobili, saj se vsi po vrsti proglašajo za
               neodgovorne oziroma da so s svojimi pristojnostmi storili vse, kar je bilo v njihovi
               moči. Tudi zaradi tega smo predlagali, da to tematiko obravnava Odbor za finance,
               točka še ni zaključena, tako da se bomo o tem še pogovarjali.</p>
               <p>Do zdaj država preganja, žal, samo tiste, ki so kredite dobili. Tistih, ki so kredite
               dali, pa nihče še ni nič vprašal. In ne izgleda, da se bo to spremenilo. Več kot
               očitno je, da so krediti bili podeljeni na lepe oči, mimo običajnih praks v bankah.
               To dokazuje tudi zadnja analiza protikorupcijske komisije, ki je v eni od bank
               ugotovila več kot tisoč primerov odstopanj od običajnih praks, kar je nenazadnje
               grozljivo. Verjetno so se tudi ti krediti, povezani z lastninskim preoblikovanjem,
               podeljevali podobno.</p>
               <p>Trdim, da je ta tajkunski mehanizem, kot ga sam poimenujem, v katerega so vključena
               omrežja, politika, banke, posamezniki, gospodarske družbe, in še kdo, krivec za
               veliko bolj globoko finančno gospodarsko krizo v Sloveniji v primerjavi z Evropsko
               unijo.</p>
               <p>Spoštovanega ministra bi želel vprašati v luči ene od njegovih nalog, to je
               spremljanje izvajanja strategije razvoja Slovenije.</p>
               <p>Zanima me njegov mnenje:</p>
               <p>Ali in kako na strategiji zastavljeni temeljni cilji razvoja Slovenije in ključne
               razvojne prioritete za dosego teh ciljev vplivajo na poslovanje dveh največjih
               slovenskih bank v večinski državni lasti?</p>
               <p>Hvala lepa.</p>
            </sp>
            <sp xml:id="SDZ5-Redna-29-2011-06-21.sp83">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Samo Bevk bo postavil poslansko vprašanje ministru za promet dr. Patricku Vlačiču.
            </p>
            </sp>
            <sp xml:id="SDZ5-Redna-29-2011-06-21.sp84">

               <speaker>SAMO BEVK:</speaker>

               <p>Hvala za besedo, gospod predsednik. Spoštovani zbor!</p>
               <p>Ministra za promet dr. Patricka Vlačiča sprašujem v zvezi z obnovo državne ceste
               Keltike na relacije Tomin–Želin–Idrija–Logatec.</p>
               <p>Zanima me:</p>
               <p>Kateri odseki na tej cesti so predvideni za sanacijo v obdobju 2011–2015 oziroma so
               že v izvajanju?</p>
               <p>Poleg tega me zanima:</p>
               <p>Kdaj se bo začela sanacija odseka ceste na Travniku, kjer je že od leta 2009
               postavljen semafor?</p>
               <p>Vprašanje s podobno vsebino sem ministru Vlačiču postavil že jeseni leta 2009,
               nanašalo pa se je na krajši odsek ceste Keltike. Tokrat pa me zanimajo predvsem
               projekti na celotni trasi Keltike, torej od Tolmina do Logatca kot sestavnega dela 4.
               razvojne osi. Za razliko od cerkljansko-poljanskega dela 4. razvojne osi, katere
               umeščanje v prostor si bomo z ministrom ogledali v četrtek na terenu samem, pa je na
               idrijsko-logaškem delu 4. razvojne osi več pripravljene dokumentacije, tudi več
               možnosti za črpanje evropskih sredstev. Med Idrijo in Godovičem v soteski Zala pa je
               v zaključni fazi tudi gradnja tretjega pasu. Dejstvo je, da je velik del Slovenije z
               izgradnjo avtocestnega križa postal hitreje dostopen. Prišlo je do koncentracije
               gospodarskih subjektov, koncentracije znanja in poselitve. Drugi deli Slovenije, kot
               so na primer, naj jih nekaj naštejem, Koroška, Kočevska, Kozjansko, Obsotelje in Bela
               krajina ter severna Primorska, pa zaradi slabše prometne povezanosti vztrajno
               izgubljajo razvojne potenciale, tako da je v nekaterih od teh okolij že prišlo do
               razvojnih težav. Nekaterim pokrajinam niti predvidena posodobitev Slovenskih železnic
               ne bo prišla prav oziroma ne bo nič pomagala, kajti tam gradnja ni predvidena ali pa
               sploh ni železnice, kot na območju Idrijsko-Cerkljanske regije. Obsojeni smo torej
               zgolj na posodobitev obstoječe cestne infrastrukture. Ministra dr. Patricka Vlačiča
               torej sprašujem glede nadaljevanja obnove Keltike od Tolmina preko Idrije do Logatca
               v naslednjem obdobju, nekje tam do leta 2015. Hvala lepa.</p>
            </sp>
            <sp xml:id="SDZ5-Redna-29-2011-06-21.sp85">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Prosim, gospod minister.</p>
            </sp>
            <sp xml:id="SDZ5-Redna-29-2011-06-21.sp86">

               <speaker>DR. PATRICK VLAČIČ:</speaker>

               <p>Spoštovani predsednik, spoštovani poslanec!</p>
               <p>Bom šel nekoliko po projektih, torej bodočih NRP-jih.</p>
               <p>Glede ceste Spodnja Idrija–Godovič. Rekonstrukcija križišča v industrijski coni pri
               Godoviču, predvideno je izvajanje gradbenih del v letu 2011 in zaključek v letu 2012.
               Tu imamo realizacijo do konca 2010: 139 tisoč 42 evrov, v proračunu za leto 2011 je
               80 tisoč, za leto 2012 90 tisoč in tako naprej. Ta projekt zajema ureditev križišč
               glavne ceste G2-102/1033 Godovič–Kalce, torej križišče šola, križišče industrijska
               cona Godovič. Ureditev križišča pri šoli je bila končana novembra 2009. V razpisu za
               izvedbo gradbenih del je križišče za industrijsko cono. Cesta Spodnja Idrija–Godovič,
               v fazi gradnje je tretji pas v Zali v dolžini cirka 700 metrov, zaključek gradbenih
               del do konca letošnjega leta.</p>
               <p>Cesta G2-102/34, dolžine 705 metrov, realizacija do konca leta 2010 je 129 tisoč 720
               evrov, v proračunu za leto 2011 je pol milijona, za 2012 450 tisoč evrov.</p>
               <p>Obvoznice Tolmin–Spodnja Idrija–Godovič–Hotedršica. Za obvoznice se izdelujejo
               državni prostorski načrti. V proračunu za 2011 je 30 tisoč, za 2012 je 60 tisoč, za
               projektno dokumentacijo. Potem je pa za leto 2013, 2014, 2015, 2016 in 2017, in sicer
               za 2013 300 tisoč, za 2014 pol milijona, za 2015 milijon, za 2016 milijon in za leto
               2017 700 tisoč.</p>
               <p>Projekt Spodnja Idrija–Marof. Proračun za 2011 20 tisoč, za 2012 30 tisoč, torej
               pridobivanje projektne dokumentacije. V NRP-jih za 2013, 2014 in 2015, 300 tisoč, 500
               tisoč, 500 tisoč, za leto 2016 milijon in v NRP 2017 10 milijonov 400 tisoč.</p>
               <p>Obvoznica Tolmin. V teku je postopek priprave državnega prostorskega načrta, izdelan
               je idejni projekt in predinvesticijska zasnova. Na podlagi idejnega projekta se bo
               pripravil osnutek DPN. Predvidoma uredba o DPN-ju naj bi bila sprejeta v začetku leta
               2012. Trasa nove obvoznice se navezuje na obstoječo glavno cesto G2-102/1040,
               Peršeti–Most na Soči pri pokopališču, in se z zveznim potekom nadaljuje proti jugu,
               hkrati se s trikrakim križiščem naveže na sistem obstoječih cest proti jugu, poteka
               preko kmetijskih zemljišč po pobočju vzdolžne ježe ter nadaljuje z mostom prek
               Tolminke in s krožnim križiščem naveže na glavno cesto G2-102/1040. Dolžina trase
               obvoznice je tisoč 500 metrov.</p>
               <p>Rekonstrukcija Bača–Dolenja Trebuša je med EU projekti na prioritetni listi. Izdelan
               je projekt PGD in PZI za odsek 6 kilometrov, to je za dela v javno korist.
               Predinvesticijska zasnova se izdeluje za vseh 8,5 kilometa. V teku so tudi odkupi za
               gradnjo potrebnih nepremičnin. Za odsek v dolžini 2 kilometra, predvidoma bo trasa
               deloma v predoru, je priprava državnega prostorskega načrta. Gradnja je predvidena v
               letih 2011–2014, ocenjena vrednost investicije je 30 milijonov evrov. Predvideno je
               sofinanciranje iz strukturnih skladov. Vloga za dodelitev evropskih sredstev bo
               pripravljena v letošnjem letu. Odsek ceste G2-102/1038 Bača–Dolenja Trebuša se prične
               se v območju križišča z regionalno cesto R2-403 Bača–Podbrdo in konča v območju
               križišča z regionalno cesto R3-608 Solkan–Dolenja Trebuše, ter poteka po desnem bregu
               Idrijce. Cesta poteka tudi skozi naselja Bača pri Modreju, Idriji pri Bači, Slap ob
               Idrijci in več manjših zaselkov. Na številnih mestih so neprimerni horizontalni
               elementi, preozko vozišče, nezadostna preglednost. Skozi naselje ni hodnika za pešce,
               avtobusna postajališča so neurejena. Zaradi teh vzrokov se promet ne odvija tekoče in
               ni zagotovljena prometna varnost udeležencev v prometu. Izdelan je projekt PGDPZI za
               odsek v dolžini 6 kilometrov, ki obsega ukrepe za izboljšanje horizontalnih in
               vertikalnih elementov ceste, podporne in oporne ukrepe ureditev ceste skozi naselja.
               V teku je odkup, to je objekt in zemljišča, nepremičnin.</p>
               <p>Potem je rekonstrukcija Dolenja Trebuša–Želin... <stage>/ izklop mikrofona/</stage></p>
            </sp>
            <sp xml:id="SDZ5-Redna-29-2011-06-21.sp87">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Čas je potekel.</p>
               <p>Prosim, gospod Bevk, želite dopolnitev odgovora?</p>
               <p>Prosim.</p>
            </sp>
            <sp xml:id="SDZ5-Redna-29-2011-06-21.sp88">

               <speaker>SAMO BEVK:</speaker>

               <p>Hvala za besedo, gospod predsednik.</p>
               <p>Moje dodatno vprašanje je nadaljevanje, kajti minister ima še nekaj pripravljenih
               odgovorov, kot sem videl tukaj iz moje klopi. Bi pa rad vseeno, ker ne vem, če ima
               pripravljen odgovor tudi na podvprašanje, ki sem ga že na začetku postavil. Namreč,
               že od spomladi leta 2009 je na tej trasi postavljen semafor, zdaj bo že skoraj dve
               leti in pol, lastnik noče prodati zemljišč, tukaj postavlja nemogoče cene in upam, da
               boste ta problem rešili.</p>
               <p>V bistvu pa vam, gospod minister, omogočam, da do konca poveste odgovor na moje
               vprašanje. Hvala lepa že vnaprej.</p>
            </sp>
            <sp xml:id="SDZ5-Redna-29-2011-06-21.sp89">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Bomo videli, kaj ima še pripravljeno minister.</p>
               <p>Prosim.</p>
            </sp>
            <sp xml:id="SDZ5-Redna-29-2011-06-21.sp90">

               <speaker>DR. PATRICK VLAČIČ:</speaker>

               <p>Hvala, predsednik. Hvala, poslanec, da lahko nadaljujem.</p>
               <p>Rekonstrukcija Dolenja Trebuša–Želin, tudi EU projekt na prioritetni listi. V teku je
               javno naročilo za izdelavo PGDPZI, rekonstrukcija ceste v dolžini 11 kilometrov.
               Projektna dokumentacija bo izdelana do konca tega leta in pričetek gradnje v letu
               2012. Investicija je ocenjena na 28 milijonov evrov. Vloga za dodelitev sredstev bo
               predložena v potrditev do konca tega leta. Cesta na tem odseku poteka po desnem bregu
               Idrijce, pri tem prečka več desnih pritokov reke Idrijce, preko katerih so izvedeni
               mostovi in prepusti, trasa ceste je utesnjena med strmo vkopno brežino na levi strani
               ter strugo reke na drugi strani. Cesta poteka preko konfiguracijsko zelo zahtevnega
               terena, kar posledično pomeni, da je vzdolž trase urejenih večje število zidov,
               podporne in oporne konstrukcije so del cestnega telesa nad cirka 50 % celotne dolžine
               trase. Temu primerni so tudi horizontalni elementi ceste. 25 radijev ne ustreza
               projektni hitrosti 50 kilometrov na uro, 28 radijev ne ustrezna projektni hitrosti 60
               kilometrov na uro zaradi teh izjemnih, zahtevnih konfiguracijskih elementov v tem
               delu Slovenije. V teku je izdelava PGDPZI rekonstrukcije cest v dolžini 11
               kilometrov. Ukrepi obsegajo izboljšanje horizontalnih in vertikalnih elementov ceste,
               podpore in oporne konstrukcije, ureditev ceste skozi naselja.</p>
               <p>Galerija Pod Ključem. Namen rekonstrukcije je bila sanacija brežine Pod Ključem na
               cesti G2-102/1040. No, galerija je bila že končana avgusta 2010, pridobljeno je
               gradbeno dovoljenje oziroma uporabno dovoljenje – o tem ne bi dosti govoril, ker
               verjetno poznate, lahko pa povem, da je bila brez aneksov in pred rokom, kar me je
               zelo veselilo.</p>
               <p>Potem je projektno redno vzdrževanje na državni cesti Keltiki na relaciji
               Tolmin–Želin–Idrija–Logatec. V nadaljevanju se v okviru projekta rednega vzdrževanja
               izvajajo samo vzdrževalna dela skladno s Pravilnikom o vrstah vzdrževalnih cest na
               javnih cestah in nivoju rednega vzdrževanja javnih cest. V letošnjem letu so izvedena
               delna krpanja po planu v vrednosti 122 tisoč evrov, vgrajeno je bilo 660 ton
               asfalta.</p>
               <p>Na projektu sanacije brežin Travnik je predvidena sanacija zidov s konstrukcijo ceste
               G2-102/1036, Travnik–Idrija–Dolenja Trebuša. Za sanacijo je izbran izvajalec del na
               podlagi javnega razpisa, sklenjena je pogodba o izvedbi, istočasno se nam pa vleče
               torej odkup zemljišč od gospoda Marka Vogriča iz Travnika, vsa ostala zemljišča so
               odkupljena. Pri njem je nerazumno visoka cena. Zdaj nam pa ostaja še problem dostopne
               poti do izvajanja zložbe pod cesto, kjer nam gospod Vogrič postavlja cenovno
               nerazumno visoke pogoje. Upamo, da jih bomo rešili do konca meseca, začeli z deli v
               začetku julija... <stage>/ izklop mikrofona/</stage></p>
            </sp>
            <sp xml:id="SDZ5-Redna-29-2011-06-21.sp91">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Zdaj pa je res zmanjkalo časa, razen če ne boste šli še s proceduralnim predlogom.
               Hvala lepa.</p>
               <p>Mag. Andrej Vizjak bo postavil poslansko vprašanje Ministrstvu za okolje in prostor
               dr. Roku Žarniću, ki se je opravičil.</p>
               <p>Prosim.</p>
            </sp>
            <sp xml:id="SDZ5-Redna-29-2011-06-21.sp92">

               <speaker>MAG. ANDREJ VIZJAK:</speaker>

               <p>Hvala lepa.</p>
               <p>Želel sem odgovor danes, vendar bom kljub temu zastavil ustno poslansko vprašanje.
               Pričakujem usten odgovor ministra na naslednji seji.</p>
               <p>Moje vprašanje se nanaša na gradnjo verige hidroelektrarn na Spodnji Savi. Ta projekt
               je bil z zakonom zasnovan oziroma tudi začet že leta 2000. Takrat so se začela tudi
               načrtovanja in kasneje gradnja hidroelektrarn, ki pa se je sprva vlekla po polžje,
               dobila je en zagon okoli leta 2005–2006, v zadnjem obdobju zopet zadeve stojijo. In
               stojijo predvsem zaradi tega, ker ni doslednega spoštovanja obstoječega zakona s
               strani Ministrstva za okolje in prostor. Namreč obstoječ zakon predvideva različne
               vire za financiranje različnih aktivnosti pri gradnji hidroelektrarn. To je projekt
               javno-zasebnega partnerstva, kjer vodno infrastrukturo gradi država, kajti vodna
               infrastruktura v določenem delu pomeni tudi protipoplavno zaščito, pomeni varstvo
               podtalnice, pomeni tudi druge vodarske ukrepe, in sicer v določenem delu je
               infrastruktura energetskega pomena. Torej, po sedanjem ključu se deli ta
               infrastruktura na tisti energetski del in na vodni del. Vodnega se financira iz
               Sklada za vode, medtem ko energetskega financira koncesionar iz svojih sredstev. V
               preteklem letu oziroma še prej, v letu 2009, je prišlo je do blokade iz Sklada za
               vode. Namreč ni prihajalo dovolj denarja in zato je projekt zastal. Ministra smo
               pozvali večkrat k odgovorom. Minister je obljubil, kako se bo nadaljevala gradnja.
               Minister je obljubil, da bo to steklo, in med drugim je obljubil tudi sprejetje
               državnih prostorskih načrtov za hidroelektrarno Brežice in hidroelektrarno Mokrice,
               ki sta zadnji dve v verigi januarja leta 2011. Uredba še danes ni niti pripravljena
               kaj šele sprejeta, govori se celo o nekem februarju 2012.</p>
               <p>Zato ministra najprej sprašujem:</p>
               <p>Kakšen je podroben terminski načrt priprave dokumentacije in nadaljevanje gradnje
               hidroelektrarn na Spodnji Savi?</p>
               <p>Zanima me:</p>
               <p>Katere aktivnosti bo ministrstvo pospešilo, da bo uredba o državnih prostorskih
               načrtih zoper ostali dve elektrarni sprejeta?</p>
               <p>Kaj bo ministrstvo naredilo za zaprtje finančne konstrukcije za vodni del
               financiranja preostanka verige?</p>
               <p>Moje nadaljnje poslansko vprašanje se glasi tudi v povezavi s Srednjo Savo. Ključno
               je:</p>
               <p>Zakaj stoji podpis koncesijske pogodbe za koncesijo za izgradnjo hidroelektrarn na
               Srednji Savi?</p>
               <p>Naj podčrtam, da so to edini realni projekti obnovljivih virov. Slovenija ima močne
               zaveze glede deležev obnovljivih virov do leta 2020. Ne vem, kako bomo to dosegli, če
               ne bomo pospešili teh projektov. Ministra torej sprašujem in pozivam k pospešitvi teh
               projektov.</p>
            </sp>
            <sp xml:id="SDZ5-Redna-29-2011-06-21.sp93">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Silven Majhenič bo postavil poslansko vprašanje ministrici za kulturo Majdi Širca.
            </p>
            </sp>
            <sp xml:id="SDZ5-Redna-29-2011-06-21.sp94">

               <speaker>SILVEN MAJHENIČ:</speaker>

               <p>Spoštovani gospod predsednik, spoštovana ministrica, spoštovana ministra!</p>
               <p>V soboto 3. 6. 2011 smo lahko v osrednji informativni oddaji komercialne televizije
               spremljali prispevek oziroma poročanje o tako imenovanih optantih, ki so se šli na
               Idrijsko pokloniti spominu na svojce. Prispevek je bil precej dolg. Zanimivo pa je,
               da o dogodku pravzaprav razen POP TV ni vedel nihče nič, tudi domačini ne. Očitno ima
               omenjena televizija dobre vire ali pa bi morda lahko mislili, da je šlo za naročen
               prispevek, saj je kar težko verjeti, da se je televizijska ekipa na kraju dogodka, za
               katerega niso vedeli niti lokalni prebivalci, znašla zgolj slučajno, ali pač. Podobni
               podvigi so jim, če me spomin ne vara, pravzaprav uspevali tudi že v preteklosti. Vsaj
               tako so zatrjevali. V isti informativni oddaji je bil nekaj kasneje objavljen tudi
               kratek prispevek, nekakšno poročilce, o tem, da je predsednik države gospod Türk v
               Brestanici nagovoril slovenske zdomce ob njihovem vsakoletnem srečanju. Ko sem gledal
               ta prispevek pod vtisom prejšnjega, primerjal pozornost, s katero sta bili
               obravnavani ena in druga tematika, si vsega skupaj nisem mogel razlagati drugače, kot
               da ameriški kapital diktira in določa, kako je treba poročati v Republiki Sloveniji,
               ki naj bi bila vsaj na deklarativni ravni samostojna in suverena. Pa je res tako? V
               prvem prispevku smo bili Slovenci in Slovenija na subtilen, prefinjen način očrnjeni
               in prikazani kot zločinci nad italijanskim življem. Prispevek o slovenskih izgnancih
               pa je bil bolj mimogrede in še to verjetno zgolj zato, ker je na srečanju govoril
               predsednik države. Potrditev, da nekaj ni v redu in da me občutek ne vara, so bili
               tudi klici prijateljev ter znancev in pogovori v teh dneh, nekaj ni bilo in ni v
               redu. Problematika zdomcev je še vedno <q>"rakrana"</q> te države. In zdomci, njihovi
               potomci opozarjajo, da krivica še ni popravljena. Na to opozarja tudi predsednik
               države in mediji. V teh dneh njegovemu govoru posvečajo kar precej prostora, in prav
               je tako. Tudi s to zgodovinsko trpko izkušnjo se moramo spopasti.</p>
               <p>Kot ministrico, pristojno tudi za medije, vas sprašujem:</p>
               <p>Ali in na kakšen način bi ministrstvo lahko o podelitvi koncesije oziroma dovoljenja
               za opravljanje televizijske dejavnosti postavilo tudi določene zahteve oziroma
               kriterije, ki bi onemogočali spreminjanja poveličevanja ali zanikanja zgodovinskih
               dejstev s prefinjenimi medijskimi manipulacijami, ki jih po eni strani omogoča, po
               drugi pa po vsej verjetnosti zahteva kapital?</p>
               <p>Ministrico sprašujem:</p>
               <p>S kakšnimi ukrepi bo ministrstvo preprečilo vplivanje in manipuliranje z javnim
               mnenjem v korist tujega, v konkretnem primeru, ameriškega kapitala?</p>
               <p>Hvala.</p>
            </sp>
            <sp xml:id="SDZ5-Redna-29-2011-06-21.sp95">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Prosim, gospa ministrica Majda Širca.</p>
            </sp>
            <sp xml:id="SDZ5-Redna-29-2011-06-21.sp96">

               <speaker>MAJDA ŠIRCA RAVNIKAR:</speaker>

               <p>Spoštovani!</p>
               <p>Minil je čas, ko bi žugali medijem oziroma ko bi lahko iz takih ali drugačnih klopi
               in funkcij vplivali na vsebino tistega, kar je zapisano v Ustavi. Ko govorimo o
               medijih, govorimo seveda o svobodi izražanja. Kajti, dejavnost medijev v Republiki
               Sloveniji je svobodna. Zagotovljena je seveda svoboda izražanja, izražanja misli,
               tiska, objave, javnega nastopanja. To pravico je možno omejiti samo takrat, ko posega
               v drugo pravico. To se pravi, v pravico, ki omejuje drugega. Zato je tudi v ključnem
               zakonu, Zakonu o medijih, pa tudi v Ustavi, govora o tem, da je prepovedano
               razširjati nedopustne vsebine, ki pa dobro vemo, katere so, predvsem tiste, ki
               načenjajo človeško dostojanstvo in ki izpodbijajo človekove pravice.</p>
               <p>Skratka, neustavno bi bilo, če bi – kar razumem iz vašega vprašanja – lahko država
               ali pooblaščen minister, ministrica za področje medijev naročala tistemu organu, ki
               določa in daje koncesije, da mu oblikuje tudi organ oziroma, da mu vsebine, bom
               rekla, diktira. Lahko mu diktira in lahko mu postavlja zahteve in to jih APEK, to se
               pravi, Agencija za pošto in telekomunikacije, ki izdaja pravice za razširjanje
               medijskih vsebini, določa, ampak na nivojih, ki so vpisani v zakon in trajajo več kot
               pet minut, kolikor imam na razpolago, da vam jih razložim.</p>
               <p>Seveda, ne bom se spuščala v analizo, ki ste jo podali, najbrž bi lahko našla tudi
               kakšen prostor v tistih revijah, tistih medijskih vsebinah, kjer lahko neposredni
               uporabniki medijev izražamo stališče do medijskih vsebin ali pa tudi znotraj tistih
               pravic in možnosti, ki jih imamo znotraj obstoječega pa tudi prihodnjega zakona o
               medijih, ki govori o pravici do popravka, do odgovora in drugih ostalih možnosti.
               Verjamem, da boste z natančnostjo sledili sprejemu zakona o medijih, ki ga že imate v
               Državnem zboru in katerega javna predstavitev bo v naslednjem tednu, zaradi tega, da
               boste prisluhnili tej pravici, ki jo prinaša in ki sem jo prej omenila in sledi
               ustavni pravici do svobodnega avtonomnega izražanja. Vse vzvode prinaša ta zakona,
               mnogo več kot jih ima sedanji, zaradi tega, ker je v dialogu z novinarji oziroma
               strokovnjaki s področja medijev, ki je bil dolg in izčrpen, prišlo do nedvoumnih
               zahtev in potreb, da se ta avtonomija poveča in da se ne samo avtonomija poveča,
               ampak da se povečajo tudi tisti mehanizmi, ki na neki način skrbijo za možne, kot
               pravite vi, manipulacije ali nezadovoljstva z medijskimi vsebinami. To pa so
               mehanizmi, ki jih država močno odpira v odnosu do novinarskega ceha, če temu lahko
               rečem, in daje možnosti večjega izobraževanja, večjega izpopolnjevanja, večjih pomoči
               strokovnim društvom in seveda vsem ostalim, ki delujejo na medijskem področju zato,
               da se tudi samo medijsko področje lahko osvešča, izobražuje dodatno in mogoče kje
               tudi bolj okrepi v svojem vedenju, znanju in posredovanju vsebin, ki so seveda zelo
               odgovorne.</p>
               <p>Če pa se dotaknem še vprašanja, kot pravite, nepravičnega pristopa do zelo pomembne
               teme, ki jo prinaša samo praznovanje v gradu Reichenburg, naj bi dejala, da država
               ima lahko še druge vzvode pri tem, da se spoštuje zgodovina. Ta vzvod je nedvoumno v
               tem, da Ministrstvo za kulturo ta trenutek, ta grad prenavlja zato, da bo muzej
               izgnancev, zelo težke zgodovine Slovenk in Slovencev, ki so bili izgnani iz našega
               prostora, lahko varovan.</p>
            </sp>
            <sp xml:id="SDZ5-Redna-29-2011-06-21.sp97">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Franci Kek bo postavil poslansko vprašanje ministru za promet dr. Patricku
               Vlačiču.</p>
               <p>Prosim.</p>
            </sp>
            <sp xml:id="SDZ5-Redna-29-2011-06-21.sp98">

               <speaker>FRANCI KEK:</speaker>

               <p>Hvala za besedo, gospod predsednik. Spoštovani predstavniki Vlade, spoštovani
               minister za promet Patrick Vlačič!</p>
               <p>Nedavno je bil sprejet Zakon o opravilih cestnega prometa, v katerem je bilo
               predvideno postopno uvajanje možnosti tako imenovanega pravila varnega zavijanja pri
               rdeči v desno. Gre za pravilo, ko bi nekdo, ko ne ovira nekoga drugega, lahko varno
               zavil v desno. Gre za pridobitev iz ekološkega stališča, gre pa tudi za prihranek
               časa. Tako pravilo imajo že tudi v drugih državah. Predvideno je postopno uvajanja.
               Ugotovitev ali bi se to Sloveniji obneslo, bi se najprej preverila na enem izmed
               križišč. To pravilo je podpiral tudi minister Vlačič.</p>
               <p>Zanima me:</p>
               <p>V kakšni fazi je zdaj izvedba tega zakona?</p>
               <p>Ali je mogoče že vzpostavljeno to poskusno križišče?</p>
            </sp>
            <sp xml:id="SDZ5-Redna-29-2011-06-21.sp99">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Prosim gospod minister.</p>
            </sp>
            <sp xml:id="SDZ5-Redna-29-2011-06-21.sp100">

               <speaker>DR. PATRICK VLAČIČ:</speaker>

               <p>Hvala predsednik.</p>
               <p>Ja, spoštovani poslanec, res je. Jaz sem tudi podprl to pravilo. Zakon o pravilih
               cestnega prometa v tretjem odstavku 27. člena uzakonja to možnost na cesti za neko
               določeno obdobje, ki ne sme biti krajše od treh mesecev in ne daljše od enega leta,
               in sicer da se določi prometna ureditev, ki dovoli, omeji ali obveže udeležence
               cestnega prometa k ravnanju, ki je sicer v nasprotju s pravili cestnega prometa, kot
               je recimo prevoziti rdečo luč ob zavijanju v desno – kar me sprašujete –, s tem, da
               mora biti takšna eksperimentalna prometna ureditev označena s predpisano prometno
               signalizacijo. Prav tako je dano v tem istem zakonu, v 11. členu, pooblastilo
               ministru za promet, da podrobneje predpiše pogoje in način izvedbe eksperimenta in
               vsebino elaborata eksperimentalne prometne ureditve. Skrajni rok za ta podzakonski
               predpis je 1. oktober 2011. Da bi lahko začeli z uvajanjem eksperimentalnih prometnih
               ureditev, med katere je šteti tudi možnost uvedbe varnega zavijanja v desno pri rdeči
               luči, je treba v prvi fazi sprejeti pravilnik o pogojih za izvedbo ter vsebino
               elaborata eksperimentalne prometne ureditve, v drugi fazi pravilnik o prometni
               signalizaciji in prometni opremi na cestah. Kot sem prej rekel, je torej nujno, da je
               takšna eksperimentalna prometna ureditev označena s predpisano prometno
               signalizacijo. Delovno gradivo prvega prej omenjenega pravilnika bo predvidoma
               pripravljeno do sredine meseca julija. Nov pravilnik o prometni signalizaciji in
               opremi na cestah je že pripravljen kot delovno gradivo, na podlagi katerega se bodo
               začela še dodatna usklajevanja in dopolnitve obstoječe cestne signalizacije. V okviru
               priprave obeh pravilnikov proučujemo ravno ta sistem kot prvi eksperiment, torej
               zavijanje v desno pri rdeči luči. Če bo v okviru delovnih skupin dosežen konsenz, bo
               predlagana nova prometna signalizacija, pričakujem da bo, se bo ta začela uporabljati
               jeseni. Na katerih križiščih bo navedena eksperimentalna prometna ureditev izvedena
               bo znano ob zaključku pravilnika in vsebine elaborata eksperimentalne prometne
               ureditve. Lahko torej pričakujete v tej jeseni, da bomo s tem eksperimentom v naši
               državi tudi začeli. Hvala.</p>
            </sp>
            <sp xml:id="SDZ5-Redna-29-2011-06-21.sp101">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Ivan Grill bo postavil...</p>
               <p>Prosim, gospod Kek, želite dopolnitev odgovora. Ja, nisem videl.</p>
            </sp>
            <sp xml:id="SDZ5-Redna-29-2011-06-21.sp102">

               <speaker>FRANCI KEK:</speaker>

               <p>Dopolnitev vprašanja oziroma rad bi se samo zahvalil ministru za izčrpen odgovor, s
               katerim sem zelo zadovoljen.</p>
            </sp>
            <sp xml:id="SDZ5-Redna-29-2011-06-21.sp103">

               <speaker>PREDSEDNIK DR. PAVEL GANTAR:</speaker>

               <p>Minister, ne boste dobili priložnosti za odgovor v tem trenutku. Prav?</p>
               <p>Ivan Grill bo postavil poslansko vprašanje ministru za zdravje Dorijanu Marušiču.</p>
               <p>Prosim.</p>
            </sp>
            <sp xml:id="SDZ5-Redna-29-2011-06-21.sp104">

               <speaker>IVAN GRILL:</speaker>

               <p>Hvala lepa, spoštovani predsednik. Spoštovani ministri, ministrica, poslanke in
               poslanci!</p>
               <p>Področje fizioterapevtske dejavnosti je področje, ki v Sloveniji še vedno buri
               duhove. V preteklosti smo bili priča številnim zapletom, ki so jih povzročile
               predvsem mahinacije gospe Friderike Kresal, ko je z napačnimi podatki kot predsednica
               Zbornice fizioterapevtov takrat pridobila tudi licenco s strani gospoda, vašega
               predhodnika, Miklavčiča. Po številnih zapletih je potem odstopila in tudi vrnila
               Zbornici fizioterapevtov pooblastila, ki so bila takrat dana. Vi ste takrat v času,
               ko ste zasedli to funkcijo, ubrali drugačen pristop. Namesto, da bi podelili
               koncesijo oziroma ta javna pooblastila neki drugi instituciji, ste se odločili za
               ustanovitev, na podlagi pravilnika, komisije za podeljevanje licenčnih točk
               izvajalcem fizioterapevtske dejavnosti. Vse lepo in prav, vendar po podatkih, ki jih
               imamo, smo ugotovili, da ta komisija od leta 2010 v bistvu ni opravljala te
               pričakovane funkcije, je pa bilo zagotovo presenečenje vseh, da pa ste kot članico te
               komisije, ki je tričlanska komisija, vi, ki ste v celoti pristojni za imenovanje teh
               članov, ponovno izbrali oziroma odločili gospo Frideriko Kresal. V javnosti je
               zagotovo, predvsem pa s strani stroke, zavladalo začudenje. Še posebej glede na to,
               da tukaj obstaja upravičen sum tudi kolizije interesov, nenazadnje lahko tudi nekega
               klientelizma, posebej če gledamo, da je bil ravno s strani Zbornice fizioterapevtov
               organiziran nek posvet in na mailu, ki ga je gospa Friderika Kresal pošiljala vsem
               fizioterapevtom oziroma nekaterim po Sloveniji, navedba s strani gospe Friderike
               Kresal, da bo ravno ta posvet, ki ga je organizirala Zbornica fizioterapevtov, imel
               možnost, da bodo vsi tisti, ki se ga bodo udeležili, pridobili tiste obvezne licenčne
               točke. Zato me, spoštovani gospod minister, zanima:</p>
               <p>Kakšna odločitev je botrovala, da ste se odločili, da jo imenujete v to komisijo?</p>
               <p>Kaj ta komisija konkretno dela, koliko stroškov je do zdaj povzročila, predvsem pa
               kakšni so tukaj efekti delovanja te komisije?</p>
               <p>Hvala lepa.</p>
            </sp>
            <sp xml:id="SDZ5-Redna-29-2011-06-21.sp105">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Prosim gospod minister Dorijan Marušič.</p>
            </sp>
            <sp xml:id="SDZ5-Redna-29-2011-06-21.sp106">

               <speaker>DORIJAN MARUŠIČ:</speaker>

               <p>Spoštovani gospod predsednik Državnega zbora.</p>
               <p>Cenjeni poslanec, hvala za to vprašanje. Sprašujete o Komisiji za oceno ustreznosti
               programa za določitev licenčnih točk. Na podlagi 16. člena Zakona o državni upravi in
               na podlagi Pravilnika o registru licence izvajalcev fizioterapevtske dejavnosti moram
               kot minister za zdravje imenovati to komisijo. Področje fizioterapije je pokrival
               strokovnjak na ministrstvu in v skladu s tem pravilnikom tudi izpeljal ustrezne
               postopke. Postopki, ki so napeljani tako, da člane komisije predlaga na eni strani
               zbornica, na drugi strani društvo in tretja skupina, iz katere se rekrutirajo člani
               te komisije, iz Ministrstva za zdravje. Tako sem imenoval dva člana iz ministrstva.
               Na to imam neposredno vpliv. Ostala dva člana pa sem imenoval na podlagi predloga
               Društva fizioterapevtov in pa na podlagi priporočil in mnenj Zbornice
               fizioterapevtov. Slednja je predlagala Frideriko Kresal. Komisija je bila imenovana
               oktobra leta 2010 in kot ugotavljate, o pravih rezultatih izplena te komisije težko
               govorimo.</p>
               <p>V drugem delu morda o vzburkani javnosti ali pa o mnenju stroke o imenovanju te
               komisije. Do mene niso prišle posebne pritožbe. Nenazadnje jaz spoštujem določene
               organizacije, ki posredujejo svoje člane v to komisijo. Tudi po prevzemu Direktorata
               za zdravstveno varstvo, v čigar pristojnosti je to področje, je direktorica, ki je
               bila imenovana na Vladi, Barbara Jamnik, predlagala, da sama prevzame vlogo v tej
               komisiji. Tudi zaradi interesov na področju ureditve področja fizioterapije. Tako da
               sem dva člana iz ministrstva zamenjal s slednjo gospo, Barbaro Jamnik. Takrat sem
               tudi ponovno pozval predsednico, naj pristopijo k aktivnostim. Lahko zatrdim, da se
               je 8. junija ta komisija tudi sestala in da je sprejela merila za točkovanje
               strokovnih izobraževanj. Predsednica je tudi naknadno posredovala vlogo za
               organizatorje izobraževanj.</p>
               <p>Kako deluje komisija? Komisija se sestaja na sestankih, ki jih sklicuje predsednik,
               lahko jih skličejo tudi drugi člani delovne skupine.</p>
               <p>O morebitnih stroških. Veljajo kot sicer za te komisije – članom komisije, ki niso
               zaposleni v organih državne uprave, pripravljajo plačilo za opravljeno delo v skladu
               s Pravilnikom o plačilih delovnih teles in posameznih strokovnjakov na Ministrstvu za
               zdravje. Velja od 31. 5. 2011 – takrat sem ga popravil –, gre za 14,55 evrov na uro.
               Tolikšno je plačilo za tiste člane, ki niso v organih državne uprave.</p>
               <p>Če povzamem. Imenovanje članov skupine glede na pristojnosti oziroma dve najbolj
               pomembni organizaciji, društvo in pa zbornica fizioterapevtov. Predloge sem
               upošteval, lahko bi se pozabaval ali pa ukvarjal tudi z drugim imenom, to je s
               tistim, ki je iz društva fizioterapevtov. Tretja je članica iz ministrstva.
               Aktivnosti so le stekle v pomladi 2011 in tako so tudi pripravljena merila za
               točkovanje.</p>
               <p>Še morda najava. Glede na resnično dolgotrajne razprave na področju fizioterapije sem
               se po posvetu s strokovnjaki na področju fizioterapije odločil, da bom imenoval RSK
               za to področje, sestavljen bo iz ustreznih institucij – društev, zbornic in fakultet.
               Verjetno bo takrat tudi vprašanje, ampak moram priznati, da kar se te odločitve tiče,
               pohvala s strani stroke, da bodo le lahko zaokrožili strokovno delovanje pod eno
               krovno organizacijo. Hvala.</p>
            </sp>
            <sp xml:id="SDZ5-Redna-29-2011-06-21.sp107">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želite dopolnitev odgovora, gospod Grill?</p>
               <p>Prosim.</p>
            </sp>
            <sp xml:id="SDZ5-Redna-29-2011-06-21.sp108">

               <speaker>IVAN GRILL:</speaker>

               <p>Hvala lepa za ta pojasnila.</p>
               <p>Res je, gospod minister, vi ste pristojni, da sami izberete te predloge, vendar ste
               lahko tudi v funkciji arbitra. Glede na to, da je bil proti gospe Frideriki Kresal
               vložen obtožni predlog več kot leto dni nazaj, kjer je utemeljeno osumljena zlorabe
               podatkov. Nenazadnje bi lahko vi tudi na podlagi tega suma imeli možnost predlagati
               Zbornici fizioterapevtov, da imenujejo ali pa predlagajo neko drugo osebo, ki ne bo
               vzbujala nekega dvoma ali pa nenazadnje tudi suma.</p>
               <p>Zagotovo se vsem postavlja tudi vprašanje, kako to, da več kot leto dni, odkar je ta
               obtožni predlog bil podan na sodišče, do obravnave še ni prišlo. Še bolj pa preseneča
               dejstvo, da na posvetu, ki je bil v Mariboru junija, ki ga je tudi organizirala
               Zbornica fizioterapevtov na čelu z gospo Frideriko Kresal, ki v ozadju očitno še
               zmeraj vodi to organizacijo, so bili na tem posvetu kot predavatelji gospod Zalar,
               član LDS, gospa Friderika Kresal, tudi ministrica iz stranke LDS. Preseneča tudi
               dejstvo, da je bil s strani Ministrstva za zdravje državni sekretar tudi udeleženec
               tega posveta, ki je bil po podatkih razmeroma slabo obiskan. Po drugi strani pa
               preseneča, da se na kongresu Društva fizioterapevtov, ki je bil v Laškem, potekal je
               dva dneva, bil zelo obširen in strokoven, na katerega so bili vabljeni tudi
               predstavniki ministrstva in je potekala temeljita strokovna razprava, mednarodna
               javnost je bila prisotna, pa se ni nihče z ministrstva udeležil, pa tudi opravičil se
               ni nihče. Tako da preseneča ta nedoslednost ali nenačelnost ministrstva, da neko
               stroko zapostavlja, po drugi strani pa neko drugo, ki ima zagotovo tudi neke dileme v
               javnosti, pa kljub temu upošteva, po mojem prepričanju, več, kot bi bilo treba. Hvala
               lepa.</p>
            </sp>
            <sp xml:id="SDZ5-Redna-29-2011-06-21.sp109">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Prosim, gospod minister.</p>
            </sp>
            <sp xml:id="SDZ5-Redna-29-2011-06-21.sp110">

               <speaker>DORIJAN MARUŠIČ:</speaker>

               <p>Morda bolj osebni pogled in kratka replika.</p>
               <p>Dopuščeno imava različne poglede, vendar sam se kot minister želim čim manj ali če se
               le da nevtikati v strokovne odločitve. Menim, da dokler ni obsodba ali pa razsodba
               dana, ne gre prejudicirati. Kar se tiče udeležbe, lahko samo zatrdim, da državni
               sekretar z Ministrstva za zdravje za udeležbo na tej konferenci ni bil financiran.
               Gre pa za odločitev posameznika, da sodeluje na teh kongresih. Bom pa preveril, hvala
               za zadnjo pobudo, zakaj se nihče ni odzval na povabilo društva na njihovo srečanje.
               Hvala.</p>
            </sp>
            <sp xml:id="SDZ5-Redna-29-2011-06-21.sp111">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Mirko Brulc bo postavil poslansko vprašanje ministru za okolje in prostor dr. Roku
               Žarniću, ki je opravičeno odsoten.</p>
            </sp>
            <sp xml:id="SDZ5-Redna-29-2011-06-21.sp112">

               <speaker>MIRKO BRULC:</speaker>

               <p>Spoštovani, lepo pozdravljeni!</p>
               <p>Kljub temu, da je gospod minister opravičeno odsoten, bi vprašanje postavil, tudi
               zaradi tega, ker je tu minister za kmetijstvo. Gre namreč za problem zadrževalnika
               Vogršček, ki je bil namenjen izključno za namakanje spodnje Vipavske doline. Vemo, da
               brez namakanja ni možno kmetijstvo v teh razmerah. Današnja napoved, ki sem jo
               prebral nekje, govori celo o tem, da se bo letos spet dvignila povprečna temperatura
               za 2 stopinji. Se pravi, brez namakanja bomo težko preživeli. Vodostaj v tem
               zadrževalniku je zelo nizek, zato je potrebne veliko električne energije za črpanje
               te vode. Voda je hladna, kar negativno vpliva na rastlinstvo, je kalna, povzroča
               okvare v namakalnih sistemih. Bilo je pa doslej podanih veliko obljub. Ministrstvo za
               kmetijstvo je bilo že v startu pripravljeno pokriti svoj del obveznosti.</p>
               <p>Postavljam pa vprašanje gospodu ministru Žarniću v naslednji vsebini:</p>
               <p>Kakšne dejavnosti zdaj potekajo?</p>
               <p>Na terenu ni videti nobenih akcij, da bi se ugotavljalo, kje so okvare tega jeza,
               črpalnega sistema in še česa, se pravi, na samem zadrževalniku se ne dogaja nič.
               Mogoče so v delu projekti, vendar nimamo informacije, če je res kaj na tem. Ljudje
               počasi razmišljajo v tej smeri, da sanacija sploh ni potrebna in da se ta nizek
               vodostaj čisto umetno izvaja po nepotrebnem. Hvala lepa.</p>
            </sp>
            <sp xml:id="SDZ5-Redna-29-2011-06-21.sp113">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Miro Petek bo postavil poslansko vprašanje ministru za zunanje zadeve Samuelu
               Žbogarju, ki je tudi opravičen.</p>
               <p>Prosim, gospod Petek.</p>
            </sp>
            <sp xml:id="SDZ5-Redna-29-2011-06-21.sp114">

               <speaker>MIRO PETEK:</speaker>

               <p>Hvala za besedo, spoštovani predsednik Državnega zbora. Oba ministra!</p>
               <p>Ko sem na ministra za zunanje zadeve v začetku tega mandata naslovil vprašanje okoli
               stroškov najemanja poslovnih prostorov Ministrstva za zunanje zadeve sem prejel
               odgovor, da so ti stroški v letu 2008 znašali okoli 12 milijonov evrov. Z različnimi
               ukrepi se je ta strošek leta 2009 znižal za poldrugi milijon, na 10,5 milijona evrov,
               na letni ravni. Toda za leto 2010 smo lahko slišali podatek, da so se stroški
               povečali za kakšno tretjino. Leta 2010 je država Slovenija že plačala 14 milijonov
               evrov za najem rezidenc, stanovanj in poslovnih prostorov DKP. Nekaj informacij, ki
               so bile objavljene na nacionalni televiziji in so bile netočne, je Ministrstvo za
               zunanje zadeve te dni demantiralo, vendar ni demantiralo tega skupnega zneska, to je
               14 milijonov evrov za najemnine na letni ravni. Če k tej vsoti prištejemo še kakšnih
               30 milijonov evrov za najemnine za več kot 500 prostorov, ki jih najema Republika
               Slovenija za najrazličnejše državne organe, potem je ta številka resnično velikanska,
               44 milijonov evrov plačuje Republika Slovenija samo za najemnine. Naj mimogrede
               omenim kot zanimivost tudi to, da protikorupcijska komisija najema prostore, za
               katere na mesec plačuje 36 tisoč evrov, kar na letni ravni pomeni 430 tisoč evrov za
               najemnine samo za eno državno komisijo. Slovenija bi za denar, ki ga na letni ravni
               dajemo za najemnine, lahko vsako leto zgradila najmanj 5, 6 lepih poslopij
               ministrstev, vendar smo potratno razkošni na vseh ravneh in podpiramo najrazličnejše
               nepremičninske tajkune tako doma kot očitno tudi po svetu. Sam sem predlagal Vladi,
               da bi dosegla 20 % znižanje cen najemnin, kar bi pomenilo tudi do 10 milijonov evrov
               na leto, vendar se to ni zgodilo.</p>
               <p>Zato ministra Žbogarja sprašujem:</p>
               <p>Kaj se je zgodilo od predlanskega do lanskega leta, da so tako porasli stroški za
               najem teh prostorov na 14 milijonov evrov?</p>
               <p>Ker danes ministra Žbogarja ni in pred parlamentarnimi počitnicami bo samo še ena
               seja – obstaja velika verjetnost, da ga tudi takrat ne bo, pa najbrž tudi te vlade ne
               bo več oziroma vsaj opravilno sposobna ne bo –, predlagam, da mi minister Žbogar
               odgovori pisno. Hvala lepa.</p>
            </sp>
            <sp xml:id="SDZ5-Redna-29-2011-06-21.sp115">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Kot rečeno boste dobili odgovor. Sedaj pa bo mag. Štefan Tisel postavil vprašanje
               ministru za zdravje Dorijanu Marušiču.</p>
               <p>Prosim.</p>
            </sp>
            <sp xml:id="SDZ5-Redna-29-2011-06-21.sp116">

               <speaker>MAG. ŠTEFAN TISEL:</speaker>

               <p>Vsem lep pozdrav, spoštovani gospod podpredsednik, spoštovana ministra, spoštovani
               poslanci!</p>
               <p>Čakalne vrste in čakalne dobe v zdravstvu so tema verjetno tako dolgo, kakor dolgo
               zdravstvo obstoja, vendar se je v zadnjih letih, v zadnjih dveh mandatih to področje
               precej zaostrilo in ljudje upravičeno pričakujejo na tem področju več reda.
               Pričakujejo, da bodo prej na vrsti za svoje potrebe. Tako so bili v zadnjih letih
               uvedeni pravilniki o dopustnih čakalnih vrstah. Še pred 30 leti, morda še kasneje, se
               marsikje pacientov sploh ni naročalo, ampak tudi na kontrole se je naročalo čez 3
               mesece, čez pol leta in podobno in so bili vsi bolniki isti dan pregledani, tako da
               marsikje ni bilo naročanja. In tako se je število bolnikov v ambulantah vsako leto
               večalo. Zdravniki so vse te bolnike pregledali. To je potem ostala norma za
               ambulante. Na podlagi teh norm morajo delati zdravniki v ambulantah, zavarovalnica je
               te norme potrdila. Tako da niso zadovoljni ne bolniki ne zdravniki, ker bolnik želi z
               zdravnikom več časa, zdravnik pa tudi ni zadovoljen, če mora na <q>"brzino"</q> bolnike
               postavljati pred vrata, kjer jih je še cela vrsta. To področje še vedno ni urejeno.
               To izhaja verjetno precej iz tega, ker slovenski bolniki oziroma ljudje hodijo tudi
               do sedemkrat pogosteje k zdravniku, kot v zahodnem svetu, recimo v razvitih državah
               ali na severu Evrope. Ta sistem čakalnih vrst se je dograjeval. Če pogledamo, je bil
               nazadnje ta pravilnik, ki nekako razvršča tri stopnje nujnosti: nujno, hitro in pa
               redno – nujno v 24 urah, hitro v treh mesecih, redno v šestih mesecih, objavljen pred
               enim letom, avgusta 2010.</p>
               <p>Gospoda ministra sprašujem:</p>
               <p>Kako ocenjuje napredek pri tem redu v čakalnih vrstah?</p>
               <p>Katere so pomanjkljivosti?</p>
               <p>Kako bomo to skupaj še odpravili, da bo več reda in več dostopnosti pri čakalnih
               vrstah in dobah?</p>
               <p>Hvala.</p>
            </sp>
            <sp xml:id="SDZ5-Redna-29-2011-06-21.sp117">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod minister, izvolite.</p>
            </sp>
            <sp xml:id="SDZ5-Redna-29-2011-06-21.sp118">

               <speaker>DORIJAN MARUŠIČ:</speaker>

               <p>Spoštovani gospod podpredsednik, cenjeni poslanec, cenjeni poslanci.</p>
               <p>Hvala za to vprašanje. Verjetno gre za željo in cilj vsakega posameznika, ko se mu
               zdravje zalomi, da bi bil v najkrajšem možnem času obravnavan, in to kakovostno in
               varno. To smo si nekako zastavili tudi kot osnovni cilj nadgradnje zdravstvenega
               sistema v smislu izboljševanja dostopnosti. Eden prvih korakov je bil analiza stanja
               na področju čakalnih seznamov, čakalnih vrst, zato smo pristopili v septembru
               preteklega leta z objavo pravilnika. Ta pravilnik je imel cilj, da bi preko orodij,
               ki bi jih vpeljali, in preko kriterijev skrajšali oziroma predvsem pregledno vodili
               čakalne sezname, da bi povečali pravičnost in tudi dostopnost do zdravstvenih
               storitev ter ob sprotnih informacijah za državljane dosegli tudi večjo mobilnost
               znotraj slovenskega prostora in izkoriščanju kapacitet, ki jih imamo. Ob tem, ko ste
               omenili tri kriterije, bi samo še dodal, da seveda so določene izjeme. Izjeme so
               bolniki z rakom, ki morajo biti pregledani v mesecu dni. Zaradi že vrsto let znanih
               težav smo za področje ortopedije in ortodontije ta termin, v katerem naj bi bili
               bolniki pregledani, podaljšali na 12 mesecev. Ravno tako za ortodontsko zdravljenje.
               Torej, obstajajo določene izjeme.</p>
               <p>Kakšni so bili prvi in neposredni ukrepi. V smislu regulacije smo z zdravstvenim
               inšpektoratom opravili številne tako imenovane inštruktažne nadzore, kajti Zakon o
               pacientovih pravicah je tu pomanjkljiv in drugih vrst nadzorov ni možno izpeljati,
               tudi ne takih, ki bi imeli kazenske posledice, zato bo v kratkem na Vladi
               predstavljen zakon o pacientovih pravicah, v katerem spreminjamo določene člene, da
               bi povečali operativnost regulatornega aparata, torej ministrstva in pa inšpektorata.
               Ampak v desetih mesecih je bilo izvedeno tisoč 295 pregledov čakalnih seznamov,
               inštruktažnih, z podukom tistim, ki jih nadzirajo, upravljajo, da bi bili učinkoviti.
               Zaradi odklonov pri dostopu do čakalnih seznamov sem kot minister odredil nadzor
               skupaj z zdravstvenim inšpektoratom v Univerzitetnim kliničnem centru Ljubljana, kjer
               je bilo navedeno, da je morda prišlo do zlorabe pri primeru Zidar, ter dva nadzora v
               Kliničnem centru Ljubljana in Maribor. V Ljubljani dva zaradi zloglasnih primerov
               slabe dostopnosti otrok na nuklearno magnetno resonanco, obeh kliničnih centrov, kjer
               so se pojavljali tudi določeni odkloni.</p>
               <p>Da bi ugotavljali penetracijo pravilnika in sprememb, ki smo jih vpeljali, smo
               izvedli številne posvete s tistimi, ki upravljajo sezname, s strokovnimi, poslovnimi
               direktorji, vsemi odgovornimi, skupno šest velikih posvetov v tem obdobju.</p>
               <p>Sistemski ukrepi. Če želimo povečati dostopnost, moramo na nek način stimulirati tudi
               izvajalce k večji produktivnosti in kakovosti varnih storitev. Na tem mestu tudi
               izkoriščam, da se resnično zahvalim za vse tisto, kar so izvajalci opravili. V
               lanskem letu sem kot minister vpeljal spodbudo, da se 10 % nad načrtovanim obsegom
               prvih pregledov plača izvajalcem, 20 % nad načrtovanim posegom pa za vse tiste
               operacije, diagnostične posege, ker so dolge čakalne dobe.</p>
               <p>Kakšni so rezultati. Do leta 2010 smo bolj ali manj spremljani samo omejen obseg
               operacij in posegov, ki se izvajajo v bolnišničnem okviru. Ampak vseeno, od leta 2003
               do leta 2010 se je za skoraj 16 % povečalo število obravnavanih bolnikov v
               bolnišničnem okolju, kar je zelo dober rezultate, je tudi pohvalno za vse ekipe, ki
               so to izvajale. Zategadelj pa tudi zaradi ukrepov se je za dobro četrtino zmanjšalo
               število čakajočih, tako da je bila ob zaključku preteklega leta ta številka prvič pod
               22 tisoč. Seveda, če bi lahko te bolnike umeščali v vse bolnišnice, bi to pomenilo,
               da bi jih morali v mesecu ali dveh obravnavati oziroma da bi bila takšna čakalna
               doba, vendar imamo ozka grla, to je predvsem ortopedija in nekateri drugi. Zato smo v
               preteklem letu najprej opravili posnetek stanja za vse, 230 poročevalcev za te
               storitve, za 406 storitev in ugotovili, da je 232 tisoč čakajočih bolnikov na
               diagnostične preiskave, na operacije in na specialistične ambulantne posege. Seveda
               tak velik zalogaj je bilo nemogoče vpeljati v sistem nadzora, zato smo se skupaj z
               izvajalci odločili... Če mi bo dovoljeno, bom kasneje končal še zadnji del.</p>
            </sp>
            <sp xml:id="SDZ5-Redna-29-2011-06-21.sp119">

               <speaker>PODPREDSEDNIK FRANCE CUKJATI:</speaker>

               <p>Želite dopolnitev?</p>
               <p>Izvolite.</p>
            </sp>
            <sp xml:id="SDZ5-Redna-29-2011-06-21.sp120">

               <speaker>MAG. ŠTEFAN TISEL:</speaker>

               <p>Hvala lepa za izčrpen odgovor.</p>
               <p>Morda bi opozoril še na nekatere težave, zlasti pri pregledih pri specialistih na
               specialnih področjih. Vemo, da za tiste urgentne, ki morajo biti pregledane v 24.
               urah, so posebne ambulante oziroma dežurstva in so ti bolniki dostopni. Večja težava
               je potem pri kategorijah hitro ali redno. Hitro se hitro zapolni, v treh mesecih,
               potem pa za tiste redne nekako že kar ni prostora. Bi pa opozoril na zadevo, kot sem
               rekel, pri specialnostih. Na primer, splošni zdravnik ne more pošiljati na neke
               sofisticirane preiskave, da bi on nekako tam pošiljal v čakalni seznam. To lahko
               naredi samo specialist tiste stroke, na primer ultrazvok prostate, cistoskopija ali
               pri kardiologu ultrazvok srca ali koronarografija in podobno. Zato nekako ne moremo
               te čakalne vrste, te dobe šteti v isti koš kot dobe za prve preglede ali pa za tiste,
               ko pošilja splošni zdravnik specialistu, da ga razbremeni tiste skrbi, da je nekaj z
               njim narobe. Specialisti že zdaj sami uravnavajo v okviru svojega dela, da naročajo
               seveda po potrebi in razdelijo, morda je v enem mesecu, dveh ali treh potreben
               ultrazvok ali koronarografija, cistoskopija. Tudi na drugih področjih je tako in
               morda bi te čakalne vrste pa vendarle bile v domeni specialistov, ker je to njihov
               krog. Ravno tako na nekatere rentgenološke preiskave CT, magnet in tako, da ne bi
               podvajali, ker se zgodi, da pacient gre k specialistu, on pač napiše, ja mora
               narediti še ultrazvok, gre k splošnemu, on spet nekaj išče, ampak to je domena
               specialista, da nekako v okviru svoje dejavnosti to naredi. Hvala.</p>
            </sp>
            <sp xml:id="SDZ5-Redna-29-2011-06-21.sp121">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod minister, izvolite.</p>
            </sp>
            <sp xml:id="SDZ5-Redna-29-2011-06-21.sp122">

               <speaker>DORIJAN MARUŠIČ:</speaker>

               <p>Hvala, mag. Tisel, za ponujeno priložnost, da zaključim in tudi prediskutirava te
               spremembe. Ker je bilo vse te preiskave oziroma posege pri tolikih izvajalcih
               nemogoče stalno spremljati, nadzirati, smo se skupaj z izvajalci odločili, da bomo to
               enkrat letno spremljali. Izločili smo pa 46 obravnav, operacij, posegov in pregledov,
               ki jih redno spremljamo, vsak mesec. In podatki kažejo, da se je od 1. januarja do 1.
               junija število zmanjšalo za dobro tretjino, torej z nekaj čez 70 tisoč na 50 tisoč.
               Kar je pa bolj pomembno, kriterije, ki smo jih postavili redno, hitro in nujno, je
               postavila stoka. Seveda je nekaj težav pri razvrščanju tega, ampak število tistih, ki
               čakajo nad dopustno in pa predpisano čakalno dobo, se je prepolovilo. Torej v začetku
               januarja 14 tisoč, sedaj le že 7 tisoč.</p>
               <p>Jaz se strinjam s pripombami, pomisleki, ne samo vašimi, tudi ostalih izvajalcev. Kar
               si štejem v dosežek, je to, da smo realni, da sem prepričan, da do bi lahko zaključka
               mandata dosegli večjo preglednost v čakalnih seznamih, da bi bili bolniki obravnavani
               znotraj predpisanih čakalnih dob. Če ocenjujem, je to realno, vendar ne na neki način
               zelo prodorno, lahko bi si zastavili bolj ambiciozne cilje, ampak po mojem je to
               realna pot.</p>
               <p>Drugi pomemben uspeh je v tem, da v tem velikem projektu delujejo tako združenje, ki
               vključuje izvajalce, Zdravniška zbornica, Zavod za zdravstveno zavarovanje,
               zdravstveni inšpektorat in da iščemo tiste možnosti, ki bi jih lahko vpeljali, da bi
               bil ta sistem preglednejši, da bi nenazadnje olajšal tudi delo zdravnikom in njihovim
               timom.</p>
               <p>Kar pa pričakujem v bodoče, je, da bodo državljani bistveno bolj izrabljali spletne
               aplikacije. Na ministrstvu namreč vsak mesec izvedemo anketo in poiščemo najkrajši
               čas do posameznega posega ali operacije za omejenih 20 posegov. To objavljamo vsak
               mesec, da bi lahko državljani poiskali te storitve. Imamo izvajalca, ki znotraj tedna
               ali dveh omogočajo določene operacije ali pa preglede. Drugič, da bi se tudi
               izvajalci bolj posluževali informacijskih rešitev na Inštitutu za varovanje zdravja
               in na ministrstvu, kjer rezultate objavljamo, zato da bi hitreje prišli k cilju in
               povečali preglednost. To, kar ste sami omenili, tudi sam menim, zato sem tudi RSK-je
               pozval, da te grobe kriterije, hitro, redno in nujno nadgradijo s kriteriji
               težavnosti bolnikov in pa tudi pristojnosti, kdo naj napotuje. Menim, da zelo
               specializirane storitve ne more pošiljati kdorkoli. Torej, na tem projektu še nekaj
               delam. Prepričan sem pa, da v letu in pol bi lahko dosegli ustrezno preglednost, ta
               je nujna, ker v 2014 bomo sicer državljani lahko storitve dobili v širšem evropskem
               prostoru. Hvala.</p>
            </sp>
            <sp xml:id="SDZ5-Redna-29-2011-06-21.sp123">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Petan. <stage>(Ne.)</stage> Brunskole. <stage>(Ne.)</stage> Gospod Colarič, bo postavil poslansko vprašanje
               ministru Lukšiču, ki pa je odsoten.</p>
               <p>Boste kljub temu postavili vprašanje?</p>
            </sp>
            <sp xml:id="SDZ5-Redna-29-2011-06-21.sp124">

               <speaker>ANTON COLARIČ:</speaker>

               <p>Ja, bom postavil.</p>
               <p>Minister je v sobi tam, ker sem ga videl maloprej. Če dovolite, ali ga počakam?</p>
            </sp>
            <sp xml:id="SDZ5-Redna-29-2011-06-21.sp125">

               <speaker>PODPREDSEDNIK FRANCE CUKJATI:</speaker>

               <p>Potem bi prosil, da stopiti ven in ga pokličete. Pričakovani, gospod Lukšič prihaja.
               Izvolite, postavite vprašanje. Ne še. Torej, verjetno vas posluša iz pisarne in lahko
               postavite vprašanje.</p>
            </sp>
            <sp xml:id="SDZ5-Redna-29-2011-06-21.sp126">

               <speaker>ANTON COLARIČ:</speaker>

               <p>Hvala lepa, gospod podpredsednik. Gospod minister, kolegi!</p>
               <p>Bom pa bolj počasi govoril, da minister lahko pride.</p>
            </sp>
            <sp xml:id="SDZ5-Redna-29-2011-06-21.sp127">

               <speaker>PODPREDSEDNIK FRANCE CUKJATI:</speaker>

               <p>Ampak čas teče, veste.</p>
            </sp>
            <sp xml:id="SDZ5-Redna-29-2011-06-21.sp128">

               <speaker>ANTON COLARIČ:</speaker>

               <p>Po tiskovni konferenci Ministrstva za šolstvo in šport, ki je potekala 11. maja 2011
               so mediji poročali, da je načrtovana gradnja Nordijskega centra Planica, ki je med
               drugim predvidevala tudi novo 135-metrsko skakalnico, naletela na težave, saj je eno
               od podjetij, ki so kandidirale na razpisu, vložilo revizijo na razpisno
               dokumentacijo, in s tem zaustavilo izbor gradbinca za izgradnjo Nordijskega centra
               Planica. Minister za šolstvo in šport je že na tiskovni konferenci povedal, da
               zaustavitev izgradnje Nordijskega centra Planica ni v javnem interesu in da bi se
               morala zakonodaja na tem področju tako spremeniti, da bi bolj ščitila javni interes.
               Zavlačevanje odločitve revizijske komisije namreč lahko ogrozi pridobitev sredstev iz
               Evropske unije.</p>
               <p>Ministra za šolstvo in šport, dr. Igorja Lukšiča, ki ga lepo pozdravljam,
               sprašujem:</p>
               <p>V kakšni fazi je trenutni zaplet glede izbora izvajalca za gradnjo Nordijskega centra
               Planica?</p>
               <p>Kakšne rešitve predlaga Ministrstvo za šolstvo in šport glede tega problema?</p>
               <p>Hvala lepa za odgovor.</p>
            </sp>
            <sp xml:id="SDZ5-Redna-29-2011-06-21.sp129">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod minister, izvolite.</p>
            </sp>
            <sp xml:id="SDZ5-Redna-29-2011-06-21.sp130">

               <speaker>DR. IGOR LUKŠIČ:</speaker>

               <p>Gospod predsedujoči, gospod poslanec, dragi poslanci, kolega minister!</p>
               <p>Planica, kot veste, je prioriteta, s katero se Slovenija že vrsto let ukvarja. Je
               bila prioriteta prejšnje vlade, ki je naredila nekaj korakov v smeri priprave
               dokumentacije. Je prioriteta te vlade. Mi smo v tem času pripravili letalnico za
               svetovno prvenstvo, ki je bilo odlično izvedeno in kjer je Slovenija dosegla lep
               rezultat. In zdaj je na vrsti Bloudkova velikanka. Mi smo že februarja šli v razpis,
               potem pa se je začela, da rečem, kalvarija. 2. 3. je manjše podjetje, ki niti ni
               oddalo vloge za razpis, vložilo zahtevek za revizijo, in sicer v zvezi z razpisno
               dokumentacijo za ta razpis. 8. 3. je omenjeno podjetje na poziv Zavoda šport
               Republike Slovenije Planica, ki je naročnik, dopolnilo zahtevek z dokazilom o plačilu
               takse. 22. 3. je Zavod izdal sklep o zavrnitvi zahtevka za revizijo. 30. 3. je Zavod
               Planica, torej naročnik, ki vodi gradnjo, prejel zahtevek podjetja za nadaljevanje
               postopka pred Državno revizijsko komisijo. 31. 3., torej dan kasneje, je
               dokumentacija Zavoda, ki je bila potrebna za odločanje Državno revizijske komisije,
               dostavljena na sedež, da bi postopek čim prej stekel. Komisija praviloma odloči zelo
               hitro, tokrat je 28. 4., torej slab mesec po tem, ko je bila izdana zahteva po
               reviziji, Državna revizijska komisija sporočila, da bo za sprejetje dokončne
               odločitve potrebno izvedeniško mnenje strokovnjakov Fakultete za gradbeništvo. Torej
               zadnji dan, ko bi morala odločati, je ugotovila, da rabi neko dodatno izvedeniško
               mnenje. 20. 6., torej 2 meseca po tem, Zavod Planica prejme dopis podjetja, ki je
               vložilo zahtevo za umik zahtevka za revizijo. Zavod Republike Slovenije za šport
               Planica istega dne obvesti Državno revizijsko komisijo o umiku zahtevka in pozove
               komisijo k čim prejšnjemu zaključku postopka. Danes smo 21. 6. in to je stanje, v
               katerem smo. Torej, mi si želimo, da bi se to pritoževanje čim prej končalo in da bi
               lahko začeli z gradnjo. Izgubili smo že, kot vidite, 3 mesece. Sredstva, ki so za to
               namenjena iz evropskega sklada, čakajo in če ne bomo v teh dneh začeli graditi, vi
               veste, da pade sneg in je sezone konec. Toliko bi imel. Hvala.</p>
            </sp>
            <sp xml:id="SDZ5-Redna-29-2011-06-21.sp131">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Želite dopolnitev, izvolite gospod Colarič.</p>
            </sp>
            <sp xml:id="SDZ5-Redna-29-2011-06-21.sp132">

               <speaker>ANTON COLARIČ:</speaker>

               <p>Hvala lepa.</p>
               <p>Tudi jaz se bojim, da bo letošnja gradbena sezona zgubljena – na žalost – in da se v
               Planici kaj posebnega ne bo dogajalo. Upam sicer, da se to res ne bo zgodilo, in da
               tudi evropska sredstva za ta projekt ne bodo izgubljena. Zato bi še enkrat pozval
               tako Zavod Planica kot ministrstvo, če se lahko še kaj naredi, ker bi bilo res škoda,
               da te poletne mesece zgubimo v administrativnih sporih. Hvala.</p>
            </sp>
            <sp xml:id="SDZ5-Redna-29-2011-06-21.sp133">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Želite besedo? <stage>(Ne.)</stage> Potem, dajem besedo gospodu Marjanu Bezjaku, ki bo postavil
               poslansko vprašanje mag. Darji Radić, ministrici za gospodarstvo, ki pa trenutno ni
               prisotna. Boste kljub temu postavili vprašanje?</p>
               <p>Izvolite.</p>
            </sp>
            <sp xml:id="SDZ5-Redna-29-2011-06-21.sp134">

               <speaker>MARJAN BEZJAK:</speaker>

               <p>Hvala za besedo. Lepo pozdravljena ministrica in minister, vsi prisotni!</p>
               <p>V zadnjem času elektro podjetja ponujajo na prospektih in letakih, ki so priloženi
               računu za električno energijo, črpalke za gradnjo sanitarne vode. Pri tem je
               zanimivo, da ponujajo izključno črpalke tujih proizvajalcev, čeprav imamo v Sloveniji
               priznane in uspešne proizvajalce tovrstnih izdelkov. To privilegiranje tujih
               proizvajalcev je še toliko bolj nerazumljivo glede na splošno gospodarsko situacijo
               in razmere, v katerih delujejo slovenski gospodarski subjekti.</p>
               <p>Zato sprašujem:</p>
               <p>Kje so razlogi, da se ne ponujajo izdelki slovenskih vrhunskih proizvajalcev te
               opreme?</p>
            </sp>
            <sp xml:id="SDZ5-Redna-29-2011-06-21.sp135">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Želite, da vam potem odgovori na naslednji seji oziroma ravnokar prihaja gospa
               Radićeva. Verjetno vprašanje poznate. Bomo počakali, da se boste umirili. Ne gori
               voda.</p>
               <p>Izvolite gospa Radićeva, imate besedo.</p>
            </sp>
            <sp xml:id="SDZ5-Redna-29-2011-06-21.sp136">

               <speaker>MAG. DARJA RADIĆ:</speaker>

               <p>Hvala lepa in se opravičujem. Je bilo še eno vprašanje pred menoj, pa sem bila
               prepozna. Hvala za vprašanje, gospod Bezjak.</p>
               <p>Mi smo na gospodarstvu preverili in ne razpolagamo s takimi informacijami, da bi
               podjetja posredovala tovrstna gradiva. Tudi ni jasno, za katera energetska podjetja
               gre v tem primeru. Dejstvo pa je, da tudi če elektro podjetja tovrstna promocijska
               gradiva pošiljajo zraven, to pravzaprav sodi v njihovo poslovno politiko in se mi kot
               Ministrstvo za gospodarstvo s tem žal ne moremo ukvarjati oziroma se ne smemo v take
               stvari vpletati. Če že kdo, potem bi v zvezi s tem lahko kakšno besedo imel bodisi
               nadzorni svet in potem seveda tudi Agencija za upravljanje kapitalskih naložb.
               Toliko, hvala.</p>
            </sp>
            <sp xml:id="SDZ5-Redna-29-2011-06-21.sp137">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Želite dopolnitev?</p>
               <p>Izvolite.</p>
            </sp>
            <sp xml:id="SDZ5-Redna-29-2011-06-21.sp138">

               <speaker>MARJAN BEZJAK:</speaker>

               <p>Hvala. Spoštovana ministrica za gospodarstvo, gospa mag. Darja Radić!</p>
               <p>Z odgovorom nisem zadovoljen, še manj so proizvajalci, ki spodbujajo vgradnjo podobne
               in še bolj kakovostne opreme, kot so: Lentherm-invest, Termotehnika, Termo shop,
               Gorenje, d. d. Vsem tem proizvajalcem je pripisati, da imajo Slovenci in Slovenke v
               domovih zmontiranih preko 50 tisoč sanitarnih toplotnih črpalk, preko 5 tisoč
               ogrevalnih toplotnih črpalk in – kar je v tej težki gospodarski situaciji še posebej
               pomembno –, da imajo preko 100 zaposlenih delavcev v slovenskih podjetjih.</p>
               <p>Posebej želim izpostaviti proizvodno podjetje teh naprav Lentherm-invest, ki je eno
               izmed najpomembnejših podjetij v Slovenskih goricah, v Lenartu. Torej ni razumljivo,
               še manj pa spodbudno, da slovenska distribucijska podjetja v 100 % državni lasti
               spodbujajo in reklamirajo tuje proizvajalce, za katere država daje subvencije, torej
               za investicije v takšne naprave, ob vgradnji teh naprav in distribucijska podjetja
               ponujajo še dodatni 10 % popust za dobo dveh let.</p>
               <p>Spoštovani, to je nedopustno, neokusno. Še več, to je nesramno početje Vlade za te
               slovenske gospodarske subjekte, ki proizvajajo te črpalke. Tukaj pa je dokaz, da
               elektrodistribucijska podjetja pošiljajo zraven računov tudi reklamne teh
               podjetij.</p>
            </sp>
            <sp xml:id="SDZ5-Redna-29-2011-06-21.sp139">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospa ministrica izvolite, imate besedo.</p>
            </sp>
            <sp xml:id="SDZ5-Redna-29-2011-06-21.sp140">

               <speaker>MAG. DARJA RADIĆ:</speaker>

               <p>Hvala lepa.</p>
               <p>Še enkrat moram ponoviti, da na te stvari res nimamo vpliva. Lahko pa imamo delni
               vpliv takrat, kadar mi za tovrstne investicije dajemo javna sredstva. V tem primeru
               pa je Ministrstvo za gospodarstvo predlagalo Eko skladu, preko katerega se
               podeljujejo subvencije za ukrepe energetske učinkovitosti, in na tem področju smo pa
               predlagali, da morajo tista podjetja oziroma tisti investitorji, ki so deležni javnih
               sredstev, pri svojih investicijah vgrajevati v investicije takšne toplotne črpalke,
               ki so posebej certificirane, certifikat pa podeljuje Strojna fakulteta Ljubljana.</p>
               <p>Sedaj smo naredili tudi pregled med vsemi prejemniki javnih sredstev za vgradnjo teh
               toplotnih črpalk. Te informacije so tudi dostopne na spletni strani Eko sklada. Pri
               analizi teh prijav pa smo ugotovili, da je večina vgrajenih toplotnih črpalk takih,
               pri katerih so proizvajalci slovenska podjetja. Tako vsaj na ta način tukaj skrbimo,
               vendar je tukaj treba upoštevati vseeno pravila trga, pravila konkurence in tako
               naprej. Hvala lepa.</p>
            </sp>
            <sp xml:id="SDZ5-Redna-29-2011-06-21.sp141">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Imate proceduralni predlog?</p>
               <p>Izvolite, gospod Bezjak.</p>
            </sp>
            <sp xml:id="SDZ5-Redna-29-2011-06-21.sp142">

               <speaker>MARJAN BEZJAK:</speaker>

               <p>Hvala, spoštovana ministrica.</p>
               <p>Tu imam dokaze, ker so se dejansko ti proizvajalci teh aparatur oglasili tudi pri
               meni in na mene naslovili pisne dokaze, da ukrepate, kolikor je v vaši moči, pri
               nadzornih svetih – ker pri nadzornem svetu pa ima Ministrstvo za gospodarstvo tudi
               kakšno besedo – in da naredimo širšo razpravo v Državnem zboru. To gradivo in dokaz
               vam bom predal. Hvala.</p>
            </sp>
            <sp xml:id="SDZ5-Redna-29-2011-06-21.sp143">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>O predlogu poslanca gospoda Bezjaka, da Državni zbor na naslednji seji opravi
               razpravo o odgovoru ministrice za gospodarstvo gospe Darje Radić na njegovo poslansko
               vprašanje, bo Državni zbor odločil jutri, v sredo, 22. junija, v okviru glasovanj.
               Sedaj bo gospod Milenko Ziherl postavil poslansko vprašanje ministru za zunanje
               zadeve gospodu Žbogarju, ki pa se je opravičil in je odsoten.</p>
            </sp>
            <sp xml:id="SDZ5-Redna-29-2011-06-21.sp144">

               <speaker>MILENKO ZIHERL:</speaker>

               <p>Hvala lepa. Lep pozdrav obema ministricama, kolegice in kolegi!</p>
               <p>Ministru v odsotnosti, ki mi bo na to vprašanje odgovoril na eni od naslednjih sej,
               zastavljam naslednje vprašanje.</p>
               <p>Politika Slovenije do Zahodnega Balkana se velikokrat kaže tako, da se dogaja eno na
               deklarativni ravni, drugo pa na izvedbeni ravni. Kar nekaj primerov navaja na to,
               zato bi že kar sedaj postavil vprašanje, pa bom potem utemeljil.</p>
               <p>Torej ministra sprašujem:</p>
               <p>Kakšna je politika Slovenije do držav Zahodnega Balkana?</p>
               <p>Kako se sproti prilagaja dogajanjem?</p>
               <p>Kajti to področje je zelo dinamično. Da res delamo eno, torej deklariramo in se
               zavzemamo za eno, dogaja pa se včasih ravno nasprotno, dokazujejo naslednji primeri.
               Resda podpiramo Makedonijo, na banalnem primeru okoli imenovanja, uradno ime je
               Nekdanja jugoslovanska Republika Makedonija, za nas je seveda Makedonija, skrajšano.
               Ne vidimo nobenega razloga, da bi uporabljali tisto drugo ime. Pa vendar smo imeli v
               Makedoniji tudi neljub dogodek. Namreč, z makedonske strani je prišlo več pritožb
               zoper nekdanjega evropskega poslanca iz Slovenije Zorana Thalerja; po eni strani je
               bil poročevalec za Makedonijo, po drugi strani je pa njegovo zasebno podjetje delalo
               javne raziskave za enega od kandidatov na volitvah. Gospod Thaler je potem zabredel,
               pa bi bilo morda tudi zanimivo, kako poteka postopek proti njemu v Sloveniji. Saj je
               gospod Buzek izjavil, da bo postopek spremljal.</p>
               <p>Potem Srbija. Gospod Kacin je poročevalec, hkrati pa je persona non grata.</p>
               <p>Gradbinci so morda tudi prispevali k slabšanju odnosov z nekdanjo jugoslovansko
               republiko Bosno in Hercegovino. Kučanovo poročilo o Bosni je precej razburilo
               določene kroge v Bosni. Sami razburjamo prebivalce z neizplačanimi plačami v
               gradbeništvu. Gradbinci so imeli odprte projekte v Bosni, vendar niso imeli trdnih
               temeljev in so bili odpovedali.</p>
               <p>S Hrvaško je še vedno zelo odprta tema 13. in 23. poglavje – ribištvo in pravosodje
               ter vladavina prava. Pri odnosih s Hrvaško še vedno uporabljamo besede <q>"ekološka
               ribolovna cona"</q>, čeprav je uradni naziv <q>"zaščitno-ekološka ribolovna cona"</q>, in to
               drugo ime ima večjo težo in moč.</p>
            </sp>
            <sp xml:id="SDZ5-Redna-29-2011-06-21.sp145">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Kot ste želeli, bo minister naprošen, da vam odgovori ustno na naslednji seji, torej
               v juliju. Dr. Vinko Gorenak bo postavil poslansko vprašanje ministrici za notranje
               zadeve gospe Katarini Kresal.</p>
            </sp>
            <sp xml:id="SDZ5-Redna-29-2011-06-21.sp146">

               <speaker>DR. VINKO GORENAK:</speaker>

               <p>Hvala lepa.</p>
               <p>Gospa ministrica, kolikor vidim oziroma slišim, pripravljate prenovo izobraževalnega
               programa v Tacnu. Gre za program Kandidati za policiste. Osnovna tendenca te prenove,
               kolikor je vidno iz teh javnih dokumentov oziroma dostopnih podatkov, gre v smeri, da
               bi to bila višja šola namesto tako rekoč prekvalifikacije iz srednje šole, kar moram
               pozdraviti. Sam sem pisal o tem že leta 1999 in se mi zdi edino smiselno, da greste v
               tej smeri.</p>
               <p>Tisto, kar pa me skrbi, in tisto, kar vas sprašujem, pa je naslednje:</p>
               <p>Kako je s programi?</p>
               <p>Kdaj so bili spremenjeni sedaj veljavni oziroma veljavni programi, ki so bili
               sprejeti še v času, ko sem bil sam na Ministrstvu za notranje zadeve, to je bilo leta
               1999?</p>
               <p>Namreč, razpolagam z mnogimi podatki, da so bili ti programi hudo spremenjeni.
               Spremenjeni v tistem smislu, da pravzaprav uvajate, da ste uvedli v te programe
               nekatere vsebine iz druge svetovne vojne, ki so potvorjene.</p>
               <p>Mogoče bi vas vprašal tako:</p>
               <p>Ali se vam zdi normalno, da danes po toliko letih po drugi svetovni vojni, po
               samostojni Sloveniji, kandidate za policiste učite o Titu, učite o stvareh, ki niso
               točne?</p>
               <p>O čem govorim? Govorim preprosto o zgodovinskih dejstvih. Potem ko je država
               Slovenija že zdavnaj opustila vse tiste zadeve, ki se nanašajo na nek slavospev Titu,
               minute molka, sirene in take stvari, kot smo jih poznali. Pa vendar je to v Tacnu,
               kot kaže, v te učne programe uvedeno nazaj. To se meni, danes, po 20 letih in tako
               rekoč na 20. rojstni dan te države zdi popolnoma nesprejemljivo! In njega, torej
               Tita, kot takega danes poveličevati kot osebo – posebej vas sprašujem –, kot osebo,
               ki je doprinesla k samostojni Sloveniji!? Ali se vam ne zdi, da je to najbolj groba
               laž? Saj je vendar ustanovitelj neke armade, ki je napadla, to je jugoslovanske, ki
               je pravzaprav pobijala policiste. Čez nekaj dni boste na enem takih krajev, to je na
               Koroškem, kjer bo proslava. Skratka, meni se to zdi absolutno nemogoče.</p>
               <p>Sprašujem:</p>
               <p>Kdo je to uvedel v učne programe in zakaj se to dogaja?</p>
               <p>Hvala.</p>
            </sp>
            <sp xml:id="SDZ5-Redna-29-2011-06-21.sp147">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospa ministrica, izvolite.</p>
            </sp>
            <sp xml:id="SDZ5-Redna-29-2011-06-21.sp148">

               <speaker>KATARINA KRESAL:</speaker>

               <p>Hvala lepa. Spoštovani poslanec, spoštovane poslanke!</p>
               <p>Ja, mogoče bi bilo lažje, gospod poslanec, če bi me čisto konkretno vprašali, kaj je
               tisto, kar naj bi bilo narobe v naših učnih programih. Precej sem razmišljala, kaj
               naj bi bile te vsebine iz prejšnjega režima in druge svetovne vojne, ki bi bile
               notri. Sem spraševala tudi kolege na Policijski akademiji, pa so mi zagotovili, da
               kakšnih takšnih spornih vsebin ni. Ampak ker ste postavili konkretno vprašanje o
               konkretni osebi, bom tudi to preverila in vam odgovorila, tako kot po navadi,
               pisno.</p>
               <p>Sicer pa, kako se je spreminjal program. Sami veste, koliko traja, 18 mesecev in tako
               naprej, saj ste ekspert, kar se tega tiče. Se je pa kar velikokrat posodabljal.
               Najprej so bili temelji postavljeni leta 1998, potem so se posodobili na osnovi
               sprememb, ki so bile zaznane leta 2003, pa so bile potem celovite prenove leta 2004,
               sodelovale so strokovne službe policije, centra za izobraževanje, ministrstvo za
               šport itd. itd. Junija 2004 jih je sprejel potem minister za notranje zadeve, 2006 je
               bilo začasno prekinjeno izvajanje programa, 2008 so bile znova posodobljene, lansko
               leto so bile znova posodobljene... Skratka, kolegi na Policijski akademiji prač
               skrbijo po lastni presoji, znanju, kaj je tisto, kar je treba upoštevati glede
               razvoja stroke itn. To tudi sami dobro poznate.</p>
               <p>Ne verjamem, da bi se vračali z znanji v neke čase, ki mogoče niso relevantni, gotovo
               pa zgodovina je, kakršna je, in se je spreminjati ne da, ali nam je to všeč ali ne.
               Ampak, kot rečeno, to je konkretno vprašanje, ki ste mi ga postavili. Bom preverila
               še enkrat, zdaj ko vem, kaj sprašujete, če ne, bi vam odgovorila že danes.</p>
               <p>Je pa res, da smo naredili to evalvacijo, da bi bilo, tako kot ste sami že tudi
               ugotovili, pametno, da je to višja šola. Imeli smo delovno skupino, ki se je kar
               dolgo, mislim, da skoraj celo leto ukvarjala s tem in potem prišla z izhodišči. Jaz
               sem se strinjala z njimi in smo sedaj zastavili projekt, da se ta višja šola izpelje.
               Za biti policist je treba toliko nekih multidisciplinarnih znanj, da je prav, da
               dvignemo njihovo raven izobrazbe in da potem tudi uredimo to, kdo gre na magistrski
               študij, kako gre, kakšne specialistične študije se uvaja itn.; vse je nekako bolj
               logično in lažje, če imamo višjo šolo kot osnovno šolo za policiste. Načrtujemo, da
               bi se ta novi program začel izvajati že v študijskem letu 2012/2013.</p>
               <p>Skratka, trudimo se, da bi bilo to izobraževanje čim bolj sodobno in primerno.</p>
            </sp>
            <sp xml:id="SDZ5-Redna-29-2011-06-21.sp149">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Želite dopolnitev?</p>
               <p>Izvolite.</p>
            </sp>
            <sp xml:id="SDZ5-Redna-29-2011-06-21.sp150">

               <speaker>DR. VINKO GORENAK:</speaker>

               <p>Hvala lepa.</p>
               <p>Res je gospa ministrica, mi vi vedno odgovorite, čeprav s tistim odgovorom o Hypo
               banki pa inšpektoratu nisem bil zadovoljen, ker ne drži, ampak tudi za stanje, o
               katerem bom zdaj govoril, in citatih, ki jih bom izrekel, vas ne dolžim. Da ne boste
               mislili, da je to zdaj napad na vas, ker pri 9 tisoč 600 zaposlenih ne morete kot
               ministrica vedeti za vsakega policista, kaj počne. Ampak gre za to, da se je to
               resnično zgodilo.</p>
               <p>In drugo, prosim vas, ne iščite mojega vira, ampak mi sporočite čez en mesec dni, kaj
               ste ukrenili. Bom bolj zadovoljen.</p>
               <p>4. maj letošnje leto, ob 15. uri. Poglejte, inštruktor skliče 80 ljudi v Gotenici na
               usposabljanju. Kaj se zgodi? Poveljuje, skupine, zbor, na desno poravnaj se, mirno,
               na mestu odmor. In začne svoj govor. Ta govor je napisan – bom rekel, da to, kar vam
               bom prebral, je napisano po spominu. Pravi pa tako: <q>"Tukaj smo se zbrali, da bi z
               minuto molka počastili spomin na človeka, zaradi katerega ste danes tukaj. Na
               človeka, zaradi katerega imamo danes samostojno Slovenijo."</q> Poglejte, kaj je rekel!
               <q>"In zaradi katerega lahko živimo, kot živimo. Ali ve kdo, o kom govorim?"</q> Oglasi se
               eden od kandidatov in pravi: <q>"Ja, za Tita gre."</q> Inštruktor pa pravi: <q>"Tako je, Josip
               Broz Tito je bil edini, ki je skupaj držal Balkance, vidite, kaj se je zgodilo potem,
               ko je umrl. Mi se ga spominjamo, zato ker so nas tako vzgajali in tudi vi se ga
               morate spominjati in tudi vi morate..."</q> - ne morem vsega prebrati - in na koncu:
               <q>"Slava mu."</q> Potem jih je pa razpustil. Druga skupina je imela pa drugo politično
               <q>"nastavo"</q> – bi včasih rekli v vojski. In pa pozdravljajo se ti ljudje tam doli s
               <q>"smrt fašizmu, svoboda narodu"</q>. Inštruktorji jih pozdravljajo <q>"smrt fašizmu"</q> oni pa
               odgovorijo skupinsko <q>"svoboda narodu"</q>. Pustiva zdaj fašizem in ostale zadeve, ampak
               tega nismo počeli, ko sem sam bil tam pred 30 leti.</p>
               <p>Ne dolžim vas, še enkrat ponavljam, ne iščite mojih virov, ukrepajte! In tega
               inštruktorja dajte na patruljiranje tamle k stadionu.</p>
            </sp>
            <sp xml:id="SDZ5-Redna-29-2011-06-21.sp151">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospa ministrica, izvolite.</p>
            </sp>
            <sp xml:id="SDZ5-Redna-29-2011-06-21.sp152">

               <speaker>KATARINA KRESAL:</speaker>

               <p>Spoštovani poslanec!</p>
               <p>Najprej bom preverila informacijo, ki jo imate, če se je res zgodila, kako se je
               zgodila, in glede na to bom potem ukrepala ali pa ne.</p>
            </sp>
            <sp xml:id="SDZ5-Redna-29-2011-06-21.sp153">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Imate proceduralen predlog. Izvolite. Bomo počakali, da minuta... Ja, lahko.</p>
            </sp>
            <sp xml:id="SDZ5-Redna-29-2011-06-21.sp154">

               <speaker>DR. VINKO GORENAK:</speaker>

               <p>Prav, bom z mikrofona Alenke Jeraj.</p>
               <p>Poglejte, že nekajkrat sem načeloma storil to, da nisem zahteval razprave v Državnem
               zboru, ker se mi je zdelo, da je bil odgovor ustrezen. Vem, da danes niste mogli
               podati natančnega odgovora, ampak problem, ki ga imamo po 20 letih samostojne
               Slovenije, se mi zdi tako velik, da moramo v Državnem zboru nekaj reči na to temo. Ne
               v smislu grozne krivde ministrice, 9 tisoč 600 ljudi ministrica ne more obvladovati,
               ampak tudi v tistem smislu, kako bodo tekla preverjanja tega poslanskega vprašanja in
               kaj se bo zgodilo za to, da se ne bi nikoli več ponovilo kaj takšnega, kar se je
               zgodilo. Hvala lepa.</p>
            </sp>
            <sp xml:id="SDZ5-Redna-29-2011-06-21.sp155">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>To je bil torej gospod Gorenak, to zaradi magnetograma in drugega mikrofona.</p>
               <p>O predlogu poslanca gospoda Gorenaka, da Državni zbor na naslednji seji opravi
               razpravo o odgovoru ministrice za notranje zadeve gospe Kresalove na njegovo
               poslansko vprašanje, bo Državni zbor odločil jutri, v sredo, 22. junija 2011, v
               okviru glasovanj. Zdaj bo gospod Marijan Križman postavil poslansko vprašanje
               ministrici za kulturo gospe Majdi Širca.</p>
               <p>Prosim.</p>
            </sp>
            <sp xml:id="SDZ5-Redna-29-2011-06-21.sp156">

               <speaker>MARIJAN KRIŽMAN:</speaker>

               <p>Hvala, gospod podpredsednik. Spoštovana gospa ministrica, spoštovani kolegici in
               kolegi poslanci, dober dan vsem skupaj!</p>
               <p>Moje vprašanje, gospa ministrica, je zelo preprosto. Skrbi me namreč, kaj se dogaja v
               Pomorskem muzeju Sergej Mašera v Piranu. Mediji so kar obširno poročali o nečednih
               poslih, če temu lahko tako rečem, vsaj tako so poročali, to je treba še dokazati,
               direktorice Gamboz. Predvsem so ji očitali nevestno ravnanje in gospodarjenje z
               državnim in evropskim denarjem. Seveda, to vprašanje postavljam, ker se mi je zdela
               ta zgodba nekoliko preveč enostranska; enostranska pa zaradi tega, ker je, kot sem
               rekel, obravnavala zgolj neka dejanja, ki da niso bila v duhu in skladu s
               pravili.</p>
               <p>Moja skrb je namenjena predvsem Piranskim solinam, temu kulturnemu spomeniku, ki je v
               tem trenutku po mojem prepričanju v dobrih rokah, z njimi se dobro gospodari. Bojim
               pa se, da so zaradi vseh zgodb, ki so privrele na dan ob obtoževanju gospe
               direktorice – rekel sem, da imam občutek, da so ozadja verjetno nekoliko drugačna in
               bolj pomembna od tega, kar je bilo do zdaj napisanega in izrečenega. Vse to se da
               preveriti, vse to se da dokazati. Mislim, da so zdaj že kriminalisti v tem zavodu, in
               mislim, da je za del tega zavoda odgovoren tudi sam piranski župan, seveda poleg
               ministrstva.</p>
               <p>Kot rečeno, moje temeljno vprašanje je:</p>
               <p>Kaj se dogaja s solinami?</p>
               <p>Ali prihaja do prenosa kakšnemu drugemu upravljavcu, lastniku?</p>
               <p>Oziroma:</p>
               <p>Ali imamo opraviti z zakulisnimi igrami in spredaj se uporablja kulisa?</p>
               <p>To vprašanje vam postavljam zato, ker kot rečeno, se mi je zdela v medijih ta zgodba
               prehudo enostransko osvetljena. Hvala.</p>
            </sp>
            <sp xml:id="SDZ5-Redna-29-2011-06-21.sp157">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospa ministrica, izvolite.</p>
            </sp>
            <sp xml:id="SDZ5-Redna-29-2011-06-21.sp158">

               <speaker>MAJDA ŠIRCA RAVNIKAR:</speaker>

               <p>Hvala lepa za vprašanje.</p>
               <p>Nedvomno se velja strinjati z vami, da je tudi v tem primeru, primeru tega muzeja,
               bila pozorno medijev izjemno velika. Meni je mogoče žal, da ta pozornost ni prisotna
               tudi takrat, ko številni muzeji izjemno prodorno in učinkovito delajo in je to nekako
               samoumevno, razen mogoče na Muzejsko noč prejšnjo soboto.</p>
               <p>Tukaj se tudi strinjam z vami, da pri morebitnih ugotovitvah morebitne nepravilnosti
               velja počakati tiste, ki bodo te morebitne nepravilnosti preučili.</p>
               <p>Sami veste, da je ustanovitelj muzeja občina in da ima muzej tako imenovano
               pooblastilo, ima status pooblaščenega muzeja, kjer država posreduje sredstva, nima pa
               nekega večjega nadzora, čeprav prav v tem muzeju imamo svojega člana oziroma članico
               v svetu, ki se je z novim mandatom prejšnji teden sveta tudi podaljšal oziroma
               zagotovil. To me veseli, kajti več ali manj vsi ostali občinski muzeji po Sloveniji
               nimajo predstavnikov v svetu, zato dajemo denar brez možnosti nadzora, zato
               pozdravljam tiste spremembe, ki bodo sedaj v ZUIK-u, uresničevanje javnega interesa
               na področju kulture, to možnost prinesle. Ampak, da se vrneva k vašemu vprašanju.</p>
               <p>Tudi na Ministrstvu za kulturo je bilo opravljenih nekaj revizij, revizij poslovanja,
               konec koncev muzej je v preteklih letih pridobil nekaj sredstev, ki so bila namenjena
               za posodobitev oziroma za ohranitev določenih dediščinskih objektov na samih Solinah,
               hkrati pa tudi interventna sredstva, s katerimi so se odpravljale posledice neurja.
               In ta revizija je bila opravljena. Tudi sam muzej je prispeval in naročil kar nekaj
               revizij tako s pravnega vidika upravičenosti javnih naročil in neupravičenosti ali
               potrebnosti in tudi nekaj drugih revizij, tudi strokovni sodelavci s področja
               gradbeništva so bili zaprošeni podati mnenje, ali so bili spoštovani razpisi, ali so
               bili pogoji, ki jih mora Zavod za varstvo kulturne dediščine, v tem primeru Piran,
               podati, upoštevani, podani in tako naprej. Ta paket, če tako rečem, sem sama prosila
               tako ustanovitelja, to je Mestno občino Piran, da naredi še zadnjo svojo revizijo, da
               zloži vse te ugotovitve skupaj in da nedvoumno pove, ali je bila morebiti v muzeju v
               teh očitanih postopkih, ki kot pravim, so medijsko zelo zelo izpostavljene, narejena
               kakšna napaka. In če je bila, kako v tem primeru postopati, kajti ustanovitelj je
               tisti, ki ima to moč, niti ne svet, svet pa je prav, da je obveščen. In verjamem, da
               bo to storjeno in da bo morebiti v nadaljevanju tudi kakšno vprašanje manj, kot se
               zdaj postavlja.</p>
               <p>Postavljate pa tudi še drugo medvprašanje, če lahko tako rečem, in sprašujete, kaj bo
               bolj v sistemskem pogledu narejeno za Soline, za muzej oziroma za kulturno dediščino,
               ki je spomenik državnega pomena; to vemo. Mislim, da jutri, če je seja Vlade jutri,
               oziroma pojutrišnjem, če bo v četrtek, naj bi Ministrstvo za okolje in prostor, ki je
               skrbnik tistega dela, ki govori o zaščiti narave, prišel končno na Vlado z načrtom
               upravljanja Krajinskega parka Sečoveljske soline 2011–2021, kjer se natančno urejajo
               odnosi med partnerji, muzejem in tudi definirajo pravila igre.</p>
               <p>Mene veseli, da Ministrstvo za kulturo je izjemno sodelovalo ali kar delalo na tem in
               priganjalo, da bomo končno prišli do tega načrta upravljanja. Hvala.</p>
            </sp>
            <sp xml:id="SDZ5-Redna-29-2011-06-21.sp159">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Želite dopolnitev?</p>
               <p>Izvolite.</p>
            </sp>
            <sp xml:id="SDZ5-Redna-29-2011-06-21.sp160">

               <speaker>MARIJAN KRIŽMAN:</speaker>

               <p>Hvala, gospod podpredsednik.</p>
               <p>Spoštovana gospa ministrica, v tem delu sem bil z vašim odgovorom zadovoljen, še
               posebej v tem drugem delu, kjer ste konkretno in izčrpno povedali, kakšne spremembe
               se dogajajo na tem področju, ki nas vse najbolj zanima. To je vendar biser na 650
               hektarjih in z nevestnim ravnanjem ene generacije ne moremo tega popraviti v drugi
               generaciji, ker bi bili ljudje bolj zavestni ali bolj usmerjeni.</p>
               <p>Zakaj sem vam tudi to vprašanje postavil? In še en del vprašanja bom postavil. Zato,
               ker so tudi nekateri pristojni dali pavšalne izjave, ampak teh ljudi ne bom ne
               imenoval ne obtoževal; ampak, ko sem vse to slišal, se mi je zdelo, da je to premalo
               skrbi za kulturno dediščino. Zato se strinjam z začetkom vašega govora, ko ste rekli,
               da so bili muzeji zdaj za vikend, v soboto odprti. Resnično vam moram tukaj izreči
               pohvalo in čestitati, nekaj sem jih tudi sam obiskal, predvsem v Kopru, ker sem
               Koprčan. Mislim, da je bila to enkratna akcija in da bi se takšnih akcij še
               posluževali ter bi bilo bolje, da bi se danes pogovarjali o tej akciji, kot da se
               pogovarjamo o takih zadevah, ki pristanejo v časopisu.</p>
               <p>Zato vas prosim še enkrat, in s tem zaključujem, mogoče je to vprašanje ali pa moja
               skrb:</p>
               <p>Prosim vas, da se ob tem, ko se boste na Vladi pogovarjali o razdelitvi in
               pristojnosti, zavzamete za to, da Soline ostanejo tisto, kar so, in da se njihova pot
               nadaljuje tako, kot je bila do sedaj.</p>
               <p>Vse drugo je rešljivo, če se pa to uniči, žal ni poti nazaj. Hvala lepa.</p>
            </sp>
            <sp xml:id="SDZ5-Redna-29-2011-06-21.sp161">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospa ministrica, izvolite.</p>
            </sp>
            <sp xml:id="SDZ5-Redna-29-2011-06-21.sp162">

               <speaker>MAJDA ŠIRCA RAVNIKAR:</speaker>

               <p>Bom izkoristila to priložnost in izrekla tudi čestitke Kopru oziroma celotnemu
               obalnemu področju, ki je v soboto imel zelo lepe aktivnosti, na katerih, žal, nisem
               bila prisotna, še posebej mi je pa žal za razstavo gospoda Cveta Maršiča prav na
               Solinah, ki je eden boljših in zanimivih projektov, za katerega verjamem, da bo
               odmeval tudi v svetu.</p>
               <p>Nevestno ravnanje. Težko bi lahko govorili, da gre za nevestno ravnanje pri celotnem
               kompleksu, zelo širokem kompleksu Sečoveljskih solin tako z vidika mestnega oziroma
               pomorskega muzeja ali z vidika tudi partnerja, ki deluje na tem področju – d. o. o.
               samih solin. Je res, da bo kompleksen, zavezujoč načrt upravljanja, ki nas bo odvzel
               vse skrbi, kako bo v sezoni s pobiranjem vstopnin, kako bo z razdelitvijo
               odgovornosti itd., končno te stiske, ki nastaja vsako leto, vsaj po mojih izkušnjah,
               odpravil, kajti definiran bo režim odgovornosti, skrbstva za kulturno dediščino.
               Ministrstvo za kulturo bo absolutno še naprej zraven. Je pa res, da se tukaj križa
               precej dejavnosti, ki so vezane tako na regulacijo voda, pridobivanje – konec koncev
               tudi Zakon o rudarstvu se nekako dotika te dejavnosti –, kot tudi številne druge
               dejavnosti, ki niso ozko vezane na tiste skrbi, ki jih ima samo Ministrstvo za
               kulturo, ko gre za muzealsko področje posameznega muzeja. Ta je širok in govorimo o
               več segmentih, zato je Ministrstvo za okolje in prostor pomemben dejavnik. Z vidika
               same ohranitve kulturne dediščine, pogojev in financiranja, seveda, pa nedvoumno
               Ministrstvo za kulturo, ki se je res močno trudilo.</p>
               <p>To nezaupanje, o katerem ste danes govorili: to je vedno; vedno smo vsi nekako
               ranjeni, ko vemo, da ni objektivna resnica na krožniku, ampak je taka ali drugačna.
               Tako mi, kot muzeji, kot druge osebe oziroma organizacije. Zato je pomembno odpraviti
               tudi dvome, ki razjedajo sam zavod in zaposlene, odpraviti in povedati resnico, ki jo
               mora določati tisti, ki odgovarjajo za samo institucijo. Hvala.</p>
            </sp>
            <sp xml:id="SDZ5-Redna-29-2011-06-21.sp163">

               <speaker>PODPREDSEDNIK FRANCE CUKJATI:</speaker>

               <p>Mag. Majda Potrata bo prav tako postavila poslansko vprašanje ministrici za kulturo
               gospe Majda Širca.</p>
               <p>Prosim.</p>
            </sp>
            <sp xml:id="SDZ5-Redna-29-2011-06-21.sp164">

               <speaker>MAG. MAJDA POTRATA:</speaker>

               <p>Hvala, gospod podpredsednik. Spoštovana gospa ministrica, gospod minister, poslanka
               in poslanci!</p>
               <p>Ne nameravam prehoditi četrt stoletja dolge zgodbe o načrtih gradnje Narodne in
               univerzitetne knjižnice, ker bi potem verjetno vprašanje bolj sodilo v resor
               Ministrstva za visoko šolstvo, ampak vendarle, če se sklicujem na Nacionalni program
               za kulturo 2008–2011, je tam tudi zapisano tako, navajam: <q>"Kulturna politika bo
               morala v prihodnje biti pozorna na težave nacionalne knjižnice in jih reševati. Te
               težave so trojne narave: prostorska stiska, pomanjkanje kadrov, vedno večje število
               digitalnih publikacij."</q> Ne bom sedaj navajala direktno iz Nacionalnega programa,
               ampak tudi v Nacionalnem programu za kulturo je vendar Ministrstvo za visoko šolstvo
               tisto, ki je odgovorno za izvajanje programa gradnje Narodne in univerzitetne
               knjižnice 2, kot se reče.</p>
               <p>Dejstvo je, da je Vlada konec leta 2009 razveljavila vse pogodbe in anekse, ki so do
               zdaj obstajali tako s strani posameznih resorjev Vlade in Mestne občine Ljubljana;
               ampak nastopi zdaj zanimiv detajl v tej zgodbi, da se pojavi tudi zamisel o tem, kako
               naj bi se okrog 70 milijonov vreden projekt po novem financiral.</p>
               <p>Tu bi vas ministrica pravzaprav tudi rada vprašala:</p>
               <p>Kako vi vidite iskanje rešitve za prostorsko stisko Narodne in univerzitetne
               knjižnice?</p>
               <p>Kako ocenjujete predlog za zagotavljanje sredstev za gradnjo novih prostorov iz
               pobranega davka na knjige?</p>
               <p>Oziroma posebej zanimivo bi bilo slišati:</p>
               <p>Kako mislite, da bo to vplivalo na vaša dosedanja prizadevanja za ničelno stopnjo
               davka na knjigo?</p>
               <p>To se mi zdi zanimivo zaradi tega, ker vstopa vse, kar je zvezano s knjigo, v
               novoustanovljeno agencijo za knjigo, je cela vrsta drugih vprašanj in tako vendar
               vstopate tudi v tisto delovno skupino, ki jo je minister za visoko šolstvo imenoval,
               kako naj bi ministrstvo za visoko šolstvo, za kulturo in za finance našlo ustrezna
               sredstva za Nuk 2. Hvala lepa.</p>
            </sp>
            <sp xml:id="SDZ5-Redna-29-2011-06-21.sp165">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospa ministrica, izvolite.</p>
            </sp>
            <sp xml:id="SDZ5-Redna-29-2011-06-21.sp166">

               <speaker>MAJDA ŠIRCA RAVNIKAR:</speaker>

               <p>Spoštovana poslanka, tudi sama ne bom prehodila te 25-letne zgodovine, ko je, recimo,
               ne bom rekla, padel kamen, ampak padla želja in so se tudi začele aktivnosti okrog
               gradnje Nuk 1. Konec koncev bi se obe lahko ustavili tudi ob poglavju leta 2008, ko
               sva podprli zakon prav v Državnem zboru – 2004, pardon –, kjer smo poslanci in
               poslanke hoteli, da bi se takrat država poslužila kredita, zato da bi Nuk nastal, in
               to v časih debelih krav, ampak so nam to nekako zavrnili, sedaj pa so bila vprašanja
               o gradnji postavljena ministru za visoko šolstvo, znanost in tehnologijo bistveno
               težje.</p>
               <p>Moram pa vendar poudariti, da se mi zdi odločitev Ministrstva za visoko šolstvo,
               znanost in tehnologijo zelo primerna, ko je prerezala s prejšnjo rešitvijo, ki ni več
               odgovarjala ne času, mogoče še čemu drugemu ne, in šla po novi poti, ki pomeni
               drugačno, ne samo arhitekturno, predvsem pa tudi vsebinsko in sicer gradnjo. O tem
               tudi ne bova. Ampak grem k vašemu vprašanju, ki je smiselno in glede na vaše zelo
               dobro poznavanje vseh okoliščin – kar direktno k odgovoru.</p>
               <p>Možnost, da bi lahko Nuk gradili iz tako imenovanega evra od knjige, se mi ne zdi
               neprimerna, ampak, če prispeva k hitri gradnji, ki naj bi se zgodila okrog 2013 –
               dokumentacija, arhitekturni natečaj in tako naprej pač vzamejo določen čas – in
               končala 2015, ni slaba. Ta možnost ni slaba tudi zaradi tega, ker jo je vsaj zdaj, v
               sedanji vladi minister za finance prepoznal kot primerno tudi v naših številnih
               razgovorih okrog ničelne stopnje davka na knjigo. To pomeni, da bi se, če bi bila,
               ker še vedno je to ena izmed številnih možnosti, ki je dana – sama sem članica
               skupine –, lahko so tudi kohezijska sredstva, lahko je še kakšen drug aranžma, ampak
               lahko je tudi ta možnost.</p>
               <p>Zakaj pravim, da je lahko realna? Po eni strani jo je javni prostor sprejel z
               odobravanjem – če govorim o društvu pisateljev, če govorim o JAK-u, se pravi Javni
               agenciji za knjigo –, v tem primeru, ko bi dejansko knjigi šel nazaj davek, ki ga
               sedaj pobira država. Ta ni bil nikoli jasno izračunan, tudi danes govorimo na palec
               oziroma na pamet, ko govorimo o približno 18 milijonih. In če bi delček teh sredstev,
               govorim o delčku, šel tudi v hišo za knjigo, hkrati pa tudi uresničil tiste želje, ki
               so bile nekoč dane, da bi se vrnil knjigi – torej tisk, založba, avtorski honorarji
               in tako naprej –, ne bi bilo nič narobe, ne bi bilo slabo. To je v bistvu drug
               odgovor, kot bi ga, če bi nam priznali možnost ničelne stopnje davka na knjigo, kar
               je bila seveda moja pobuda v Evropski uniji in na čemer še zmeraj vztrajam. Edina
               napaka tega mojega načrta – kako bi Evropska unija oziroma vsi finančni ministri, ne
               ministri za kulturo, ministri za kulturo se s to idejo zelo strinjajo, vendar to
               dosegli – je proces, ki traja. Odločitev, da bi se dovolilo izjemno na tem področju,
               ker vemo, da je direktiva tukaj nedvoumna in jasna. Vsaka država naj si sama ureja
               davek, kot ve, ampak ne sme biti nižji od vsaj 5 %. Lahko si izmislite tretjo
               stopnjo, lahko karkoli že, ampak treba bi bilo regulativo na področju evropskega
               prava, recimo, spremeniti. In ta postopek in ta želja se ne sme ustaviti – jaz vedno
               na novo poudarjam, nedavno od tega tudi z veliko podporo ministra Mitterranda,
               francoskega kulturnega ministra –, ampak bo trajal zaradi tega, ker procesiranje mora
               skozi vse države. In če se slučajno ena ne strinja, potem projekt propade.</p>
               <p>Tako da vzporedno razmišljati, da se tukaj denar iz proračuna vrača, bodisi v Nuk in
               tudi v knjigo, je dobra, še posebej, če to izrazi minister za finance, ki je že za
               ničelno stopnjo dal podporo, kar se mi je zdelo zelo lepo in pogumno.</p>
            </sp>
            <sp xml:id="SDZ5-Redna-29-2011-06-21.sp167">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Želite dopolnitev?</p>
               <p>Izvolite.</p>
            </sp>
            <sp xml:id="SDZ5-Redna-29-2011-06-21.sp168">

               <speaker>MAG. MAJDA POTRATA:</speaker>

               <p>Hvala, gospa ministrica, za ta del odgovora. Ampak vseeno bi vam še neko stvar dala v
               razmislek. Res je, da se je kakšen zakon o tolarju ali evru pokazal kot uspešen.
               Denimo, vemo, koliko šolskih prostorov je bilo zgrajenih iz šolskega tolarja, dosti
               se je govorilo o cestnem tolarju, pa sedaj tudi vemo o kulturnem evru. Ampak problem
               pri teh zakonih je vedno vprašanje zagotavljanja sredstev in stopnja izkoristka
               sredstev. In ko sem vas natančno poslušala, tudi tu ni vse, kar je, od DDV-ja za
               knjigo, denimo, da je to 18 milijonov, tudi sami menite, da bi del tega šel v hišo za
               knjigo, del bi se pa vendar v knjigo vračal, je vprašanje, koliko bi to spet
               oddaljilo cilj, ki naj bi le bil: leta 2015 možnost uporabe novih prostorov Narodne
               in univerzitetne knjižnice 2.</p>
               <p>Bojim se, da gre to bolj po principu, da sta volk sit in koza cela, ampak v bistvu pa
               nobeden od obeh partnerjev nima polnih sredstev, kar bi pričakoval glede na to, če
               računamo, kakšna so razpoložljiva sredstva za knjigo, in kako bi, recimo, v teh
               projektih, ki so se sedaj ob svetovni prestolnici knjige pokazali kot izredno ugodni.
               Če se najdejo sredstva za poceni knjigo, potem knjiga najde tudi bralce.</p>
               <p>Vse to so tiste stvari, ki se mi zastavljajo kot vprašanje ob tej nameri, ki seveda
               utegne biti dobra ideja, vprašanje pa je, ali bo v realizaciji prinesla tudi učinke,
               kakršni so pričakovani. Hvala.</p>
            </sp>
            <sp xml:id="SDZ5-Redna-29-2011-06-21.sp169">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospa ministrica, izvolite.</p>
            </sp>
            <sp xml:id="SDZ5-Redna-29-2011-06-21.sp170">

               <speaker>MAJDA ŠIRCA RAVNIKAR:</speaker>

               <p>Hvala.</p>
               <p>Spoštovana poslanka, se strinjam z vami. Tudi kulturni tolar, recimo, je sedaj, ko
               imamo rebalans, žrtev rebalansa in izvajanja, trenutno. Zaradi tega, kar je
               investicija – vsaj na področju kulture, tudi evropske, na žalost – tista, ki v
               primeru, ko je pač treba zatiskati pas, žrtev, ker je manjša zareza v živo tkivo, kot
               če govorimo o investiciji v človeka, v njegovo varnost in v njegov umetniški
               program.</p>
               <p>Tukaj velja poudariti, da ima Ministrstvo za visoko šolstvo pred seboj nekaj velikih
               investicij. Na to investicijo se je pripravilo zelo temeljito, bo zadostilo kar nekaj
               spremembam in kot razumem, po gradnji Medicinske fakultete, ki jo univerza izvaja,
               sta ta dva projekta, se pravi Nuk 2 in akademije – likovna, glasbena in tudi
               gledališka oziroma televizijska, filmska – glavni prioriteti. To so projekti, ki jih
               ta država, da se ne bo osramotila, mora izpeljati. Upamo, da bo eden od scenarijev,
               kjer so si zastavili možnosti, mislim, da so kohezijska sredstva, če bodo po 2013
               primerno izpogajana, zelo primerna ali pa zagotovo bolj varna kot evro, če
               razmišljava tako, kot razmišljate sami, ko gre za vsakoletno skrb za rebalanse.</p>
               <p>Recimo, letos je tragedija, da se celo v evropska sredstva z rebalansom zajedamo.
               Tako želimo dobro pot projektu, ki ima sedaj nekaj svežine in ki ima tudi veliko
               pozornost, konec koncev gre za mednarodni natečaj. Rešili so ogromno pasti, ki so do
               sedaj bile nevarne, od tega, da so umaknili gradnjo, da se ne bi zgodila kakšna taka
               jama, kot se je nam v operi pri sami gradnji: skratka, da so načrte postavili
               nekoliko drugače. Sama pozdravljam prizadevanja, ki jih bom, kadarkoli in kjerkoli,
               še naprej podpirala.</p>
            </sp>
            <sp xml:id="SDZ5-Redna-29-2011-06-21.sp171">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>Dr. Vinko Gorenak bo postavil poslansko vprašanje ministru za pravosodje, gospodu
               Alešu Zalarju.</p>
               <p>Prosim.</p>
            </sp>
            <sp xml:id="SDZ5-Redna-29-2011-06-21.sp172">

               <speaker>DR. VINKO GORENAK:</speaker>

               <p>Hvala lepa.</p>
               <p>Minister, verjetno se natančno spominjate leta 2003, takrat je bila sprejeta tako
               imenovana prekrškovna reforma. Dve leti je trajalo do takrat, da je potem v praksi
               veljala in 1. januarja 2005 tudi zaživela. Bistvo te reforme je – v čem? Ukinjeni so
               bili sodniki za prekrške in veliko večji del, vsaj kolikor se sam spominjam, okrog 90
               % vseh odločitev za prekrške je padlo na tako imenovane prekrškovne organe. Med
               njimi, recimo, v policiji, je to zahtevalo pravo malo mini reformo. Danes je na vsaki
               policijski postaji vsaj eden ali celo več pomočnikov komandirja, ki se ukvarjajo s
               prekrški.</p>
               <p>Cilj tiste reforme je bil zelo jasen: razbremeniti sodstvo, zato da se bo lahko
               sodstvo ukvarjalo z najtežjimi prekrški, ali so pritožbe, oziroma so zahtevnejši, da
               bi jih lahko prekrškovni organi obravnavali.</p>
               <p>Leta 2006, mislim, da je bilo, ali celo leta 2005, mislim pa, da 2006, je bila
               uvedena celo abolicija. V Sloveniji smo odpustili na stotisoče prekrškov, ker pač
               nihče v tej državi tega ni mogel enostavno spraviti. Ampak za mene bi bilo še vse v
               redu, če bi bil cilj dosežen. To pa je, da naj prekrškovni organi opravljajo svoje
               delo, medtem ko sodišča, v tistem delu, kjer pač sodijo o prekrških, pa tudi. Ampak
               bolj pomemben je ta sodni del. Ali ta sodni del danes funkcionira ali ne funkcionira.
               Po mojih podatkih ne.</p>
               <p>Zato vas pravzaprav sprašujem tisto, kar sem tudi najavil v poslanskem vprašanju:</p>
               <p>Kako je z relativnim in absolutnim zastaranjem prekrškov v letu 2009? Torej, koliko
               jih je.</p>
               <p>Kako je z relativnim in z absolutnim zastaranjem prekrškov v letu 2010?</p>
               <p>Po mojem mnenju ali pa po mojih podatkih gre spet za zelo velike številke, ki pa,
               mimogrede – poglejte, za kaj gre? Torej, če danes voziš pijan, potem imaš dovolj
               dobre možnosti, da bo stvar zastarala. Če pa danes voziš brez varnostnega pasu, pa
               pravzaprav nimaš nobene možnosti, ker to policija relativno hitro izvaja te postopke,
               seveda, glede na številke, kakršne so pri zastaranju – domnevam, da jih imate s
               seboj.</p>
               <p>Sprašujem vas:</p>
               <p>Kaj je naredil predsednik Masleša za to, da se ne bi ti zaostanki kopičili?</p>
               <p>Zdaj je tam že pol leta ali več.</p>
               <p>In nenazadnje:</p>
               <p>Kaj ste ukrenili vi, da se ti zaostanki ne bi kopičili?</p>
               <p>Hvala lepa.</p>
            </sp>
            <sp xml:id="SDZ5-Redna-29-2011-06-21.sp173">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>Gospod minister, izvolite.</p>
            </sp>
            <sp xml:id="SDZ5-Redna-29-2011-06-21.sp174">

               <speaker>ALEŠ ZALAR:</speaker>

               <p>Hvala lepa, gospod predsedujoči! Spoštovani gospod poslanec!</p>
               <p>V zvezi z zastaranji prekrškov naj najprej povem, da kot je znano, v skladu z 42.
               členom veljavnega zakona postopek zaradi prekrška ni več dopusten, če pretečeta dve
               leti od dneva, ko je bil prekršek storjen. To velja za večino prekrškov, samo za
               nekatere s področja varstva in konkurence velja petletni rok. To obdobje zastaranja
               ocenjujemo na Ministrstvu za pravosodje kot primerno obdobje, zlasti zaradi teže teh
               dejanj v primerjavi, recimo, z zastaralnimi roki, ki veljajo za kazniva dejanja.</p>
               <p>Glede samega zastaranja v absolutnih številkah lahko povem, da sem zaprosil za te
               podatke Vrhovno sodišče, ki mi je posredovalo podatke za leto 2010, za 2009 zaradi
               kratkega roka tega nismo mogli zbrati, ker se je vprašanje nanašalo ločeno na
               absolutna in relativna zastaranja. Vendar se tudi iz letne statistike Ministrstva za
               pravosodje, ki je objavljena tudi na spletnih straneh, vidi, kakšen je obseg teh
               zastaranj za leto 2009. Pa zato, da ne bi tratil najinega dragocenega časa, vam
               predlagam, da si pogledate to spletno stran. Glede leta 2010 pa je po podatkih
               Vrhovnega sodišča skupno zastaralo tisoč 428 teh zadev, torej govorim o prekrških. Od
               tega tisoč absolutno in 428 relativno zastaralo. Problem tega zastaranja je bil, kot
               ste sami omenili, že v prejšnjem mandatu tako velik, da se je med drugim prejšnja
               vlada, vaša vlada, odločila za abolicijo in takrat v bistvu odpustila več kot 150
               tisoč storilcem prekrškov kakršenkoli pregon.</p>
               <p>Te številke zastaranj, o katerih zdaj govorimo, še vedno niso idealne. In ravno zato,
               ker niso idealne, so bili sprejeti določeni ukrepi. Nekaj jih je sprejelo Vrhovno
               sodišče, tudi pod vodstvom novega predsednika, gospoda Masleše, nekaj Ministrstvo za
               pravosodje.</p>
               <p>Pa poglejva zdaj, kaj smo v zvezi s tem skupaj storili. Najprej so opravili pregled
               tega obsega zastaranih zadev po posameznih sodiščih in potem za vsako zadevo posebej.
               Sodniki so morali pripraviti poročila o razlogih in na osnovi teh poročil tam, kjer
               se je izkazalo, da razlogi niso objektivne narave, so se morali ti podatki vnašati v
               osebne spise sodnikov. Zakaj je to pomembno? Zaradi tega, ker to vpliva na nadaljnjo
               sodnikovo kariero. V primeru, če se tako ne bi ravnalo, pa so zlasti predsedniki
               višjih sodišč tisti, ki potem te podatke evidentirajo v kadrovskih spisih
               predsednikov sodišč. Predsedniki sodišč so namreč posebej odgovorni za hitro sojenje
               in za spoštovanje vrstnega reda, tudi za preprečevanje zastaranja. In na to jih je
               predsednik Masleša na posebnem sestanku, ki so ga imeli, tudi posebej opozoril.
               Nadalje, na tistih sodiščih, ker se je izkazalo, da število teh zastaranih primerov
               prekrškov odstopa od povprečja, so bili odrejeni službeni nadzori nad delom sodnikov.
               V okviru teh službenih nadzorov se je kot najpogostejši razlog za zastaranje izkazala
               nedosegljivost obdolžencev. To je po svoje logično, ker je vrsta prekrškov take
               narave, da jih storijo tudi tujci, ki potem zapustijo našo državo. In kolikor gre za
               vprašanje sodnega varstva, ki je bilo z reformo preneseno na redna sodišča; torej mi
               nismo ukinili sodnikov za prekrške, ampak smo jih na nek način prekvalificirali v
               redne sodnike in so to zdaj sodniki na okrajnih sodiščih, pa tudi na višjih sodiščih.
               Torej v tem primeru, ko gre za nedosegljivost, je to objektivni razlog za zastaranje
               in sodišče nanj nima vpliva, zlasti takrat ne, kadar ne more doseči dosegljivosti z
               vsemi razpoložljivimi pravnimi sredstvi, ki jih sodišče ima na razpolago.</p>
               <p>Sam pa sem tudi na sestanku predsednikov sodišč in s predsednikom Sodnega sveta, to
               pa je bilo 7. aprila 2010, posebej opozoril, naj se v večji meri poslužujejo ukrepa,
               ki ga je Državni zbor sprejel, ta sestava, to pa je, da se prenašajo zadeve z manj
               obremenjenih sodišč na bolj obremenjena oziroma da se sodniki prenesejo s teh sodišč
               na tista, ki potrebujejo pomoč. No, in ta ukrep je v zadnjem času dal kar dobre
               rezultate.</p>
               <p>Ker mi zmanjkuje časa, bom potem v dopolnilnem odgovoru, ki ga pričakujem, lahko
               pojasnil še nekatere stvari. Hvala.</p>
            </sp>
            <sp xml:id="SDZ5-Redna-29-2011-06-21.sp175">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Gorenak, želite dopolnitev? Izvolite.</p>
            </sp>
            <sp xml:id="SDZ5-Redna-29-2011-06-21.sp176">

               <speaker>DR. VINKO GORENAK:</speaker>

               <p>Hvala lepa.</p>
               <p>Res je, tisoč 428. Tukaj imam spisek, gospod minister, tu je spisek teh tisoč 428.
               Pri tem je res treba posebej biti pazljiv po mojem mnenju še na prenos po 105.a
               členu. Del teh prekrškov je bil prenesen, kot veste, in preganjati tiste sodnike, ki
               so to dobili 14 dni pred zastaranjem, verjetno ne bo pametno, ampak tiste, ki so tu
               toliko časa držali v predalih. Konkretneje, ta nadzor je po mojem mnenju še kako
               potreben. Poglejte, znotraj tega imate v Domžalah eno največjih številk, 94. Dvomim,
               da je to opravičljivo. Lendava – ne boste verjeli! – 145 zastaranj. Pa Lendava ni
               grozno obremenjena s sodišči. Recimo, da je Maribor z 238, Murska Sobota – eno
               največjih zastaranj v državi, Ptuj – eno daleč največjih zastaranj v državi 189
               primerov in tako dalje in tako dalje.</p>
               <p>Generalno gledano bi pa rekel naslednje, gospod minister. Saj vam lahko verjamem to,
               kar vi govorite, da boste nadzirali, da gospod Masleša opozarja in opozarja in tako
               dalje in tako dalje: ampak zgodi se pa nič! Vi ste prišli pa boste odšli pa bo še kar
               isto stanje. V sodstvu so torej potrebni po mojem mnenju bolj koreniti posegi. Bolj
               koreniti posegi proti ljudem, ki ne delajo. Niso vsi sodniki enaki. Zagotovo ne.
               Ampak že po teh številkah tukaj vidite, da recimo, imate na drugi strani sodišča, ki
               so relativno zelo velika pa imajo po 3, 4 zastaranja, kar dopuščam, da se zgodi, ni
               pa mogoče dopuščati takšnega stanja, kot je v Lendavi, Murski Soboti, kot je na Ptuju
               in tako dalje.</p>
               <p>Skratka, pričakujem bistveno bolj učinkovite ukrepe. Ker ne bom predlagal razprave na
               to temo, pričakujem od vas, da boste uvedli oziroma da bo predsednik Masleša uvedel
               bolj učinkovite ukrepe zoper sodnike, ne samo opozorila, ker ne zaležejo. Hvala
               lepa.</p>
            </sp>
            <sp xml:id="SDZ5-Redna-29-2011-06-21.sp177">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod minister, izvolite.</p>
            </sp>
            <sp xml:id="SDZ5-Redna-29-2011-06-21.sp178">

               <speaker>ALEŠ ZALAR:</speaker>

               <p>Hvala lepa.</p>
               <p>V bistvu se strinjam z vami, gospod Gorenak. Mislim, da nekateri ukrepi v preteklosti
               niso bili v polni meri izkoriščeni in tudi tisti, ki se nanašajo na nadzor nad delom
               sodnikom, zlasti ko gre za izdelavo ocene sodniške službe.</p>
               <p>Naše ministrstvo je namreč zaprosilo vse personalne svete višjih sodišč pa tudi
               Vrhovnega sodišča, kako upoštevajo dejstvo, da je pri nekem sodniku izkazan podatek o
               zastaranju. Tu smo dobili različne odgovore. Nekateri odgovori so šli v tej smeri, da
               to upoštevajo, ampak, da je to seveda odvisno od tega, ali se v kadrovskih evidencah
               nahajajo podatki o teh zastaranjih. Zato smo potem na ministrstvu zahtevali od
               Vrhovnega sodišča, da temu prilagodi računalniški program za te vpisnike, kjer se
               evidentirajo prekrški, in Vrhovno sodišče nam je zagotovilo, da je to pripravljeno,
               da bo to storjeno in bistvo tega programa je, da bo računalnik avtomatično ves čas
               izkazoval podatek, kdaj neka zadeva zastara – ne glede na to, če je prišla včeraj in
               bo pač ta rok potekel čez dve leti – in da potem računalnik opozarja sodnika in
               predsednika sodišča na približevanje tega zastaranja. Hkrati pa seveda to omogoča
               predsedniku sodišča ves čas konstanten pregled nad temi zadevami in potem tudi
               hitrejšo reakcijo. Mislim, da to lahko pomembno prispeva k temu, da bodo potem
               personalni sveti in Sodni svet, ki med drugim ima pomembno pristojnost v zvezi s tem,
               ravnali tako, da bodo upoštevali te podatke tam, kjer gre za razloge za zastaranje na
               strani sodnikov ali sodišča kot takega v okviru zakonskega kriterija, to pa je
               kriterij iz 29. člena Zakona o sodniški službi.</p>
               <p>Mi smo v zvezi s tem naredili še nekaj. Spremenili smo Zakon o prekrških z zadnjo
               novelo, jo je sprejel Državni zbor, tako da smo preprečili, da bi prihajalo do
               zastaranja še v tistih prekrškovnih zadevah, kjer gre za dejanja, ki bi lahko imela
               tudi znake kaznivih dejanj in kjer se običajno čaka najprej na odločitev o tem, kaj
               bo s kazenskim postopkom, in potem, če se tam izkaže, da ne gre za kaznivo dejanje,
               se postopek nadaljuje kot za prekršek, vmes pa teče zastaralni rok. Mi smo zdaj to
               preprečili. Ta zastaralni rok vmes zdaj ne teče.</p>
               <p>Tako je nekaj na normativni ravni, tisto, kar lahko naredi Vlada, kar lahko naredi
               Ministrstvo za pravosodje, nekaj pa v sferi sodstva, in tu gre za deljeno odgovornost
               na eni strani med predsedniki vseh sodišč, personalnimi sveti vseh sodišč in Sodnim
               svetom kot sui generis državnim organom. Hvala.</p>
            </sp>
            <sp xml:id="SDZ5-Redna-29-2011-06-21.sp179">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>In sedaj kot zadnji bo gospod Jakob Presečnik postavil poslansko vprašanje ministru
               za okolje in prostor dr. Roko Žarniću, ki pa se je opravičil in je odsoten.
               Prosim.</p>
            </sp>
            <sp xml:id="SDZ5-Redna-29-2011-06-21.sp180">

               <speaker>JAKOB PRESEČNIK:</speaker>

               <p>Hvala lepa za besedo, gospod podpredsednik.</p>
               <p>Odsotnemu ministru postavljam oziroma v bistvu ponavljam dve poslanski vprašanji, ki
               sem ju dal že nekajkrat, nazadnje mislim, da pred dobre pol leta.</p>
               <p>Rekel bi, da sprejete zaveze v okviru EU nalagajo tudi Sloveniji veliko aktivnosti v
               prestrukturiranju energetske politike s ciljem bistvenega povečanja izrabe
               obnovljivih virov energije. Sem zagotovo sodijo vodna, sončna in vetrna energija,
               poleg še nekaterih drugih, ki pa niso zanimive za Slovenijo. Pri prvi so poleg izrabe
               slovenskih rek bistvenega pomena tako imenovane male hidroelektrarne. Interes med
               investitorji je na za to primernih manjših in srednjih vodotokih velik, vendar se žal
               zapleta pri postopkih, predvsem na MOP, kjer je glavni razlog kadrovska podhranjenost
               direktorata, ki je za to nalogo zadolžen. Posledica tega je, da nekateri oziroma vsi
               postopki v zvezi s tem že kar nekaj let ležijo praktično nedotaknjeni.</p>
               <p>Na to problematiko sem že večkrat opozoril. Nazadnje v mesecu decembru 2010, ko sem
               postavil poslansko vprašanje. V odgovoru mi je minister dejal, da je na področju
               malih elektrarn 200 nerešenih vlog in da bodo na MOP okrepili kadrovsko zasedbo na
               direktoratu za okolje, da se bodo postopki sploh začeli.</p>
               <p>Zato me zanima:</p>
               <p>Ali so na MOP zaposlili oziroma premestili nove strokovnjake za vodenje teh
               postopkov?</p>
               <p>Koliko zaposlenih javnih uslužbencev vodi postopke za podelitev koncesij za male
               hidroelektrarne?</p>
               <p>In:</p>
               <p>Koliko vlog od teh 200 nerešenih se je v tem vmesnem času že rešilo?</p>
               <p>Pred pol leta sem ministru za okolje in prostor postavil tudi vprašanje glede
               barvnega onesnaževanja slovenske krajine, predvsem obliki bleščečih in vsiljivih barv
               fasad oziroma grajenega okolja. V odgovoru na moje poslansko vprašanje je minister
               dejal, da so pogoji, ki določajo videz naselij, določeni v prostorskih aktih občine,
               za nadzor nad izvajanjem le-teh pa je zadolžena občina in da obstoječa prostorska
               zakonodaja nikjer ne določa meje ohranjanja prepoznavnih značilnostih, konkretno pa
               povedi uporabe določenih barv.</p>
               <p>Strinjam se, da je oblikovanje občinskih prostorskih načrtov v pristojnosti občin,
               vendar ima pri tem potrjevanju teh ključno besedo tudi MOP. Vsekakor pa so potrebne
               določene spremembe prostorske zakonodaje, ki bi zahtevale strokovno presojo barv
               fasad na stavbah in kar je minister v svojem odgovoru tudi potrdil, na moje vprašanje
               kot rečeno, 14. decembra 2010.</p>
               <p>Sprašujem:</p>
               <p>Kaj je s temi spremembami prostorske zakonodaje danes, glede na to, da je stanje na
               terenu čedalje slabše? Hvala lepa.</p>
            </sp>
            <sp xml:id="SDZ5-Redna-29-2011-06-21.sp181">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Želite, da ustno odgovori na naslednji seji? Ja. To se pravi, tako kot ste želeli,
               bom minister zaprošen, da na naslednji seji poda ustni odgovor na vaše poslansko
               vprašanje.</p>
               <p>S tem prekinjam to točko dnevnega reda, ki jo bomo nadaljevali jutri, 22. junija, ko
               bo Državni zbor v okviru glasovanj odločal o predlaganih sklepih.</p>
               <p>Prekinjam 29. sejo Državnega zbora, ki jo bomo nadaljevalo jutri ob 9. uri.</p>
               <p>Lep dan še naprej. <stage type="time">(SEJA JE BILA PREKINJENA 21. JUNIJA 2011 OB 17.26.)</stage>
               </p>
            </sp>
         </div>
      </body>
   </text>
</TEI>