<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ5-Izredna-48-2011-10-11">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl type="mag">
               <idno type="custom" subtype="day">SZA|86815D6F9B1F6009C1257E76004BBA71</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=V&amp;type=sz&amp;uid=86815D6F9B1F6009C1257E76004BBA71</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ5-Izredna-48-2011-10-11.DZ" n="48">
               <name>Izredna</name>
               <date when="2011-10-11"/>
            </setting>
         </settingDesc>
         <particDesc>
            <listOrg>
               <org xml:id="SDZ5-Izredna-48-2011-10-11.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="5" notBefore="2008-10-15" notAfter="2011-12-15">
                        <label>5. mandat (2008-2011)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">48. izredna seja</stage>
            <stage type="chairman">Sejo so vodili predsednik Državnega zbora Ljubo Germič ter podpredsedniki France
            Cukjati, mag. Vasja Klavora in Miran Potrč. </stage>
            <stage type="time">Seja se je začela ob 10.06.</stage>


            <sp who="SDZ5:GermičLjubo">

               <speaker>PREDSEDNIK LJUBO GERMIČ:</speaker>

               <p>Spoštovane kolegice poslanke, spoštovani kolegi poslanci, gospe in gospodje!</p>
               <p>Pričenjam 48. izredno sejo Državnega zbora, ki sem jo sklical na podlagi prvega
               odstavka 58. člena in drugega odstavka 60. člena Poslovnika Državnega zbora.</p>
               <p>Obveščen sem, da se današnje seje ne morejo udeležiti naslednji poslanci: gospod
               Aleksander Zorn, gospod Roberto Battelli in gospod Matjaž Zanoškar.</p>
               <p>Na sejo so vabljeni predstavniki Vlade k vsem točkam. Vse prisotne lepo
               pozdravljam.</p>
               <p>Prehajamo na <title>določitev dnevnega reda</title> 48. izredne seje Državnega zbora.
               Predlog dnevnega reda ste prejeli v torek 4. oktobra 2011 s sklicem seje. O predlogu
               dnevnega reda bomo odločali v skladu z drugim odstavkom 46. člena Poslovnika
               Državnega zbora.</p>
               <p>Prehajamo na obravnavo in odločanje o predlogih za širitev dnevnega reda. Skupina 27
               poslank in poslancev s prvopodpisanim Jožetom Tankom je v obravnavo zboru predložila
               Predlog zakona o dopolnitvah Zakona o prekrških v drugi obravnavi. V zvezi s tem
               predlogom zakona je skupina poslank in poslancev s prvopodpisanim gospodom Jožetom
               Tankom 6. 10. 2011 vložila zahtevo za sklic izredne seje. Po dogovoru na Kolegiju
               predsednika Državnega zbora dne 7. oktobra 2011 predlagam, da se dnevni red 48.
               izredne seje zbora razširi z obravnavo navedenega predloga zakona. O tem predlogu ste
               bili obveščeni z dopisom z dne 7. 20. 2011.</p>
               <p>Želi besedo predstavnik predlagatelja predloga zakona, to je skupine poslank in
               poslancev s prvopodpisanim gospodom Jožetom Tankom?</p>
               <p>Gospod Jože Tanko, imate besedo.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Hvala lepa.</p>
               <p>Samo kratka uvodna obrazložitev. Mislim, da so globe za prekrške, ki so bile
               uveljavljene v tem mandatu in so za prekrške manjšega značaja, izrazito previsoke. S
               tem zakonom predlagamo, da se tisti prekrški, ki ne povzročajo neke neposredne
               nevarnosti, ki ne ogrožajo nikogar v prometu, da se globe za te prekrške bistveno
               znižajo. Prav tako predlagamo, da ima možnost tisti, ki globe za prekrške izreka,
               možnost, da izreče tudi samo opomin, da ne gre takoj za penaliziranje. Gre za manjše
               prekoračitve hitrosti, in to v primerih, ko ne ogrožajo nikogar, ko ni pravzaprav
               nasprotnih udeležencev v prometu in tako naprej.</p>
               <p>Skratka, predlagamo, da poslanci potrdijo ta predlog za obravnavo tega zakona po
               skrajšanem postopku, kajti s tem predlogom bi se zadeve normalizirale, kar zadeva
               izrečene globe. Prav tako pa mislimo, da bi bili ti vzgojni ukrepi, preventivni
               ukrepi boljši kot samo ukrepi, s katerimi se kaznuje. Predlog je v tem smislu napisan
               in mislim, da ne bi smelo biti problemov, da o tem tudi odločimo, da točko uvrstimo
               in tudi zakon potem v nadaljevanju sprejmemo. Hvala lepa.</p>
            </sp>
            <sp who="SDZ5:GermičLjubo">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>Želijo besedo predstavniki poslanskih skupin? Ne želijo. Zaključujem razpravo o
               predlogu za širitev in prehajamo na odločanje. Poslanke in poslance prosim, da
               preverite delovanje glasovalnih naprav.</p>
               <p>Odločamo o predlogu za širitev dnevnega reda z obravnavo Predloga zakona o
               dopolnitvah Zakona o prekrških.</p>
               <p>Glasujemo. Navzočih je 68 poslank in poslancev, za je glasovalo 61, proti 4.</p>
               <p><stage>(Za je glasovalo 61.)</stage> <stage>(Proti 4.)</stage></p>
               <p>Ugotavljam, da je predlog za širitev sprejet.</p>
               <p>Zbor bo navedeni predlog kot 4. točko dnevnega reda obravnaval danes po prekinjeni 3.
               točki dnevnega reda.</p>
               <p>Vlada je v obravnavo zboru predložila Predlog zakona o dopolnitvi Zakona o
               zagotavljanju sredstev za investicije v javno železniško infrastrukturo po nujnem
               postopku in Predlog zakona o spremembah in dopolnitvah zakona o bančništvu, prav tako
               po nujnem postopku. Po dogovoru na Kolegiju predsednika Državnega zbora z dne 7.
               oktobra 2011 predlaga, da se za obravnavo navedenih predlogov zakonov razširi dnevni
               red 48. izredne seje zbora. Predlog za širitev ste prejeli z dopisom dne 7. 10. 2011.
               Predlagam, da o obeh predlogih za razširitev razpravljamo skupaj, o vsakem predlogu
               pa bomo glasovali posebej. Želi besedo predstavnik Vlade, kot predlagatelj? <stage>(Ga ni.)</stage>
               Želijo besedo predstavniki poslanskih skupin? Prijava, prosim.</p>
               <p>V imenu Poslanske skupine SDS ima besedo gospod Jože Tanko.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Hvala lepa za besedo.</p>
               <p>Mi teh dveh predlogov za širitev dnevnega reda ne bomo podprli. Ne samo zato, ker se
               Vlada, ki je predlagatelj teh nujnih postopkov, seje ni udeležila, čeprav deluje v
               skladu z omejenimi pooblastili, ampak tudi iz vsebinskih razlogov.</p>
               <p>Mi mislimo, da na predzadnji seji Državnega zbora teh nujnih zadev ni možno na tak
               način reševati. Vlada je imela v obeh primerih več let časa v tem mandatu, da bi te
               zadeve uredila v skladu s predpisi in z nameni, pa tega ni storila. Sedaj pa smo
               priča nekim izrednim dogodkom predlogom zakonov po nujnih postopkih, ko naj bi se na
               hitro nekaj uredilo, ko ni niti časa, da bi stvari dobro preverili in tako naprej.
               Skratka, menimo, da gre za popolnoma nerazsodno dejanje Vlade, ki pravzaprav tudi
               odraža delo koalicije v tem mandatu, ko prihajajo na nek zmeden način, neorganiziran
               način, nekontroliran način na mizo predlogi, ki niso usklajeni pravzaprav nikjer, ne
               z enimi partnerji ne z drugimi partnerji. Mimogrede, tudi znotraj Vlade prihajajo
               predlogi, ki znotraj Vlade niso usklajeni. In glede na to, da se niti eden izmed
               resornih ministrov ni potrudil, da bi prišel sem in razložil potrebo po nujnem
               postopku oziroma tudi po obravnavi tega na izredni seji, potem žal pravzaprav ni
               nobene potrebe, da kar takole bianco potrjujemo postopke in tudi bianco uvrščamo
               točke na dnevne rede in o njih odločamo.</p>
               <p>Skratka, mi bomo glasovali proti.</p>
            </sp>
            <sp who="SDZ5:GermičLjubo">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>V imenu Slovenske nacionalne stranke bo predstavil stališče gospod Bogdan Barovič.
           </p>
            </sp>
            <sp who="SDZ5:BarovičBogdan">

               <speaker>BOGDAN BAROVIČ:</speaker>

               <p>Hvala lepa za besedo, gospod predsednik. Dober dan voščim kolegicam in kolegom!</p>
               <p>Poglejte, prvi stavek bi moral biti, kako bo politična opcija, ki zastopa določen del
               Slovenk in Slovencev v tem Državnem zboru, glasovala? Zdaj mi pa razložite, kako naj
               rečem, kako bomo glasovali, če predlagatelja zakona za izredno sejo ni tukaj. Še
               enkrat vas vprašam, korektno in konkretno, predlagatelja ni tukaj. Ali nima ta
               institut Državnega zbora kot prva veja oblasti nekih vzvodov, da temu naredi vendarle
               konec? Ta parlament bo razpuščen 20., ne danes, 11. Ta parlament dela in Vlada je
               tudi dolžna delati in je dolžna priti sem in povedati, za kaj gre. Mislim, to je
               omalovaževanje tega zbora in ni čudno, da ljudje pravijo, da smo vredni nič. Ja,
               seveda smo vredni nič, če Vlada sama pokaže, koliko smo vredni. Kako naj rečem sedaj,
               kako bom glasoval? Mi vsi vemo, da smo bili vsi polnih ust o tem, kako se na
               železniškem področju nič ne zgodi, nič ne naredi, da je treba razvijati železnico
               zaradi Luke Koper, zaradi razvoja Slovenije. Vsi. Leva, desna, vseeno katera opcija,
               vsi smo to govorili. Danes imamo en predlog zakona, ampak ker pač ni nikogar, da bi
               nam v petih stavkih, tako kot je kolega malo prej lepo povedal, v dveh stavkih
               povedal, zakaj predlaga zakon. In zdaj zahtevate od nas odločitev. Ljudje pač
               pokrivamo različna področja, nismo vsi eksperti za vse, ampak mislim, da smo toliko
               vredni – pa ne glede na to, ali je prenos ali ne, mene zdaj nič ne briga ta
               televizija –, da bi pa ljudje vseeno morali vedeti, da takšen odnos Vlade do
               Državnega zbora, pa hvala lepa. Hvala lepa.</p>
               <p>Jaz osebno vem, da se bom odločil za, ker sem tudi bil zraven, ko sem podpiral razvoj
               železnic. Ne vem pa, kaj v tem zakonu piše, ker nisem v tem odboru in ker tukaj
               zdajle nimam nikogar, ki bi mi to povedal. In to je sramota. Če bi me pa vprašali, če
               je to ocena Vladi, bi jim dal pa klofuto in bi jim rekel petkrat ne. Takšen odnos do
               nas, gospe in gospodje, do vseh nas, ne glede na to, kakšne politične barve smo, je
               pa res grd. Grd.</p>
               <p>Pri nas se bo vsak odločil tako, kot bo menil, je pa to ostra in čisto resna kritika
               Vladi. Da enega podsekretarja ne zna poslati, da bi razložil zdajle v treh stavkih,
               je pa sramota za Državni zbor s strani Vlade, predvsem pa za to vlado. Zdaj je
               pokazala pravi obraz.</p>
            </sp>
            <sp who="SDZ5:GermičLjubo">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>Jaz bi samo opozoril, da smo zdaj pri obravnavi razširitve dnevnega reda, pri čemer
               pa imam še eno informacijo, in sicer, da je ves čas obravnave dnevnega reda te seje
               ta seja odprta za javnost. Ti varnostni ukrepi se pa izvajajo zato, ker je bila
               dvorana pripravljena za sejo, ki bo zaprta v nadaljevanju.</p>
               <p>Ker predstavniki poslanskih skupin ne želijo več besede, zaključujem razpravo. Gospod
               Veber, v imenu poslanske skupine SD? V svojem imenu ne gre. Zdaj imajo besedo samo
               poslanske skupine, ker odločamo o razširitvi dnevnega reda. Želite v imenu poslanske
               skupine SD? <stage>(Da.)</stage></p>
               <p>Gospod Janko Veber, prosim.</p>
            </sp>
            <sp who="SDZ5:VeberJanko">

               <speaker>JANKO VEBER:</speaker>

               <p>Hvala.</p>
               <p>Glede na razprave, ki smo jim bili priča, vseeno menim, da je mogoče dobro, da tudi v
               imenu poslanske skupine povem, da je zakon o dopolnitvi Zakona o zagotavljanju
               sredstev za investicije v javno železniško infrastrukturo treba sprejeti iz
               enostavnega razloga, ker gre za namenska sredstva. Zakon o tem smo že sprejeli, v tem
               smislu, da vsa sredstva, ki se zberejo pri registraciji vozil, namenimo za pripravo
               dokumentacije in za izvajanje investicij v javno železniško infrastrukturo.</p>
               <p>Problem pri izvajanju tega zakona je nastal zaradi tega, ker se vozila, ki se
               registrirajo, registrirajo glede na to, kako poteče v kakšnem mesecu vozniško
               dovoljenje. In ker je v tej fazi zelo veliko pogodb z lastniki zemljišč že
               sklenjenih, predvsem na tej glavni železniški povezavi, torej Divača-Koper,
               Ministrstvo za promet ne more sklepati pogodb, dokler se ne stečejo do konca tega
               leta vsa sredstva na račun. Tako da gre za dejstvo, da lahko ministrstvo že usklajene
               pogodbe o odkupu zemljišč podpiše prej in pomagamo ljudem, ki so se odločili za to,
               da prodajo svoje zemljišče, pomagamo državi, da lahko potem tudi opravi vse potrebno,
               da se izdela projektna dokumentacija, ker je zemljišče pridobljeno in investicija
               lahko steče. Skratka, s tem zakonom omogočamo, da bodo investicije pripravljene za
               izvajanje v železniški infrastrukturi, nekatere, ki so v teku, pa lahko nadaljujejo,
               ne glede na to, da bo registracija nekaterih vozil vplačana šele v decembru mesecu.
               Gre torej za zakon, ki resnično veliko pripomore k temu, da se odzovemo na interes
               vseh tistih, ki so pripravljeni prodati zemljišča, kot tudi interes slovenskih
               železnic in vseh tukaj v parlamentu, da se investicije na tem področju peljejo čim
               hitreje.</p>
               <p>Predlagam, da se ta točka uvrsti na dnevni red in v Poslanski skupini Socialnih
               demokratov bomo to podprli, kajti ne želimo si situacije, kot je bila na začetku tega
               mandata, ko nismo imeli pripravljenega niti enega projekta, s katerimi bi lahko
               začeli izvajati investicije na področju železnic. Ta zakon bo to omogočil in tudi če
               pridejo drugi na oblast po teh volitvah bodo imeli vsaj pripravljeno investicijo,
               torej zapustimo nekaj dobrega, če sprejmemo ta zakon. Hvala.</p>
            </sp>
            <sp who="SDZ5:GermičLjubo">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>Zaključujemo razpravo o predlogu za širitev in prehajamo na odločanje.</p>
               <p>Odločamo o Predlogu za širitev dnevnega reda za obravnavo Predloga zakona o
               dopolnitvi Zakona o zagotavljanju sredstev za investicije v javno železniško
               infrastrukturo po nujnem postopku.</p>
               <p>Glasujemo. Navzočih je 75 poslank in poslancev, za glasovalo 48, proti 20.</p>
               <p><stage>(Za je glasovalo 48.)</stage> <stage>(Proti 20.)</stage></p>
               <p>Ugotavljam, da je predlog za širitev sprejet.</p>
               <p>Zbor bo navedeni predlog zakona kot 5. točko dnevnega reda obravnaval danes po
               prekinjeni 4. točki dnevnega reda.</p>
               <p>Odločamo o predlogu za širitev dnevnega reda za obravnavo Predloga zakona o
               spremembah in dopolnitvah Zakona o bančništvu po nujnem postopku.</p>
               <p>Glasujemo. Navzočih je 75 poslank in poslancev, za je glasovalo 52, proti 21.</p>
               <p><stage>(Za je glasovalo 52.)</stage> <stage>(Proti 21.)</stage></p>
               <p>Ugotavljam, da je predlog za širitev sprejet.</p>
               <p>Zbor bo navedeni predlog zakona kot 6. točko dnevnega reda obravnaval jutri, v sredo,
               12. oktobra 2011.</p>
               <p>Skupina desetih poslank in poslancev s prvopodpisano Bredo Pečan je v obravnavo zboru
               predložila v Predlog zakona o spremembi Zakona o zdravniški službi po skrajšanem
               postopku. V zvezi s tem predlogom zakona je skupina 24 poslank in poslancev s
               prvopodpisano Bredo Pečan vložila zahtevo za sklic izredne seje zbora. Predlagam, da
               se dnevni red 48. izredne seje zbora razširi z obravnavo navedenega predloga zakona.
               Predlog za širitev ste prejeli z dopisom z dne 10. 10. 2011. Želi besedo predstavnica
               predlagatelja predloga zakona, to je skupine poslank in poslancev s prvopodpisano
               gospo Bredo Pečan? <stage>(Ne.)</stage> Želijo besedo predstavniki poslanskih skupin? <stage>(Ne.)</stage> S tem
               zaključujem razpravo o predlogu za širitev in prehajamo na odločanje o predlogu za
               širitev dnevnega reda za obravnavo Predloga zakona o spremembi Zakona o zdravniški
               službi po skrajšanem postopku.</p>
               <p>Glasujemo. Navzočih je 74 poslank in poslancev, za je glasovalo 54, proti 1.</p>
               <p><stage>(Za je glasovalo 54.)</stage> <stage>(Proti 1.)</stage></p>
               <p>Ugotavljam, da je predlog za širitev sprejet.</p>
               <p>Zbor bo navedeni predlog zakona kot 7. točko dnevnega reda obravnaval jutri, v
               sredo, 12. oktobra 2011.</p>
               <p>Obveščam vas, da je skupina 23 poslank in poslancev 10. oktobra 2011 vložila zahtevo
               za sklic izredne seje Državnega zbora za obravnavo Predloga zakona o spremembah in
               dopolnitvah Zakona o dohodnini po skrajšanem postopku, ki ga je v obravnavo
               predložila skupina poslank in poslancev s prvopodpisanim gospodom dr. Luka Jurijem. V
               zvezi s to zahtevo nisem predlagal razširitve dnevnega reda 48. izredne seje zbora,
               ker mora v skladu s prvim odstavkom 117. člena Poslovnika zbora Državni zbor najprej
               končati z obravnavo Predloga zakona o spremembah in dopolnitvah Zakona o dohodnini po
               skrajšanem postopku, ki ga je v obravnavo zboru predložila skupina poslancev s
               prvopodpisanim Tadejem Slapnikom.</p>
               <p>Prehajamo na glasovanje o določitvi dnevnega reda v celoti. Zboru predlagam, da za
               današnjo sejo določi dnevni red, kot ste ga prejeli s sklicem in s sprejetimi
               dopolnitvami. Glasujemo o dnevnem redu.</p>
               <p>Proceduralno, gospod Tanko.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Hvala lepa za besedo.</p>
               <p>Glede na to, da se v sklopu dnevnega reda potrjuje tudi zaupnost pri 1. točki
               dnevnega reda predlagam, da se 1. točka dnevnega reda odpre za javnost v vseh tistih
               delih, kjer ni potrebe, da so podatki zaščiteni in označeni s stopnjo zaupnosti
               INTERNO.</p>
               <p>Namreč, velika večina zaslišanj, mislim, da kar čez 30, je bilo izpeljanih na javnih
               sejah. Po podatkih sta bili samo dve zaslišanji v zaprtih prostorih in je pravzaprav
               neprimerno, da zabeležko, zapis ugotovitve teh javnih zaslišanj označite s stopnjo
               tajnosti INTERNO. Prav tako se mi zdi nekako neprimerno, da se tudi vsa ta dejstva,
               ki so bila ugotovljena na teh javnih zaslišanjih, ki jih je imela javnost priložnost
               spremljati po tretjem kanalu, zaprejo za javnost, ker so to znana dejstva, ki so bila
               javno povedana. Prav tako je pa bilo marsikaj od teh javnih znanih dejstev, ki sta
               bila povedana na zaslišanjih, povedano kasneje tudi na tiskovnih konferencah
               predsednica preiskovalne komisije.</p>
               <p>Prav tako se mi zdi neprimerno, da so označena s stopnjo zaupnosti INTERNO, logična
               sklepanja članov preiskovalne komisije – brezplačniki. Rečeno je bilo namreč na
               tiskovni konferenci in večkrat ponovljeno s strani vseh članov preiskovalne komisije,
               vseh poslanskih skupin koalicije, da poročilo temelji na 90 % dejstev in 10 %
               logičnih sklepanj. In zdi se mi zelo neprimerno, da so zaprta za javnost in da ne
               vemo, kaj so logična sklepanja predsednice preiskovalne komisije niti recimo poslanca
               Levaniča, poslanca Slapnika, poslanca Jeriča in drugih. Ne vem, zakaj bi logična
               sklepanja poslancev v tej preiskovalni komisiji označili s stopnjo zaupnosti INTERNO.</p>
               <p>Prav tako se mi zdi nekako neprimerno, da je omejen vpogled v to tudi poslancem,
               sicer na poseben način, medtem ko tisti, ki so bili zaslišani, recimo direktor Pošte
               Slovenije, niti ne morejo vpogledati v zabeležko tistega, kar je povedal na
               preiskovalni komisiji, in to v javnem delu. Tudi ne more pogledati, kakšne so
               ugotovitve, ki so povzetek tega javnega dela. Enako velja za vse ostale.</p>
               <p>Zato predlagam, spoštovani predsednik, da odločanje o potrjevanju dnevnega reda
               prekinemo za toliko časa, da predsednica preiskovalne komisije razmisli o tem, ali je
               stopnja zaupnosti INTERNO primerna za to točko dnevnega reda ali ne. Tisto, kar je
               davčna skrivnost, osebni podatek in tako naprej, tisto naj kar bo označeno z ZAUPNO
               in prekrito, ostalo je pa javno. In mislim, da je prav, da je javno.</p>
            </sp>
            <sp who="SDZ5:GermičLjubo">

               <speaker>PREDSEDNIK LJUBO GERMIČ:</speaker>

               <p>Gospod Jože Tanko, ravnam skladno s predpisi in v skladu z ravnanjem, ki je bilo
               določeno s strani predsednice preiskovalne komisije, ki je svoje končno poročilo
               označila s stopnjo tajnosti INTERNO v skladu z Zakonom o tajnih podatkih.</p>
               <p>Seveda nimam nobene pristojnosti, da bi lahko karkoli spremenil v odnosu do tega
               stališča. Navedeno poročilo pa poleg tajnih podatkov vsebuje še osebne podatke,
               podatke, označene kot davčna tajnost, bančna tajnost in poslovna skrivnost. Tako
               imenovano oceno škodljivih posledic je podpisala predsednica preiskovalne komisije,
               ocena je javna in je na razpolago kot arhivska priloga k poročilu ter dostopna v
               glavni pisarni, kjer si jo lahko ogledate. Oznake tajnosti, ki jo je podpisala
               predsednica, veljajo do preklica. In v odnosu do tega ne morem ravnati drugače. Tudi
               v korespondenci na vaš pisni predlog sem vam odgovoril in mislim, da drugače tu ne
               morem ravnati.</p>
               <p>Gospod Tanko, proceduralno. Opozarjam vas, da ni razprave glede tega. Obrazložil
               sem, da sem vezan na predpise in postopke, ki so bili izpeljani pred tem.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Hvala lepa, gospod predsednik.</p>
               <p>Niste povsem natančno povzeli mojega predloga. Predlagal sem prekinitev seje zato, da
               predsednica preiskovalne komisije odloči o tem, da se na osnovi tega predloga
               umaknejo iz delov poročila oznake INTERNO. Jaz vem, da vi kot predsednik Državnega
               zbora tega ne morete storiti. Ampak glede na to, da je bilo zaslišanje recimo Draga
               Kosa, Bećirja Kečanovića, Aleša Hauca, Andreja Lasbaherja, Mojce Centa Debeljak,
               Andreja Plausteinerja in drugih javno in je bilo moč ta zaslišanja spremljati tudi na
               3. programu TV SLO, se mi zdi nesmiselno, da so vse izjave teh oseb, ki so povzete v
               zapisu preiskave, v ugotovitvah preiskovalne komisije in najbrž deloma v sklepih,
               označene s stopnjo zaupnosti INTERNO. Mi nimamo težav s tem, da vse tisto, kar pade
               pod oznako zaupnosti v skladu z zakonom o tajnih podatkih ali o varstvu osebnih
               podatkov, ostane označeno s stopnjo zaupnosti INTERNO. Problem je v tem, da ste s tem
               označili tiste stvari, ki jim to ne pritiče. In ker je to tako narejeno, je to samo
               vir manipulacij in zlorab pri interpretaciji ugotovitev te preiskovalne komisije. V
               javnost prihajajo mnogi podatki, rišejo se razne mreže, kdo vse je pri tem
               razpravljal, sodeloval in tako naprej. To nikjer v preiskovalni komisiji ni bilo
               predočeno, ni bilo predstavljeno, niti ni možno preveriti, kaj piše v poročilu
               preiskovalne komisije. Javnost to najbrž pričakuje, če Mladina serijsko objavlja ta
               poročila in ugotovitve preiskovalne komisije. Potem to odprimo za javnost.</p>
               <p>Glede na to, da se tu veliko manipulira, kdo je kaj naredil pri tem primeru, bi bilo
               to najbrž, spoštovani predsednik, smiselno. Razmislek tistih, ki so to preiskovalno
               komisijo vodili, bi bil logičen. To posebej poudarjam še zato, ker bi morala
               preiskovalna komisija v svojem temelju preiskovati neodgovornost oziroma politično
               odgovornost nosilcev javnih funkcij, pa tega ta komisija ni opravila. Ni zaslišala
               niti enega nosilca javne funkcije, ne kot pričo ne kot preiskovanca. V sklepih ni
               ugotovila nobene odgovornosti, nobenega nosilca javne funkcije in tako naprej. In
               zdaj to kvazi poročilo, ki je narejeno na osnovi ne vem česa in ki ni nič ugotovilo,
               označite s stopnjo zaupnosti, in napišete nekatere sklepe, ki mimogrede niti ne
               povzemajo vseh ugotovitev preiskovalne komisije.</p>
               <p>Mislim, da bi bilo prav, da se to, kar se lahko, odpre javnosti. Navsezadnje so celo
               lektorji to prebrali. Poslanci Državnega zbora in ljudje pa na javni seji tega ne
               morejo. Hvala lepa.</p>
            </sp>
            <sp who="SDZ5:GermičLjubo">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>Jaz vztrajam pri argumentaciji, ki sem jo podal in sem na njo vezan.</p>
               <p>K besedi se je prijavila še gospa Melita Župevc, če želi pojasniti.</p>
               <p>Gospa Melita Župevc, imate besedo.</p>
            </sp>
            <sp who="SDZ5:ŽupevcMelita">

               <speaker>MAG. MELITA ŽUPEVC:</speaker>

               <p>Hvala lepa, gospod predsednik.</p>
               <p>Zdaj poziv gospoda Jožeta Tanka iz SDS ni nič drugega, kot poziv k temu, da naj
               kršimo zakon. Mene lahko gospod Jože Tanko še stokrat pozove da naj kršim zakon in
               tega ne bom počela. Neprimerno je tudi, da 14 dni o poročilu razpravljajo tisti, ki
               ga tudi prebrali niso. In neprimerno je, da tisti, ki poročila niso prebrali,
               govorijo, kaj in katera oznaka naj se iz tega poročila umakne. Gospodje, jaz vam
               predlagam, svetujem, da se za lastno verodostojnost najprej sprehodite do sobe in
               preberete poročilo, potem pa o njem tudi javno razpravljate.</p>
               <p>Če smem samo pojasniti, gospod predsednik. Komisija, ki sem jo vodila, ni pristojna
               za umik oznak davčna tajnost, bančna tajnost, poslovna skrivnost in tako dalje. Jaz
               sem prejela odgovore nekaterih subjektov, ki so vključeni v to poročilo. Prebrala bom
               zadnjega, ki je od danes. Družba Petrol recimo pravi, da ni upravičena enostransko
               brez soglasja druge pogodbene stranke umakniti oznake tajnosti. Potem Urad za
               preprečevanje pranja denarja: <q>"Poleg tega smo mnenja, da kljub temu, da imajo
               dokumenti oznako tajnosti, delo parlamentarne komisije ni bilo onemogočeno in so se z
               njim lahko seznanili tudi poslanci. Podatki, ki smo jih pridobili od bank, še vedno
               nosijo oznako bančna tajnost, te tajnosti urad ne more umakniti."</q> In tako dalje.</p>
               <p>Gospod Tanko govori o magnetogramih zaslišanj. Cenjeni gospod Tanko, vsi magnetogrami
               so danes javni, objavljeni na spletni strani, dostopni vsej slovenski javnosti. Ko pa
               govorite o generalni direktorici Davčne uprave in gospodu Plausteinerju, ta dva sta
               bila zaslišana na delno zaprti seji in ta seja ne more biti dostopna javnosti. Toliko
               v pojasnilo.</p>
               <p>Vsa ta izvajanja gospoda Tanka so čista manipulacija. Kot rečeno, jaz vam svetujem,
               da si najprej preberete poročilo in da se pogovarjamo o vsebini, ne pa o formi.</p>
            </sp>
            <sp who="SDZ5:GermičLjubo">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>Gospod Tanko, mislim, da ste dobili odgovor. Gospod Tanko, imate besedo, ampak o
               vašem proceduralnem predlogu sem podal jaz svoje stališče in predsednica preiskovalne
               komisije. Če je še kakšen nov element, v redu, drugače pa so stališča znana.</p>
               <p>Gospod Jože Tanko, imate besedo.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Hvala lepa.</p>
               <p>Tu se vidi, kakšni mojstri ste. Jaz sem povedal, da ne predlagam in da ne predlagamo
               nobenega umika tajnosti s tistih dokumentov preiskovalne komisije, ki so po zakonu
               ali v skladu z varovanjem osebnih podatkov ali drugih zakonih o davčni tajnosti ali
               kakšni drugi bančni tajnosti. Predlagal sem, da se umakne oznaka INTERNO samo s
               tistih delov poročila, ki se nanašajo na javna zaslišanja prič, kot so Bećir
               Kečanović, Drago Kos, Barbara Smisl, Danica Ozvaldič, Andrej Lasbaher. Prav tako se
               naj umakne stopnja zaupnosti s tistega dela poročila, ki se nanaša na ugotovitve na
               zaslišanje tistih oseb, ki so bile zaslišane javno in ne vsebuje teh podatkov, in s
               tistih delov poročila, ki so plod logičnega sklepanja poslancev Župevčeve, Levaniča,
               Slapnika, Jeriča in ostalih, ki so pač pri tem sodelovali. Saj ne zahtevamo nič, da
               se umakne stopnja zaupnosti s tistega, kar ni potrebno, ampak s tistega, kar je bilo
               obravnavano javno in kar je plod logičnih sklepanj preiskovalne komisije, beri:
               insinuacij. Samo to naredite v tem delu in nimamo nobenih težav z obravnavo poročila.
               Ne pa sprevračati, da zahtevamo umike stopnje zaupnosti s tistih delov, ki jim to ne
               pritiče. Naj bodo označeni s stopnjo zaupnosti davčne skrivnosti, bančne skrivnosti,
               osebni podatki in tako naprej. Vendar ostalo, kar pa ni označeno s to stopnjo
               zaupnosti po nobenem zakonu in je bilo izvedeno tudi na javnih sejah, pa ni nobene
               potrebe, da je označeno s stopnjo zaupnosti INTERNO. Razen, če je potrebno zato, da
               se manipulira, da se izrekajo neke sodbe, za katere ni podlage v poročilu in tako
               naprej. Te zadeve je možno samo na tak način obravnavati, da se potem manipulira z
               ugotovitvami, da se manipulira s sklepi, da se manipulira z izjavami.</p>
               <p>In še enkrat predlagam, gospod predsednik, oziroma vas pozivam, da pozovete
               predsednico preiskovalne komisije, da z vseh teh delov, ki so plod javnih zaslišanj,
               ki ne vsebujejo tajnih podatkov in ki so plod logičnih sklepanj članov preiskovalne
               komisije, umakne stopnjo zaupnosti INTERNO, ostalo naj pa ostane tako, kot je pač
               predvideno za vse ostale preiskovalne komisije in tudi za druge zadeve, ki jih
               obravnava Državni zbor, če je tako zahtevano. Tisto, kjer pa ni nobene potrebe, pa
               naj bo javno za nas in za slovensko javnost. Hvala lepa.</p>
            </sp>
            <sp who="SDZ5:GermičLjubo">

               <speaker>PREDSEDNIK LJUBO GERMIČ:</speaker>

               <p>Hvala lepa, gospod Tanko.</p>
               <p>Ampak če sem jaz prav razumel predsednico komisije, je tisto, kar je bilo do sedaj
               javno, je tudi javno. To pomeni, da so zapisniki in magnetogrami sej preiskovalne
               komisije, ki ne nosijo oznake tajnosti, javno objavljeni. <stage>/ oglašanje iz dvorane/</stage> Ali
               lahko zaključimo to razpravo iz enega preprostega razloga? Bil je dan proceduralni
               predlog, jaz sem podal svoje mnenje, dali smo besedo predsednici komisije in menimo,
               da smo s tega vidika odgovorili. S tega vidika smo odgovorili. <stage>/ oglašanje iz
               dvorane/</stage> Žal ne moremo dati na glasovanje to, da bomo postavili Državni zbor pred
               situacijo, da bo odločil, če odpiramo tiste podatke, ki so varovani ali po zakonu ali
               pa po sklepu komisije.</p>
               <p>Gospod Bogdan Barovič, imate postopkovni predlog.</p>
            </sp>
            <sp who="SDZ5:BarovičBogdan">

               <speaker>BOGDAN BAROVIČ:</speaker>

               <p>Spoštovani gospod predsednik.</p>
            </sp>
            <sp who="SDZ5:GermičLjubo">

               <speaker>PREDSEDNIK LJUBO GERMIČ:</speaker>

               <p>Želel bi pa opozoriti naprej. Če bomo ponavljali iste proceduralne predloge, ne bom
               dajal priložnosti za to, da bomo ponavljali iste in enake proceduralne predloge.</p>
               <p>Gospod Bogdan Barovič.</p>
            </sp>
            <sp who="SDZ5:BarovičBogdan">

               <speaker>BOGDAN BAROVIČ:</speaker>

               <p>To, kar ste opozorili, hvala lepa, nam je jasno. Če proceduralnega predloga, ki je
               bil dan, gospod predsednik, ne boste dali na glasovanje – menim pa, da bi bilo dobro,
               da bi ga –, zahtevam v imenu Slovenske nacionalne stranke pol ure pavze. Ne zato, da
               se bomo konsolidirali mi, temveč zato, da se boste konsolidirali ostali. Hvala lepa.
           </p>
            </sp>
            <sp who="SDZ5:GermičLjubo">

               <speaker>PREDSEDNIK LJUBO GERMIČ:</speaker>

               <p>Gospod Bogdan Barovič, glasujemo o dnevnem redu seje Državnega zbora.</p>
               <p>Gospod Branko Grims, imate proceduralno.</p>
            </sp>
            <sp who="SDZ5:GrimsBranko">

               <speaker>MAG. BRANKO GRIMS:</speaker>

               <p>Spoštovani gospod predsednik.</p>
               <p>Vi ste tudi odgovoren za ugled državnega zbora. Zdaj pa lepo prosim, da me pozorno
               poslušate. Vsa zaslišanja so bila itak javna. Kar se tiče magnetogramov, ki so
               sestavni del poročila, je predsednica komisije ravnokar povedala, da so tudi ti od
               sedaj javni, a o njih bomo pa razpravljali na zaprtem delu seje. Pa to spremeni
               parlament v predvolilni teater absurda in to nikakor ni v korist ne parlamentu ne
               institutu parlamentarne preiskave. Zaradi tega je ta predlog, ki ga je dal gospod
               Tanko, utemeljen. Naj se z vseh teh delov vendar tudi odstrani oznaka in se omogoči,
               da se o vsem tem, kar je itak javno, razpravlja na odprtem delu seje. Samo za to gre.
           </p>
            </sp>
            <sp who="SDZ5:GermičLjubo">

               <speaker>PREDSEDNIK LJUBO GERMIČ:</speaker>

               <p>Hvala lepa, gospod Grims.</p>
               <p>Slišali smo mnenja in stališče predsednice preiskovalne komisije.</p>
               <p>Gospod Zmago Jelinčič.</p>
            </sp>
            <sp who="SDZ5:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsednik.</p>
               <p>Imam proceduralni predlog. Glede na to, da gre tu predvsem kršenje za možnosti
               javnosti, da izve, za kaj gre, in za skrivanje nečesa, česar ni, da se to skrije, pa
               je treba dati vse skupaj pod okvir tajnosti, v Slovenski nacionalni stranki pri
               takšnih kozlarijah in takšnih političnih pritlehnostih pač ne bomo sodelovali in pri
               tej točki napovedujemo obstrukcijo, potem se pa zmenite, kakor se boste zmenili.
               Kajti to, kar se sedaj dogaja, ni vredno kateregakoli državnega zbora, še najmanj pa
               tega državnega zbora. Če hočete zadevo peljati v tej smeri, da boste prikrivali in
               delali iz ničesar neke zgodbe, potem jih delajte sami. Hvala lepa.</p>
            </sp>
            <sp who="SDZ5:GermičLjubo">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>Prehajamo na glasovanje o določitvi dnevnega reda v celoti.</p>
               <p>Glasujemo. Navzočih je 67 poslank in poslancev, za je glasovalo 45, proti 18.</p>
               <p><stage>(Za je glasovalo 45.)</stage> <stage>(Proti 18.)</stage></p>
               <p>Ugotavljam, da je dnevni red 48. izredne seje zbora določen.</p>
               <p>Prekinjam 48. izredno sejo Državnega zbora za 30 minut, da službe zbora pripravijo
               vse potrebno za začetek obravnave 1. točke dnevnega reda, ki bo potekala brez
               navzočnosti javnosti. Poslanke in poslance prosim, da zapustite dvorano in da pri
               vrnitvi upoštevate navodila, ki ste jih prejeli za potek zaprtega dela seje. Sejo
               bomo nadaljevali ob 11.15.</p>
               <p><stage type="time">(Seja je bila prekinjena ob 10.45 inse je nadaljevala ob 12.30.)</stage> <title>1. TOČKA
                  DNEVNEGA REDA – KONČNO POROČILO PREISKOVALNE KOMISIJE ZA UGOTOVITEV IN OCENO
                  DEJANSKEGA STANJA IZDAJANJA IN FINANCIRANJA BREZPLAČNIH TEDNIKOV <q>"SLOVENSKI
                  TEDNIK"</q> IN <q>"EKSPRES"</q> - (INTERNO) /Del seje zaprt za javnost./</title>
               </p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Kolegice in kolegi! Ura je 12.30, nadaljujemo 48. izredno sejo Državnega zbora. <title>Nadaljujemo s prekinjeno 1. točko dnevnega reda, to je z obravnavo Končnega poročila Preiskovalne
                  komisije za ugotovitev in oceno dejanskega stanja izdajanja in financiranja
                  brezplačnih tednikov <q>"Slovenski tednik"</q> in <q>"Ekspres"</q>.</title>
               </p>
               <p>Prehajamo na razpravo o predlogu sklepov v zvezi s to točko dnevnega reda, ki jih je
               zboru predložila preiskovalna komisija. Besedo ima gospa Darja Lavtižar Bebler.</p>
            </sp>
            <sp who="SDZ5:LavtižarBeblerDarja">

               <speaker>DARJA LAVTIŽAR BEBLER:</speaker>

               <p>Hvala za besedo, gospod podpredsednik. Spoštovane kolegice in kolegi!</p>
               <p>Danes je torej jasno, da je šlo za pritlehno volilno kampanjo SDS, ki so jo v
               pretežni meri financirala državna podjetja. S čigavim denarjem? Da, z denarjem
               davkoplačevalcev. V nasprotju z zakonodajo oziroma z njeno neposredno kršitvijo.</p>
               <p>Povsem slučajno je seveda dejstvo, da je bila SDS takrat vodilna vladna stranka,
               predsednik SDS je bil tudi predsednik Vlade, njegova stranka pa je po volitvah dobila
               še dodaten denar iz državnega proračuna, se pravi od davkoplačevalcev, kot nagrado za
               uspeh na volitvah. Toliko o morali in etiki, o pravni državi in o skrbi za denar
               davkoplačevalcev. Danes je torej jasno, da je šlo za negativno volilno kampanjo, z
               namenom diskvalifikacije političnih tekmecev, za volilno kampanjo mimo veljavne
               zakonodaje in v nasprotju z njo.</p>
               <p>V zvezi s poslovanjem družb Progresija in Zame-tek je parlamentarna preiskava
               ugotovila sum storitve več kaznivih dejanj, namerno uničenje poslovnih listin, davčne
               utaje in več kršitev posameznih zakonov. Slovenski tednik je izhajal tedensko, in
               sicer v 375 tisoč izvodih, Ekspres pa v 340 tisoč izvodih. Oba pa sta kmalu po
               volitvah nehala izhajati, torej je šlo za predvolilna politično-propagandna pamfleta.
               Žal mi je, ampak drugače se temu pač ne da reči. Iz podatkov, ki jih je zbrala
               preiskovalna komisija, izhaja, da izdajatelja iz lastnih sredstev oziroma iz sredstev
               iz poslovanja nista mogla izdajati obeh brezplačnikov in sta brezplačnika financirala
               s pomočjo družb v neposredni ali posredni državni lasti.</p>
               <p>Navijaške novinarske vsebine, ki jih je sicer zelo težko poimenovati novinarske, so
               večinoma podpisovali neznani avtorji s psevdonimi. Na ta način so se avtorji hoteli
               izogniti etični pa tudi zakonski odgovornosti, pri čemer pa prizadeti in zlorabljeni
               politični nasprotniki niso imeli možnosti, da bi se pred obtožbami branili. Več kot
               očitno je, da so oba brezplačnika vsebinsko urejali in usmerjali drugi, ne pa tisti,
               ki so bili navedeni kot uredniki.</p>
               <p>Oba brezplačnika sta se očitno financirala pretežno s posojili. Znano je, da je več
               sto tisoč evrov posojil prišlo iz skladov in podjetij, ki so povezana z mariborsko
               nadškofijo. Logično retorično vprašanje je, zakaj je imela nadškofija, ki bojda s tem
               nima nič, interes, da se udejstvuje v obeh brezplačnikih.</p>
               <p>Kateri so bili oglaševalci denimo v Slovenskem tedniku? Državna podjetja – Mobitel,
               Telekom, Zavarovalnica Triglav, Nova KBM, Petrol in Pošta Slovenije. Zanimivo. Zakon
               o političnih strankah v 25. členu prepoveduje, da gospodarske družbe, v katerih ima
               država ali samoupravna lokalna skupnost več kot 25 % delež v kapitalu, in družbe, v
               katerih imajo te družbe večinski delež, financirajo politične stranke oziroma
               katerekoli njihove dejavnosti. Enako prepoved določa tudi Zakon o volilni in
               referendumski kampanji.</p>
               <p>Izhajajoč iz ugotovitev preiskovalne komisije, da je šlo za negativno politično
               kampanjo in da sta brezplačnika izhajala tudi v času volilne kampanje za volitve
               poslancev v Državni zbor, so bile kršene tudi določbe zakona, ki zapoveduje
               političnim strankam, da v svojih poročilih o kampanji prikažejo vse stroške, ki so
               jih imele v zvezi z volilno kampanjo. Poleg tega sta brezplačnika predstavljala tudi
               način, kako se v volilni kampanji izogniti zakonski določbi, ki omejuje višino
               stroškov kampanje na 0,40 evra na posameznega volivca. Neupoštevanje zakonske
               omejitve namreč prinaša finančne posledice, to je, da se politični stranki, ki je
               prekoračila dovoljena sredstva, zmanjša delno povračilo stroškov za organiziranje in
               financiranje volilne kampanje ali pa politična stranka celo za čas enega leta izgubi
               pravico do sredstev iz državnega proračuna, ki se ji izplačujejo na podlagi zakona,
               ki ureja financiranje političnih strank.</p>
               <p>Torej nesporno drži, da je šlo za predvolilna politična pamfleta, da se je izdajanje
               obeh pamfletov financiralo pretežno iz sredstev državnih podjetij in da so se
               financirala posredno tudi iz denarja davkoplačevalcev. Zdaj pa si mislite karkoli si
               že hočete o morali, o etiki, o pravni državi in o vaši prislovični skrbi za denar
               davkoplačevalcev. Hvala.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima Franco Juri, pripravi naj se mag. Borut Sajovic.</p>
            </sp>
            <sp who="SDZ5:JuriFranco">

               <speaker>FRANCO JURI:</speaker>

               <p>Hvala za besedo, gospod predsedujoči.</p>
               <p>Danes je dan, ko je marsikomu zelo nerodno, in to je človeško razumljivo. Verjamem,
               da je tudi med podporniki, med člani in celo med poslanci Slovenske demokratske
               stranke kar nekaj poštenih in dobrovernih ljudi. In danes ob prebiranju teh
               dokumentov verjamem, da jim je iskreno nerodno. Celo meni je nerodno danes za njih.</p>
               <p>Zdaj je jasno, zakaj je kolega Tanko tako vztrajal pri proceduralni zahtevi o
               javnosti dokumenta. Kaj bi to pomenilo? To bi de facto pomenilo, da bi cenzorji s
               črno barvo prikrili vse dokaze, zato da bi lahko navidezno govorili javno, v bistvu
               pa to ne bi bilo javno, ker bi dokaze, ki jih imamo sedaj tukaj in ki jih lahko
               normalno prebiramo, predstavili v cenzurirani obliki. To v vednost javnosti.</p>
               <p>Ampak dejstvo je, da je toliko prstnih odtisov, toliko marmeladnih madežev okrog teh
               brezplačnikov, da človek ne razume, kako so se tako nerodno obnašali in kako sta
               takratna vlada in takratna vladna stranka, Slovenska demokratska stranka, nerodno
               pristopili k temu projektu, ustvarila jasno omrežje, paramafijsko omrežje interesov,
               kjer se je pretakal denar davkoplačevalcev, posredno in neposredno, pri Pošti
               Slovenije in pri drugih podjetjih, ki so z oglaševanjem podpirala ta projekt in s tem
               dokazali neko lojalnost takratnemu vladarju. Ampak Slovenska demokratska stranka je
               vse to storila verjetno v prepričanju, da bo končna zmaga njena in da se ne bo nikoli
               pojavila preiskovalna komisija v Državnem zboru, ki bo delala na podlagi konkretnih
               dokazov, konkretnih številk Davčne uprave in drugih nadzornih institucij, konkretnih
               imen, ki se, glej ga, zlomka, vsi povezujejo z eno samo stranko. Vse niti, vse lovke
               vodijo k Slovenski demokratski stranki in tega seveda ne more nihče več prikrivati.</p>
               <p>Mislim, da je komisija ponudila odlično podlago za nadaljevanje postopkov, ki morajo
               slediti v tistih organih, ki so pristojni tudi za ugotavljanje kaznivih dejanj.
               Zanimivo je tudi poglavje, ki povezuje zgodbo SDS brezplačnikov z mariborsko
               nadškofijo. Poglejte, mariborska nadškofija je povzročila največji finančni škandal v
               zgodovini Rimskokatoliške cerkve. Predstavnik, ki je bil zaslišan, je sam priznal, da
               je bil to poguben projekt, kjer so samo izgubili. Kdo? Oni? Mariborski škofje? Ne,
               izgubili davkoplačevalci, kajti denar, ki se je pretakal iz Nove Ljubljanske banke v
               gospodarska podjetja mariborske škofije in nato na posreden način do brezplačnikov,
               ostaja v luknji, ostaja tam nekje in ga je treba plačati. In kdo bo to naredil? To
               bodo naredili davkoplačevalci. To je dobro. Mislim, da dodana vrednost tega poročila
               ni samo v razkrinkavanju dejanskega namena in ciljev brezplačnikov Slovenski tednik
               in Ekspres, ki sta z negativno kampanjo, z diskvalifikacijo, z osebnimi žalitvami
               skušala doseči zmago takrat vladajoče stranke. Ni samo v tem. Dodana vrednost je v
               razkrinkavanju omrežij, ki so nastajala v tistem obdobju in ki so dejansko danes še
               vedno dejavna, kajti če kaj lahko očitamo tudi tej vladi, je, da ni znala učinkovito
               prekiniti s temi paramafijskimi lovkami, ki so še vedno aktivne. Menim, da je to
               poročilo ne samo potrebno, pač pa je velik korak naprej v zgodovini tega parlamenta,
               kajti počasi prihajamo do neljubih resnic, ki jih bo SDS težko prikrivala naprej.</p>
               <p>Če sklenem svoj nastop, upam, da bo iz te razprave sledilo nadaljevanje. V medijih
               se pojavljajo celo imena nekaterih naših kolegov poslancev, ki so v tistih
               brezplačnikih oglaševali svojo volilno kampanjo, in to plačali iz osebnega računa,
               kar je tudi vprašljivo z vidika zakonitosti, glede na pravila, ki obstajajo o
               volilnih kampanjah. Govorim o kolegu Petku. Če to drži, so te stvari seveda izjemno
               sporne in upam, da bo javnost uvidela, kaj se je takrat dogajalo in kaj se bo
               dogajalo na kvadrat, če bi ta omrežja politično preživela in ponovno prevzela nadzor
               nad to državo. Hvala.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima mag. Borut Sajovic. <stage>(Ne.)</stage> Dr. Pavel Gantar. <stage>(Ne.)</stage></p>
               <p>Mag. Branko Grims, izvolite.</p>
            </sp>
            <sp who="SDZ5:GrimsBranko">

               <speaker>MAG. BRANKO GRIMS:</speaker>

               <p>Spoštovani!</p>
               <p>Bom nadaljeval kar tam, kar je govoril zdajle kolega, ko je dejal, da je marsikomu
               danes zelo nerodno. Verjamem, da je marsikomu na tranzicijski levici danes res zelo
               nerodno. Kajti žalosten domet tranzicijske levice se kaže s tem, ko zgodbo o dveh že
               davno propadlih brezplačnikih prodaja kot glavni razvojni problem države Slovenije.
               To je nekaj, zaradi česar je bilo treba ukrepati, preklicati že sklicane seje,
               sklicati izredno sejo Državnega zbora, to je največji razvojni problem države
               Slovenije po njihovem mnenju. Če res tako mislite, se ne čudim, da smo tam, kjer smo.</p>
               <p>Problem te zgodbe je, da seveda za to nimate nobenega argumenta. Lahko me takoj
               obtožite, če povem kaj o tistem gradivu, ki je bilo zaprto za javnost. Je seznam
               nekih gradiv, seznam imen, ki bi morala biti zaslišana, seznam imen, ki so bila
               zaslišana, in ravno v tem je keč. Ljudje božji, v odločbi o imenovanju te
               preiskovalne komisije o brezplačnikih in o njenih pristojnostih v vsaki alineji piše:
               <q>"ugotavlja krivdo nosilcev javnih funkcij, ugotavlja povezanost nosilcev javnih
               funkcij in njihovo odgovornost, ugotavlja osebno odgovornost nosilcev javnih
               funkcij"</q>. V vsem svojem času ni ta komisija zaslišala enega samega samcatega javnega
               funkcionarja! To se pravi, da je cela zgodba od prve sekunde do danes ena sama
               zloraba instituta preiskovalne komisije z namenom politične diskreditacije. Da je
               seveda v ozadju samo strah pred resnico, se je pokazalo pri precej – se boste vsi
               skupaj nasmejali – komičnem koncu njenega dela, ko smo želeli v ključnem delu, ko bi
               se res opravila zaslišanja funkcionarjev, ki so bila predvidena, pa ste jih
               preklicali, in seveda pri izdelavi poročila, torej pri dejanskih ugotovitvah,
               sodelovati. Tisti trenutek, ko ste izvedeli, da to želimo in da se bližajo volitve,
               ste preklicali že sklicane seje komisije in napisali kar neko končno poročilo, brez
               da bi zaslišali enega samega javnega funkcionarja! Pa ste komisija, kjer v vsaki
               alineji njenih pristojnosti piše, da mora ugotoviti odgovornost, vlogo in vse ostalo
               javnih funkcionarjev, kar je seveda tudi edino skladno z zakonom, ki to področje
               ureja.</p>
               <p>Kaj je torej počela ta komisija? V resnici so naloge in delo te komisije eno samo in
               danes se to odvija kot tragična farsa za demokratično državo. Gre za grob in
               brezmejno nesramen napad na svobodo medijev in na ustavno pravico do informiranosti.
               Dva medija, dva uboga brezplačnika sta si drznila iskati tržno nišo! Bila sta
               drugačna od tiste etablirane večine, za katero bi točno tako, kot ste zdajle
               govorili, lahko govorili, da je vaša, da govori vam v prid. Točno tako bi lahko
               rekli, da gre na primer za Zaresov Nedeljski, ki je recimo mene primerjal in v neki
               karikaturi uporabil celo direktno karikaturo s področja nacizma, ne to zadnjo, o
               kateri se toliko govori, to je zgodba že izpred nekaj let. In tako dalje in tako
               dalje. Skratka, točno enake metode, točno enaka sredstva, ampak, hudirja, o tem se pa
               ne govori. Če sta pa dva izstopala iz množice, ju je pa treba uničiti z vsemi
               sredstvi in diskreditirati, tudi če sta že zdavnaj propadla, ker pač nista mogla na
               tako majhnem prostoru preživeti. In to je zgodba, ki je jedro tega problema. Kaj je v
               resnici največji demokratični deficit in o tem danes v resnici govorimo, čeprav tega
               seveda ni v vaših sklepih, pa bi moralo biti, , gospe in gospodje, ker to pa je
               problem. Kaj je največji demokratični deficit države Slovenije? V vseh demokratičnih
               državah zagotavljajo mediji svojo visoko profesionalnost in tudi svojo lastno
               svobodo, svobodo uredništev, s svojim medsebojnim nadzorom, da imajo vedno pozornost
               eden proti drugemu in če nekdo objavi nekaj, kar ni res, objavi polresnico, vsi
               ostali kar tekmujejo, da bi ga razgalili, mu s tem vzeli kredibilnost, tudi bralce,
               tudi denar, če želite, in seveda povečali svojo kredibilnost. Pri nas je situacija
               ravno obratna. Imamo medijski stroj, ki deluje uglašeno. Se vedno obstajajo tabu
               teme. Eno, ki sem jo v zadnjih mesecih recimo doživel na lastni koži, lahko javno
               povem. Veste, da je spomladi ta vlada in vaša koalicija predlagala v parlamentu
               kazenski zakonik, po katerem bi lahko za kopiranje z interneta ljudi zapirali za tri
               leta, kar bi predvsem prizadelo mlade oziroma mlade po srcu. Sprožil sem poslansko
               vprašanje, poslal odprto pismo predsedniku Vlade, imel dve tiskovni konferenci v
               imenu SDS. In ko je enkrat že minister pod pritiskom, potem ko se je prebudila tudi
               zainteresirana javnost oziroma strokovna javnost, popustil in je že napovedal
               spremembo tega člena ter neformalno to tudi že dokončno potrdil, se je oglasila Zveza
               potrošnikov Slovenije. Po tem, več dni po tem. In vsi mediji so zapisali, tisti, ki
               prej te teme sploh odpreti niso hoteli, čeprav bi prizadela skoraj vsako družino, da
               je na predlog Zveze potrošnikov pa zdaj minister pristal na spremembo zakona. In
               ljudje si predstavljajo, da so objektivno informirani. Ali ni to po svoje prav
               tragično? Da ljudje živijo v neki popolnoma zlagani, virtualni podobi, ki z resnico
               sploh nima več nobene zveze. In za to se je seveda treba boriti, da se ne bi
               uveljavil nekdo drug, nekdo nov, ki želi pokazati še drugo plat medalje. Seveda
               akcija rodi reakcijo in zaradi tega gre najbrž vsak pol teh medijev, če želite, preko
               meje, ki je običajna v demokratičnih, mnogo bolj uravnoteženih državah. Ampak zaradi
               tega to v ničemer ne opravičuje vašega ravnanja. Vi ste izkoristili institut
               parlamentarne preiskave in ga zlorabili do amena. Niti enega nosilca javne funkcije
               niste zaslišali. Napisali ste nekaj po sistemu <q>"što se babi tilo, to se babi snilo,"</q>
               kakor so včasih temu rekli na Balkanu, in sedaj to zaprli za javnost, čeprav v tem ni
               ničesar, kar bi bilo omembe vrednega, nobenega pametnega dokumenta, nič od nič od
               nič, sem dvakrat to podrobno prebral, in seveda s tem mahate pred javnostjo, da ima
               občutek, kako je to pomembno. Tamle ste uprizorili šov z zaporo za kamere, zato da je
               bil posnetek, v smislu: Uh, kakšno pomembno razvojno temo se obravnava –
               brezplačnike! In to je vse. Še celo to sem doživel, da sem hotel vmes iti ven, pa sem
               moral najprej vrniti gradivo, čeprav je ležalo tu na mizi in ga je gospod pri vratih
               vzel – tega nisem doživel niti na eni od dosedanjih sej. Zaradi tega seveda, ker ste
               se tako panično bali, da bi vas nekdo razgalil. Kajti, ko bi se razgalila resnica,
               kaj ste vi v resnici skupaj spravili na papir, bi vsi že iz ekoloških razlogov rekli:
               Ljubi bog, saj je pa res škoda teh dreves, da take stvari pacate po papirju. In to je
               vse, kar je treba vedeti o tem, kar ste naredili.</p>
               <p>Toda zadeva je v resnici veliko bolj resna. S tem namreč pripomorete k ohranjanju
               tega demokratičnega deficita, da ni polno izpolnjena ustavna pravica, da bi bila
               vsakomur na enostaven način katerikoli trenutek dostopna vsaka relevantna informacija
               o kateremkoli področju družbenega življenja osvetljena z različnih vrednostnih zornih
               kotov. To pomeni, da je to vaše ravnanje tudi v globokem nasprotju z ustavnimi
               načeli, z demokratičnimi načeli in je v bistvu globoko protidemokratično.</p>
               <p>Živimo v državi, v kateri se še ni zgodilo, da bi vsi osrednji mediji pokazali
               vzporedna stolpca dosežkov prejšnjega mandata in dosežkov predprejšnjega mandata, da
               bi se ljudje na tej osnovi lahko odločali za naprej, pa bi bilo to nujno. To so tiste
               tabu teme, o katerih govorim, ki pa so usodnega pomena za razvoj države Slovenije, in
               zaradi teh, da se to stanje, ki je sramota za demokratično državo, zaradi česar v
               bistvu ta država niti demokratična ni, ohranijo še naprej. V teh razmerah lahko
               seveda javno izrečem vse priznanje tistim novinarskim društvom, ki na ta demokratičen
               deficit, na tabu teme opozarjajo, vsem posameznikom, ki si prizadevajo, da bi
               dejansko uveljavili več pluralnosti, več profesionalnosti v slovenskih medijih,
               hkrati pa odkrito povem, da bi moralo biti vseh ljudi groza tistih, ki še naprej
               vzpostavljajo ta sistem demokratičnega deficita z napadanjem vseh novinarjev osebno,
               medijev, ki so drugačni, vseh, ki si prizadevajo, da bi predstavili to drugo plat
               medalje, kajti s tem se vzpostavlja mehanizem, ki dejansko bolj ogroža demokracijo,
               pa tudi profesionalnost in svobodo novinarstva kot karkoli drugega, vključno s
               lastniškimi in drugimi povezavami, razen s tistimi, ki seveda to stanje prav tako
               omogočajo. Vse to se jasno pokaže pri delu vaše komisije. Vse to ste razgalili z,
               milo rečeno, tragikomičnim koncem njenega dela vi sami. Vse to ste posebej potrdili s
               tem, ko ste poročilo zaprli za javnost. Prišlo je do prave parodije, na katero sem
               opozoril že prej, ko smo sprejemali dnevni red. Danes ste povedali, sama predsednica
               komisije je to rekla, da so vsi magnetogrami sedaj tudi javni, so že na internetu.
               Vsa zaslišanja so bila javna, vsi smo jih lahko spremljali, ampak o njih smo govorili
               lahko na zaprtem delu seje. Če to ni teater absurda, potem pa jaz tudi ne vem, kaj
               je. O nečem, kar je bilo javno, kar je javno, govoriš na zaprtem delu seje, zato da
               potem lahko seveda nekdo gre in interpretira tisto, kar se njemu zdi. Kam nas potem
               to pripelje? Samo en primer, o katerem pa se je javno govorilo in je seveda še kako
               zajeto tudi v vsem, kar je danes predmet razprave. Ogromno očitkov je bilo na primer
               izrečenih na račun Pošte, zgolj zato, ker je sklenila neko pogodbo, sam direktor je
               takrat na zaslišanju, ki je bilo javno, povedal, da so njim dali celo manj ugodno
               pogodbe kot marsikomu drugemu, to se pravi, to že v osnovi ne drži, kar mi vi
               očitate, ampak ima še zadeva komičen del, ki je pa za nasmejati se do solz. Sami ste
               dejali, da dejstvo, da še danes ta dolg ni plačan, kaže na to, da pošta ni ravnala po
               načelu dobrega gospodarja, ker je s temi poslovala. Ljudje božji, kdo pa še drug
               dolguje sedaj Pošti 50 tisoč evrov? Ja, stranka SD, točno tista, ki tamle čez vpije o
               tem. In kaj to torej v praksi pomeni? To pomeni, da lahko rečemo tudi, da pošta ni
               ravnala po načelu dobrega gospodarja, ker je še danes nek dolg ali pa je bil do
               včeraj, ne vem, nekje na internetu sem to pred dnevi prebral, in ga seveda stranka še
               vedno ni vrnila. To se pravi, da gre za nelegalno financiranje politične stranke in
               njene volilne kampanje z denarjem davkoplačevalcev. To je točno vaša logika. Ampak v
               vašem primeru celo drži, v primeru brezplačnikov pa ne, ker je šlo za zaseben
               projekt, ki je bil tudi financiran v glavnem s strani zasebnikov. Veste, do kakšnega
               absurda ste vi zgodbo pripeljali? Da ste problematizirali to, da je nekdo kot
               zasebnik iz zasebnega podjetja nakazal drugemu zasebnemu podjetju denar in obenem
               zmerjali SDS, kot da s tem kaj ima, pa ne eden ne drugi nista bila člana SDS, kaj
               šele funkcionarja SDS oziroma kdorkoli s strani SDS udeležen pri teh poslih oziroma
               zraven kot ustanovitelj pri samem mediju. To se pravi, da gre za očitno ne samo
               napletanje, gre za tudi klevetanje, ki ima po mojem mnenju tudi nekatere elemente
               kaznivega dejanja. Ampak o tej državi doživiš vse, tudi to, da ti tožilstvo zavrže
               nekaj, kar ti na evropskem sodišču že neformalno rečejo, da boš zanesljivo dobil, ko
               te nekdo z družino vred primerja z nacisti, v Sloveniji ti pa to zavržejo pa rečejo,
               preganjaj jih sam, če jih hočeš. In seveda, dokler imamo tako nedelujočo pravno
               državo, ki se tudi ohranja na nek način zaradi tovrstnega stanja na medijskem
               področju, kajti to seveda zajema vse plati življenja, tudi vse veje oblasti, je to
               zelo, zelo velik problem.</p>
               <p>Za konec naj samo še enkrat povem. Žalostno je, da se v trenutku, ko bi se morala
               Slovenija odgovorno soočati z razvojnimi koncepti, jih razgrinjati, pokazati dosežke
               enih in drugih v prejšnjem in predprejšnjem mandatu in naj dosežki govorijo, se na
               tej osnovi odločati za naprej, tukaj pogovarjamo o dveh ubogih brezpalčnikih, ki sta
               si drznila biti drugačna in sta že davno prenehala izhajati. Tukaj je seveda samo eno
               očitno. Ni slučaj, da se to dogaja sedaj, ne samo zato, ker so volitve, ampak
               predvsem zato, da se v naprej da zelo jasni signal komurkoli, ki bi na tako omejenem
               in zaradi tega zahtevnem trgu, ki je sorazmerno majhen, kot je slovenski, hotel
               postaviti neki novi, demokratični, pluralni, profesionalni medij. Ta zgodba mu je za
               lekcijo, tudi ta razprava mu je v naprej za lekcijo. Ne drzni si biti drugačen, ne
               drzni si razkrivati tistega, kar imamo mi za tabu temo, kajti v tem primeru boš
               deležen diskreditacije, preganjali te bomo, četudi zato zlorabimo Poslovnik
               parlamentarne komisije, Zakon o parlamentarni preiskavi, sejo Državnega zbora, vse
               medijske vzvode, ki jih imamo, ampak diskreditirali te bomo do konca. To ste danes s
               tem storili in to je bil tudi v resnici temeljni cilj. Jaz mislim, da bi morali ta
               temeljni cilj vašega početja na neki način prikazati tudi pred institucijami Evropske
               unije, kajti v Evropski uniji temu ne boste našli para. Da gre za grobi napad na
               svobodo medijev s pomočjo instituta parlamentarne preiskave in s pomočjo zlorabe seje
               Državnega zbora. Ta komisija svojega dela niti začela še ni, ni zaslišala niti enega
               javnega funkcionarja, pa govori o odgovornosti. Če bi morali govoriti o odgovornosti
               kogarkoli, bi danes morali sprejeti eden sam sklep, in sicer da se ugotovi
               odgovornost predsednice komisije in vseh članic in članov komisije za tak način
               njenega dela in predvsem za tako sramotni zaključek njenega dela, ki bo ostal kot
               mladež na svobodi tiska v Sloveniji in seveda tudi madež na parlamentu in na
               institutu parlamentarne preiskave.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Za besedo je prosila gospa Melita Župevc v imenu predlagatelja.</p>
               <p>Izvolite.</p>
            </sp>
            <sp who="SDZ5:ŽupevcMelita">

               <speaker>MAG. MELITA ŽUPEVC:</speaker>

               <p>Hvala lepa, gospod podpredsednik.</p>
               <p>Moj komentar pravkaršnjega izvajanja bi bil: Uboga je ta politika, ki ne premore
               kančka pokončnosti in cilja na oblast. Uboga je ta politika.</p>
               <p>Preiskovalna komisija, ki sem jo vodila jaz, je svoje delo opravila odgovorno in
               svojo odgovornost sprejema v tem državnem zboru in javnostjo. Opravila ga je po črki
               zakona in Poslovnika Državnega zbora.</p>
               <p>Bi pa rada zelo na kratko odgovorila na nekaj tez, ki so bile postavljene. Nihče ne
               pravi, da so brezplačniki glavni problem v tej državi, ampak SDS že 14 dni sklicuje
               novinarske konference, gospod Jože Tanko vsak dan pol dneva porabi za to, da piše
               dopise Meliti Župevc in generalni sekretarki Državnega zbora. Ta preiskovalna
               komisija je delala dobro leto dni in je svoje delo pripeljala do konca. Vaši kolegi
               imajo štiri preiskovalne komisije že tri leta, od začetka mandata. Kaj počnejo te
               preiskovalne komisije, razen tega, da zvečer, ko prižgem televizijo, vidim dokumente
               Davčne uprave Republike Slovenije, za katere vem, da so tudi v tem Državnem zboru,
               ampak ne v moji omari, pač pa v kateri drugi? Mi smo svoje delo opravili odgovorno
               in, kot rečeno, mi smo svoje delo opravili v najkrajšem možnem času. To sem
               napovedala, ko sem rekla, da bom prevzela vodenje te preiskovalne komisije samo v
               primeru, če bomo svoje delo opravili do konca. In smo ga. Vaši kolegi ga še vedno
               niso. In glede na to, da bodo reci piši prav zdaj volitve, dvomim, da ga bodo. Kaj
               delajo vaši kolegi? Tri leta vodijo preiskovalne komisije v tem Državnem zboru in vi
               očitate tej preiskovalni komisiji, da je zlorabila svoja pooblastila, svoje
               pristojnosti. Lepo prosim! Najprej se poglejte v ogledalo, potem pa kritizirajte.
               Gospodje, najprej pometite pred svojim pragom. To bi bilo politično korektno in
               politično pokončno.</p>
               <p>Druga stvar, glede sodelovanja SDS v tej preiskovalni komisiji. SDS je na začetku
               dejala, da bo sodelovala v tej preiskovalni komisiji pod enim pogojem. To je, da
               preiskovalna komisija predmet svoje preiskave razširi tudi na brezplačnik Dobro
               jutro. Mi smo pojasnili, da je v Sloveniji v registru vpisanih približno 200
               brezplačnikov, potem lahko preiskujemo še številne druge. Lahko bi recimo preiskovali
               tudi kakšen predvolilni internetni naslov, ki je spet blizu Slovenski demokratski
               stranki, pa je spet vzniknil pred zdajšnjimi volitvami, ampak tega nismo počeli.
               Zakaj nismo preiskovali tudi drugih brezplačnikov? Iz dveh razlogov: ker za to ni
               bilo nobene potrebe, ker drugi niso kršili zakonov in pravil, ki v tej državi za
               nekatere veljajo, in zato, ker če bi preiskavo širili tudi na druge brezplačnike, ne
               bi prišli nikamor. Mi smo imeli predmet preiskave napisan, smo bili osredotočeni in
               smo vedeli, kaj počnemo. Za razliko od kakšne druge preiskovalne komisije, ki je
               napisala noter 50 stvari, ki jih bo preiskala, ukvarja pa se cel mandat samo z eno
               stvarjo in eno osebo. Tako da bodimo korektni.</p>
               <p>Kar se tiče javnih funkcionarjev in nosilcev javnih funkcij pa bom prebrala sklep
               ene druge preiskovalne komisije, pod to poročilo se je podpisal predsednik Zvone
               Černač, in je ugotovil <q>"da je bila politična odgovornost posameznih nosilcev
               političnih funkcij v zvezi s predmetom preiskave velike, nikoli pa se ni ugotavljala,
               saj so prej odstopili oziroma bili zamenjani in ne zasedajo več pomembnejših
               političnih funkcij."</q> To je bila ugotovitev glede nosilcev javnih funkcij.</p>
               <p>Rada bi vas spomnila, da imamo pred seboj sklepe za odločanje na seji Državnega
               zbora. Prvi sklep pravi: Državni zbor sprejema sklepe in ugotovitve preiskovalne
               komisije za ugotovitev in oceno dejanskega stanja izdajanja in financiranja
               brezplačnih tednikov Slovenski tednik in Ekspres. In ugotovitve te preiskovalne
               komisije so nedvoumne. Nedvoumne. In če jih bo, ko jih bo Državni zbor sprejel
               oziroma potrdil, bo potrdil tudi ugotovitve preiskovalne komisije, ki so nesporne. <stage>/
               oglašanje iz dvorane/</stage> Gospod Tanko, če bi prebrali poročilo, bi vedeli. Ker pa žal
               niste prišli do tega, da bi poročilo prebrali <gap n="..."/> <stage>/ oglašanje iz dvorane/</stage></p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Gospod Tanko, prosim ne motite razpravljavke, nimate pravice. <stage>/ oglašanje iz dvorane/</stage>
               Gospod Tanko, ne!</p>
               <p>Melita Župevc ima besedo.</p>
            </sp>
            <sp who="SDZ5:ŽupevcMelita">

               <speaker>MAG. MELITA ŽUPEVC:</speaker>

               <p>Hvala lepa. Ja, mi pač nimamo te navade, da zvečer po televiziji ljudje gledajo, kaj
               je v tajnih dokumentih Državnega zbora.</p>
               <p>Še eno stvar bi rada poudarila, ko je toliko govora o tem, o domnevnem klevetanju
               tistih, ki so ustanovili to preiskovalno komisijo in sprejeli poročilo. Poglejmo malo
               stare številke Slovenskega tednika in Ekspresa. V teh dveh časopisih so se
               podpisovali Vidi Vidci, ljudje, ki ne obstajajo in za temi Vidi Vidci so bile osebe z
               imeni in priimki. In tisti, ki so jih res javno klevetali, niso imeli možnosti objave
               popravka ali doseganja svoje pravice na sodišču. Zakaj? Zato, ker niso vedeli, kdo so
               dejanski pisci bili. Njihovi pravici nikoli ni bilo zadoščeno. Nikoli. Jaz upam, da
               jim bo zdaj s tem poročilom, ker je to poročilo nedvoumno ugotovilo, kdo so bili
               pisci. Verjamem pa, da so bili tudi tisti, ki so to počeli brezplačno in so tudi
               osebe z imenom in priimkom.</p>
               <p>In še na koncu, ko je govora o dveh <q>"ubogih"</q> brezplačnikih. Čisto slučajno sta imela
               ta dva <q>"uboga"</q> brezplačnika skupno naklado 700 tisoč izvodov. 700 tisoč izvodov pa je
               številka, kolikor običajno stranke namenijo za predvolilni letak, ko ga pošljejo na
               vse domove in ljudi pozovejo na volitve. Tako da ubogih 700 tisoč izvodov – ocenite,
               ali je to res neka uboga številka.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Najprej je gospod Jože Tanko prosil za proceduralno razpravo.</p>
               <p>Gospod Tanko, izvolite.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Hvala lepa, spoštovani predsedujoči.</p>
               <p>Poglejte, gospa Župevc je dejala, da že 14 dni sklicujem tiskovne konference na to
               temo. Niti ene nisem sklical v zvezi z brezplačniki. Niti ene tiskovne konference ni
               sklical vodja Poslanske skupine Slovenske demokratske stranke na to temo. To je
               preverljivo in to je eklatantna laž.</p>
               <p>In druga stvar. Ko se tako sklicujete na sklepe in ugotovitve. Žal, ugotovitev niste
               dali javno. Samo sklepe ste dali javno, ugotovitve, spoštovana gospa predsednica, na
               katere se sklicujete v svojih razpravah, niso javne. In v svoji razpravi v uvodu sem
               k tej točki predlagal, da se vse tiste stvari, ki niso problematične, ki ne zadevajo
               tajnosti podatkov, ne davčne, ne bančne, ne osebnih podatkov, da se odprejo za
               javnost, ker so bile obravnavane na javnih sejah. In tega niste hoteli storiti. In
               prosim, da se ne sklicujete na ugotovitve, ker te ugotovitve niso javne <gap n="..."/></p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Gospod Tanko, imate kakšen predlog, prosim?</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Imam!</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Potem ga povejte.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Če se predsednica preiskovalne komisije in tudi ostali člani te preiskovalne komisije
               želijo sklicevati na ugotovitve, potem prosim umaknite stopnjo zaupnosti z njih. To
               bi bilo korektno dejanje, ampak tega ne storite.</p>
               <p>In ponovno predlagam, odprite vse dele poročila, vse dele poročila, za katere
               <gap n="..."/></p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Gospod Tanko <gap n="..."/></p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p><gap n="..."/> ne gre <gap n="..."/></p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p><gap n="..."/> dobro veste, da je bilo o tem na vašo zahtevo odločeno v začetku seje.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Razumem! Razumem, ampak ne vem, zakaj se potem predsednica preiskovalne komisije, ki
               je ugotovitve označila s stopnjo zaupnosti, sklicuje na ugotovitve. Naj jih odpre za
               javnost, pa se bomo potem pogovarjali tako kot o sklepih, ki so mimogrede <gap n="..."/></p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Dobro, hvala lepa, gospod Tanko.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p><gap n="..."/> ne vem kakšni. Nikakršni.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Replika?</p>
               <p>Izvolite, gospod Grims.</p>
            </sp>
            <sp who="SDZ5:GrimsBranko">

               <speaker>MAG. BRANKO GRIMS:</speaker>

               <p>Spoštovana gospa Župevc, če že poskušate nekaj zanikati iz mojih navedb, potem vsaj
               sami sebe tako očitno ne postavite na laž. Glejte, kaj ste dejali: <q>"Mi smo končali
               svoje delo"</q>. To ste štirikrat ponovili, ampak vaša lastna dejanja vas postavijo na
               laž. Kajti vi ste imeli že tri sklicane seje komisije z dodatnimi zaslišanji, z
               dodatnimi izvedbami v svoji pristojnosti pa ste to preklicali in ste šli. Torej ste
               se zavedali, da še niste končali svojega dela, ampak potem so bile pač volitve in
               treba je bilo preprečiti, da bi prišli mi zraven, da bi imeli vpogled v to, kar se v
               resnici dogaja. To se pravi, niste končali svojega dela in s svojim ravnanjem ste to
               najbolje sami dokazali, ko ste odpovedali že sklicane seje.</p>
               <p>In tudi tisto, kar ste navedli kot protiargument mojim navedbam in me še napačno
               citirali zraven, češ da niste zaslišali nobenega funkcionarja in da tako tudi drugi
               delajo. Prvič, če nekdo nekoga povozi, to ne pomeni, da lahko še vsi drugi po drugih
               vozijo, tudi če bi kdo storil napako, to ni v redu. Ampak v vašem primeru pa je ta
               zagovor sploh smešen, kajti vi ste pa imeli med tistimi, ki ste jih predvideli za
               zaslišanje v svojem lastnem sklepu, predvidena tudi zaslišanja nekaterih poslancev
               SDS, ki so aktualni nosilci javnih funkcij, pa tudi teh niste zaslišali. To se pravi,
               da je tudi tukaj z vaše strani ne samo očitna neresnica, ampak veliko sprenevedanje
               in prikrivanje bistva, ki pa je eno samo, in sicer da je bilo vse delo vaše komisije
               in vaše osebno od prvega do zadnjega dne en sam napad na svobodo medijev in na
               ustavno pravico do informiranosti. S tem pa, če želite, tudi na demokracijo
               nasploh.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Končno ima besedo gospod Tadej Slapnik.</p>
               <p>Izvolite.</p>
            </sp>
            <sp who="SDZ5:SlapnikTadej">

               <speaker>TADEJ SLAPNIK:</speaker>

               <p>Hvala lepa, gospod podpredsednik.</p>
               <p>Gospod Tanko, jaz vam bom omogočil razpravljati o ugotovitvah komisije in bom
               predstavil, kaj je ta komisija ugotovila. <q>"Da sta brezplačnika Slovenski tednik in
               Ekspres predstavljala orodje političnega marketinga. To je moč utemeljiti z dejstvom,
               da sta njuna izdajatelja ravnala v nasprotju z vsemi pravili poslovnega modela
               brezplačnikov."</q> Nadalje. <q>"Preiskovalna komisija je tudi ugotovila, da so družbe v
               neposredni ali posredni večinski državni lasti, ki so neposredno in posredno, to je
               preko družbe Media Polis d.o.o., oglaševale v Slovenskem tedniku ter opravile
               distribucijo brezplačnikov in s tem soomogočile izdajanje Slovenskega tednika. Na
               podlagi zbranih dokazov preiskovalna komisija ugotavlja, da navedenih družb pri
               odločitvi za sodelovanje v tem projektu niso vodili gospodarski interesi."</q></p>
               <p>Vidim zadrego, gospod Tanko, kot je bila prej v zaprtem delu seje, ko smo imeli
               dokaze na mizah. Nihče od poslancev, tudi gospod Grims se ni upal argumentirati in
               ovreči dokaze, ki so bili neizpodbitni. Sedaj na odprtem delu, ko se lahko izgovarja
               na to, da slovenska javnost ne more vpogledati v te dokumente, pa je širokoustenje.
               Nadalje. <q>"Komisija je ugotovila, da na podlagi zbranih dokazov ugotavlja utemeljenost
               suma, da družba Pošta Slovenije d.o.o. v primeru distribucije Slovenskega tednika in
               Ekspresa ni ravnala z vso skrbnostjo dobrega gospodarja. Ugotovila je tudi, da je
               oglaševanje družb v neposredni in posredni večinski državni lasti v Slovenskem
               tedniku, predstavljalo način, kako so se zagotavljala sredstva za izdajanje
               brezplačnikov oziroma politično-marketinškega orodja za izvajanje negativno politično
               kampanjo. Na koncu je tudi ugotovila, da so posamezniki, člani SDS, takrat nosilci
               javnih funkcij ter druge osebe, ki so neposredno in posredno sodelovale s to
               politično stranko, sodelovale v projektu brezplačniki. SDS je v času volilne kampanje
               v Slovenskem tedniku tudi oglaševala."</q></p>
               <p>Nedolžni brezplačniki in njihovo pošiljanje, gospod Grims, so stali 2 in pol milijona
               evrov, ki so bili porabljeni za izdajanje in pošiljanje. In to pred začetkom volilne
               kampanje in med volilno kampanjo. Stroški izdajanja teh dveh tednikov predstavljajo
               kar štirikratnik, več kot štirikratnik, skupaj dovoljenih sredstev, ki jih lahko
               posamična stranka porabi na volitvah. V primeru SDS ste v volilni kampanji 2008
               porabili 640 tisoč evrov. V tem projektu izdajanja brezplačnikov dodatno več kot
               štirikrat toliko. Če preračunamo, si je s tem projektom izdajanja brezplačnikov vsak
               od 28 izvoljenih poslancev in poslank SDS zagotovil dodatnih 89 tisoč 285 evrov, ki
               ste jih v njih porabili za svojo promocijo in blatenje vaših nasprotnikov že več kot
               osem mesecev pred uradnim začetkom volilne kampanje. 89 tisoč evrov je približno 10
               minimalnih bruto plač, ki ste jih nezakonito porabili za to, da ste tri leta
               prejemali plačo poslanca v Državnem zboru. In to ni samo nezakonito dejanje, to je
               podlo dejanje. To je podlo dejanje, je volilna prevara in prav vsak od članic in
               članov Poslanske skupine SDS je kriva in krivdo prejema in prevzema nase. Razložite
               danes državljankam in državljanom, če lahko, od kod ste pridobili ta sredstva, ki ste
               jih nezakonito porabili za vašo samopromocijo in diskreditacijo drugih. In priznajte,
               da je sleherni mandat poslanca in poslanke SDS utemeljen na brezprimerni volilni in
               predvolilni prevari, ki ste jo izpeljali s projektom izdajanja brezplačnikov
               Slovenski tednik in Ekspres. Danes vemo in prav je, da tudi slovenska izve, da so
               mandati poslancev in poslank SDS, jih bom kar naštel po vrsti, Vinka Gorenaka, Jožeta
               Tanka, Janeza Janše, Branka Grimsa, Rudolfa Petana, Zvonka Černača, Eve Irgl, Alenke
               Jeraj, Andreja Vizjaka, Jožefa Jerovška, Marijana Pojbiča, Marjana Bezjaka, Franca
               Cukjatija, Ivana Grilla, Danijela Krivca, Zvonka Laha, Rada Likarja, Branka Mariniča,
               Darka Meniha, Mira Petka, Iztoka Podkrižnika, Štefana Tisla, Petra Verliča, Milenka
               Ziherla, Aleksandra Zorna, Roberta Hrovata in Milana Čadeža, vsi vaši mandati,
               utemeljeni na predvolilni prevari, na izdajanju brezplačnikov Slovenski tednik in
               Ekspres. In prav je, da slovenski državljani in državljanke vedo to danes in da se
               tega spomnijo tudi 4. decembra na volitvah.</p>
               <p>Naj državljani vedo, da ste si na volitvah 2008, že takrat, privoščili največjo
               predvolilno prevaro v dvajsetletni zgodovini slovenske demokracije, ki nima
               primerjave tudi širom po svetu. Razložite danes državljanom in državljankam, zakaj
               ste v predvolilni kampanji goljufali, ko ste v dogovoru s podjetjem, ki je izdajalo
               Slovenski tednik, v njem brezplačno oglaševali in to kar v treh številkah Slovenskega
               tednika. Namesto, da bi račun v znesku okoli 23 tisoč evrov plačali, ste dva meseca
               po volitvah dobil dobropis v tej vrednosti s strani, normalno, podjetja Progresija, v
               katerem so vas prijateljsko obvestili, da vam računa ni potrebno plačati. Državljanke
               in državljani morajo plačati vse račune, ki jih prejmejo in to brez izjeme. Vam tega
               očitno ni bilo treba. To je navadna prevara, s katero ste vsakomur izmed izvoljenih
               poslancev SDS omogočili še dodatno nezakonito promocijo v kampanji v vrednosti
               dodatnih 821 evrov po poslancu. In to so dejstva, za katera morate odgovarjati
               politično vsi poslanci izvoljeni na listi SDS leta 2008, ker ste se s tovrstno
               predvolilno prevaro takrat strinjali, še več, osebno ste jo tudi izkoriščali.
               Odgovarjati pa morajo tudi vsi takratni nosilci javnih funkcij z Janezom Janšo na
               čelu, saj je bil takrat predsednik Vlade in predsednik stranke SDS. Odgovarjati tudi
               pred pristojnimi organi. Osebno sem prepričan, da bo delo preiskovalne komisije, ki
               jo je profesionalno vodila mag. Melita Župevc, temu bistveno pripomogla.</p>
               <p>Če pa temu ne bo tako in za nezakonitosti ne boste odgovarjali na sodišču, se
               slovenski demokraciji slabo piše.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod Grims, izvolite.</p>
            </sp>
            <sp who="SDZ5:GrimsBranko">

               <speaker>MAG. BRANKO GRIMS:</speaker>

               <p> Moj postopkovni predlog, gospod predsedujoči, je, da obvestite pristojne organe in
               ukrepate skladno z zakonodajo, kajti številke, ki jih je spoštovani kolega zdaj bral
               na začetku, so sestavni del tistega dela vašega poročila, ki je za javnost zaprto, ki
               je označeno s stopnjo tajnosti. Do takega absurda ste vi namreč sami pripeljali s
               svojim vztrajanjem pri zapiranju tega poročila pred javnostjo.</p>
               <p>S tem, ko ste te stvari prebrali in jih potem seveda precej komično interpretirali –
               ne vem, ali želite osebno tožbo, vam gre že tako slabo, da se hočete delati žrtev ali
               zakaj ste to počeli, jaz se osebno temu režim – ampak ključno je, da ste vi zdaj
               citirali stvari iz zaprtega dela vašega lastnega poročila, ki ste ga vi označili s
               stopnjo tajnosti, in ste torej direktno kršil zakon, ker ste to naredili na odprtem
               delu seje in prosim, gospod predsedujoči, da v skladu z zakonodajo ustrezno ukrepate.
               To je vse.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Prosim, da v razpravah pazite na to, kaj glede na zaprto sejo smete in kaj ne.</p>
               <p>Samo nobene stvari, gospod Grims, ki bi bila izključno vezana na zaprto sejo, jaz v
               razpravi gospoda Slapnika nisem opazil. Čakajte malo, da povem do konca. Kaj si jaz o
               takih razpravah mislim, je druga stvar. V teh razpravah so bile trditve, ki jih je,
               kar mene zadeva, treba dokazati in jih boste lahko v nekem postopku dokazovali ali pa
               ne. Ampak reči, da so se navajala dejstva, ki so zaprta in jih ni mogoče objaviti,
               tega jaz opazil nisem.</p>
               <p>Še enkrat ste prosili. Izvolite.</p>
            </sp>
            <sp who="SDZ5:GrimsBranko">

               <speaker>MAG. BRANKO GRIMS:</speaker>

               <p> Z vsem spoštovanjem, gospod Potrč, ampak prejle je bilo tudi navrženo, zakaj nisem
               razpravljal v zaprtem delu seje. Ker pri tej tragikomediji, ki je prava parodija
               parlamentarizma, nisem hotel sodelovati, ker gre za zlorabo instituta in tudi za
               zlorabo zakonodaje, da se skriva tiste stvari, ki bi morale biti javne pod oznako
               INTERNO oziroma oznako zaupnosti, in se s tem prepreči javno razpravo o teh podatkih.</p>
               <p>Na začetku svoje razprave, prosim poglejte v magnetogram, je spoštovani predgovornik
               bral nekatere številke, ki so točno v tistem delu njihovega poročila, ki je zaprto za
               javnost. S tem ni treba nič govoriti o razpravi, ki je bila prej, ampak govoriva o
               poročilu, in s tem je seveda direktno kršil zakonodajo, ki ureja to področje, in zato
               vas prosim in skladno z zakonom veste, da ste to dolžni, da o tem obvestite pristojne
               organe in ustrezno ukrepate. Ampak zavedajte se pa vsi v sedaj že bivši koaliciji, da
               ste s svojim vztrajanjem pri zapiranju podatkov in tega vašega poročila sami
               povzročili absurdno situacijo in sedli na mino, ki ste si jo sami nastavili ta
               trenutek.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa, gospod Grims.</p>
               <p>Še enkrat povem, seja je odprta za javnost, gradivo je bilo zaprto za javnost. Dajte
               v razpravah to upoštevati in ne govorite o stvareh, ki so v delu, ki je zaprt za
               javnost. Jaz drugega ne morem reči. Kaj bi želeli? <stage>/ oglašanje iz dvorane/</stage> Ukrepati?
               Kaj naj naredim? <stage>/ oglašanje iz klopi/</stage> Poslušajte, zdaj na seji ni mogoče ukrepati.
               Če bo tako, kot je gospod Grims menil, treba kasneje kakšnim organom dati
               utemeljenost razprave ali ne, se bo to naredilo, ampak zdaj ni mogoče narediti
               ničesar in to vi dobro veste.</p>
               <p>Gospod Slapnik je prosil za besedo.</p>
            </sp>
            <sp who="SDZ5:SlapnikTadej">

               <speaker>TADEJ SLAPNIK:</speaker>

               <p>Proceduralno.</p>
               <p>Gospod podpredsednik, jaz bi prosil in predlagal proceduralni predlog, da se v bodoče
               za takšne intervencije gospoda Grimsa ne omogoča več nekih razprav, ker mislim, da
               jih čisto izkoriščajo, praktično v obliki nekih replik, in jaz bi tako dejansko
               ponovil, da vse, kar sem navedel, so javnosti znana dejstva. Prav v nobenem delu
               nisem izdal ničesar iz zaprtega dela. Je pa zanimivo, da o teh javno znanih dejstvih
               sedaj javkajo poslanci SDS in se pritožujejo, ko sem navedel ta javno znana dejstva
               preko izračunov, in da naenkrat vidijo, ne vem, grozo sedaj. Gospod Tanko, ko so
               argumenti na mizi, je pa verjetno groza.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Gospod Slapnik <gap n="..."/></p>
            </sp>
            <sp who="SDZ5:SlapnikTadej">

               <speaker>TADEJ SLAPNIK:</speaker>

               <p>Tako da jaz bi predlagal, gospod podpredsednik, da vodite v skladu s tem <gap n="..."/></p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Dobro veste, da preden slišim, kaj kdo govori, ne morem vzeti ali pa dati besede. Ko
               pa enkrat govori, pa pove stavek do konca.</p>
               <p>Lepo prosim, besedo ima gospod Matjaž Han, pripravi naj se Franc Bogovič.</p>
               <p>Matjaž Han, izvolite.</p>
            </sp>
            <sp who="SDZ5:HanMatjaž">

               <speaker>MATJAŽ HAN:</speaker>

               <p>Hvala lepa.</p>
               <p>Če bi se mene vprašalo, tudi jaz ne bi rad razpravljal o tej temi, ampak imamo
               poslovnik, ustanovili smo komisijo in nenazadnje moramo neke zaključke vendarle
               narediti.</p>
               <p>Jaz mislim, da je ta komisija korektno in dobro opravila svoje delo. Moram pa reči,
               da je imela relativno lahko delo. Lahko delo pa zato, ker pri tako prozornem kršenju
               volilne zakonodaje, kot se ga je šel SDS v letu 2008, mislim da bi lahko vsak otrok v
               vrtcu ugotovil, da je šlo za izkoriščanje svoje moči. Namen izdaje brezplačnikov
               Ekspresa in Slovenskega tednika je bil ključen za to, da se promovira stranka SDS, v
               čemer jaz nenazadnje ne vidim nič slabega, ampak mene boli takrat, ko ne znaš
               povedati, kaj si dobrega naredil, ampak blatiš nasprotnike, in v teh časopisih je
               bilo ravno tega največ, ker se je nasprotna stran ukvarja s takratno opozicijo in jo
               blatila vse povprek.</p>
               <p>Jaz osebno moram reči, da zelo dobro poznam Roberta Terška, ki je bil lastnik firme
               Zame-tek. Poznam ga kot sošolca, ker sva bila osem let skupaj v osnovni šoli, in
               moram reči, da mi ni nikdar deloval, da bi bil neke vrste novinar, se ukvarjal s
               šolskim glasilom, pisal v šolsko glasilo, se ukvarjal z novinarstvom. Nasprotno, bil
               je zelo dober športnik in mi je žal, ker ga nisem v treh letih uspel vprašati, kdo ga
               je nahecal, da gre v to noro igro in za njega verjetno življenjsko tragedijo, ker
               bodo verjetno na koncu samo en Robert Teršek pa še mogoče posamezniki zaradi pohlepa
               SDS nastradali. In tega Robija Terška mi je resnično žal, ker ga imam za
               intelektualca, pametnega fanta, ampak ne vem, kaj ga je vodilo k tej bedasti igri, ko
               se je šel sposojat kar tako 300 tisoč evrov, ki mu jih je posodil nek Raščan,
               <q>"kobajagi"</q> zato, ker sta prijatelja. Ne vem, če se 300 tisoč evrov kar tako posodi, s
               tem da se ga sploh ne vpraša, zakaj jih bo rabil. Zanimivo pa, da ta gospod Raščan po
               treh letih ne more plačati socialnih prispevkov in pa plač novinarjem in svojim
               sodelavcem, pred štirimi leti pa imel dovolj denarja, da je kar tako posodil 300
               tisoč evrov. Res zanimivo in jaz upam, da se ne bomo poslanci dolgo ukvarjali s tem
               problemom, ampak da se bodo s tem problemov ukvarjale institucije.</p>
               <p>Robi Teršek je ustanovil firmo Zame-tek sto metrov od moje hiše in jaz v življenju
               nisem videl enega tiskarskega stroja notri, nisem videl enega novinarja, da bi čez
               Radeče se sprehodil, razen kadar so prišli na kakšno proslavo, tako da me je to
               resnično malo zbegalo. Sem si pa želel, da bi nastala v občini Radeče uspešna
               novinarska hiša, ampak žal je propadla po dveh mesecih. Vsakemu državljanki in
               državljanu je bilo torej jasno, da je šlo za predvolilno akcijo Slovenske demokratske
               stranke. Malo ste pomagali še Novi Sloveniji, toliko, da ste jo vrgli ven iz
               parlamenta, hvala bogu pa niste oškodovali Ljudske stranke, ki ste jih tudi napadali,
               tedanjega predsednika gospoda Šrota, da se je hvala bogu obdržali v parlamentu.</p>
               <p>Mislim, da je več kot očitno, da je šlo za zlorabo volilne zakonodaje in da bodo
               glede na delo preiskovalne komisije na današnjo razpravo nekatere institucije, organi
               vendarle ukrepali in tiste kaznovali, ki so jo kršili. Zvon 1 je tudi takrat posodil
               kar veliko denarja tej firmi. Zanimivo, čez tri leta je tudi ta firma propadla in
               pobrala denar revnim ljudem, ki so vlagali v tiste svoje certifikate. Resnično
               zanimivo.</p>
               <p>Da je šlo pa za propagando SDS, moram pa reči, da sem bil tudi jaz, bom rekel kar
               hvala bogu, v tem časopisu objavljen kot eden slabših županov, ki draži vrtce, ki
               slabo dela in mu je gospod Janković vzornik. Jaz sem sicer tudi dal demanti na to,
               ker mi prvo kot prvo Janković ni vzornik, ga sicer spoštujem, vrtcev v Radečah nismo
               dražili, ampak zanimivo, da je po 14 dneh, ko je bilo to v časopisu napisano, prišel
               k meni domov prijatelj in mi je prinesel papir, kjer piše oziroma se usklajuje med
               firmo Progresijo in lokalno občinsko organizacijo SDS, kako me oblatiti. Najprej oni
               napišejo v Progresiji, kaj je treba napisati, potem ta iz Progresije napiše, da je
               zadeva prelahka, da je treba še malo pojačati in tako je nastal članek. Predsednici
               SDS v Radečah je, ker je imela veliko papirjev zmeraj v torbici, to pač padlo pred
               blokom na tla in mi je en Radečan prinesel to. Tako da sem resnično videl, da ne gre
               za pluralne časopise, ampak gre za volilno propagando SDS. Nič hudega, jaz pravim,
               nič ni to hudega, če to volilna zakonodaja omogoča. To volilna zakonodaja na tak
               način ne omogoča in upam, da bodo organi to tudi upoštevali in kaznovali nekatere.</p>
               <p>Drugače pa je ta zgodba pasé, če mene vprašate. Vi ste tudi pri vseh teh finančnih
               malverzacijah izgubili takratne volitve. Meni je žal, da se danes ne pogovarjamo, in
               tu se z gospodom Brankom strinjam, da bi se bilo danes treba pogovarjati, kako težave
               rešiti. Ampak fino je, da se včasih tudi kakšni računi poplačajo, da se vidi, kdo je
               kaj kriv, in da se vidi, kako bo tudi naprej odreagiral. Karkoli boste povedali,
               očitno je bilo, da je bil to vaš projekt, ki pa vam hvala bogu ni uspel. Upam, da vam
               tudi ne bo v taki meri uspel 4. decembra. Kar se mene tiče, je zadeva zaključena.
               Hvala.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima Franc Bogovič. <stage>(Ne.)</stage></p>
               <p>Franci Kek, izvolite<gap n=".."/></p>
            </sp>
            <sp who="SDZ5:KekFranci">

               <speaker>FRANCI KEK:</speaker>

               <p>Hvala za besedo.</p>
               <p>Tiskani mediji so eni plačljivi, eni pa so brezplačniki. Plačljivi se pač financirajo
               s tem, da jih ljudje kupujejo, brezplačniki pa verjetno iz oglasov, drugih dohodkov
               naj ne bi imeli. Vsak brezplačnik lastnik ustanovi s tem namenom, da bi tudi kaj
               zaslužil. Če pa notri ni oglasov, se je pa treba vprašati, zakaj je bil ustanovljen.
               Pri Slovenskemu tedniku in Ekspresu lahko opazimo, da eden skorajda ni imel nobenega
               oglasa, drugi pa večinoma oglase firm, ki so v državni lasti. In še ta tiste oglase,
               ki so bili v Slovenskem tedniku od SDS, smo slišali, da je po volitvah stranka SDS
               prejela dobropis, da ni treba plačati računa, ker so bili oglasi napačno postavljeni.</p>
               <p>Vsebina teh brezplačnikov je načeloma lahko poljubna, kakršnakoli že, težava pa je v
               tem, da je bila s temi brezplačniki kršena volilna zakonodaja, da je šlo za prikrito
               oglaševanje politične stranke SDS, ki je kandidirala, nastopala na volitvah, in pa,
               da je bila vsebina takšna, da so se avtorji bali podpisati pod te članke ­– novinarji
               in reporterji Demokracije so se raje skrili pod psevdonimi.</p>
               <p>Financiralo se je na razne načine. Ljudje so posojali denar, ne da bi vedeli zakaj,
               tako so pričali na preiskovalni komisiji. Povečini ga tudi nazaj niso dobili. Par sto
               tisoč evrov je bilo posojeno učitelju telovadbe. Na koncu, ko so bile volitve mimo,
               pač ni bilo več potrebe, da bi ta dva brezplačnika obstajala, je bilo treba počistiti
               za seboj. In takrat je moral Andrej Lasbaher, lastnik družbe Progresija, ki je
               izdajala Slovenski tednik, oziroma je bilo treba to zadevo nekam plasirati. Andrej
               Lasbaher je bivši direktor družbe Nova obzorja, aktualni solastnik te družbe je SDS,
               ki izdaja tednik Demokracija. Lasbaher je ustanovil in vodil tudi Agencijo 25, ki je
               organizirala volilno kampanjo Gregorju Pivcu, županskemu kandidatu v Mariboru, ki je
               kandidiral s podporo SDS. In ta Lasbaher se je znašel na svoj način. Nekega
               popoldneva je nekdo srečal v parku enega fanta, gospoda, možakarja. Ta je bil
               povečini brezdomec, danes je na varnem pred zimo, v Kopu imajo tudi zapore, kjer
               trenutno prebiva. Tega fanta, gospoda so nagovorili na zelo zanimiv način. To je bil
               Milan Simić, ki je na preiskovalni komisiji povedal, kako se je to dogajalo. Milan
               Simić izpove takole: <q>"Gospod v parku me je našel, me je pobral in je rekel, če hočem
               500 evrov zaslužiti. Rekel sem: Ja, seveda. Zakaj pa? Pravi, da bi odprl firmo, da
               bom direktor firme, da bom imel svojo firmo, da je to vse čisto, da nimam nobenih
               dolgov, da je to vse čisto, legalno. Sem rekel: Dobro, ni problema. Pa sem šel. In
               smo šli k notarju."</q> Tam so mu dali neke papirje za podpisati, tam je bil tudi Andrej
               Lasbaher in so to podpisali. Državna tožilka za enkrat proti raznim drugim, ki so
               vodili vse te transakcije, niti ni ukrepala, edino tale gospod, ki je že tako v
               Kopru, v domu, je imel nekaj težav.</p>
               <p>Prepričan sem, da bomo čez čas prišli do tega, da bo tako kot je že kar pred nekaj
               časa gospod Branko Grims, kljub temu, da je mesece in mesece trdil, kdo vse je pisal
               Zakon o RTV, na koncu povedal, da ga je on sam napisal. Tako kot je Janša leta in
               leta trdil, da se z gotovino pri trgovini z orožjem nikoli ni poslovalo, na koncu
               priznal, da se je. Tako bo tudi gospod Černač na koncu priznal, da je pa SDS le imel
               nekaj pri tem, čeprav je, ko smo bili enkrat na soočenju na TV Slovenija 3, dejal, da
               SDS s tem nima prav ničesar.</p>
            </sp>
            <sp who="SDZ5:PotrčMiran">

               <speaker>PREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima Franci Kek, pripravi naj se Miro Petek. Se opravičujem.</p>
               <p>Gospod Miro Petek, izvolite.</p>
            </sp>
            <sp who="SDZ5:PetekMiro">

               <speaker>MIRO PETEK:</speaker>

               <p>Hvala. Franci je že povedal svoje.</p>
               <p>Moram priznati, da poročila nisem prebral, so me pa mediji obvestili, da se moje ime
               pojavlja v tem poročilu. Res je, jaz sem bil s Progresijo dogovorjen, da mi je
               natisnila časopis, osemstranski časopis z imenom Petek, izšel je v petek, en teden
               pred volitvami in zato sem iz svojega žepa plačal okrog tisoč 200, tisoč 300 evrov,
               ne vem točno več, ker je bilo to pred tremi leti. Vi boste bolje vedeli, ker ste
               pregledali vse moje račune, in ste videli, da ni bilo nobenega denarja od Patrie in
               da redno poravnavam vse račune. To me veseli, da ste to lahko videli in spoznali. Na
               robu tega časopisa je tudi pisalo naročnik Miro Petek, ne SDS. Miro Petek. Miro Petek
               je to plačal iz lastnega žepa. Ta isti časopis je bil takoj tudi na internetu v PDF
               obliki. Moja napaka in moj greh je ta, da sem plačal iz lastnega žepa, to je mimo
               odprtega volilnega računa. Točno. To je moj greh, moja napaka, ki pa, mislim da je
               manjša ali vsak enaka tistim, ki imate na mainstream medijih vseskozi brezplačne
               reklame. Ko sem si jaz izpisal to prilogo, to je bilo seveda pred volitvami, je
               kolegica Irma Pavlinič Krebs iz Zares, ki je kandidirala na Koroškem, imela lepo
               predvolilno oddajo, v kateri sta nastopala Marta Kos in Borut Mekina, ki sta
               analizirala predvolilni čas na Koroškem in seveda prišla do ugotovitve, da Miro Petek
               ne bo dobil teh volitev. To ni problem. Problem je v tem, da je ta CD, ta oddaja šla
               po vseh kabelskih sistemih in problem je v tem, da to ni bilo plačano. Torej tudi ta
               znesek je šel mimo volilnega računa, tako kot moj.</p>
               <p>Torej, roko na srce, naj vrže prvi kamen tisti, ki je brez greha. Hvala.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima Mirko Brulc, pripravi naj se Dušan Kumer.</p>
            </sp>
            <sp who="SDZ5:BrulcMirko">

               <speaker>MIRKO BRULC:</speaker>

               <p>Lep pozdrav.</p>
               <p>Priznajte, komisija je delo opravila odlično. <stage>/ oglašanje iz dvorane/</stage> Ne, brez
               ukaza, ker mi nismo pod diktaturo kot nekateri drugi. Odlično, ker je v enem delu
               opravila zelo obsežno delo, ker kaj takega niti ne bo uspelo petim drugim komisijam,
               katerih predsedniki vlečejo masne davkoplačevalske denarce in poročil tudi sedaj ob
               zaključku tega mandata seveda ne bo. Čestitke tej komisiji tudi zato, ker je zelo
               profesionalno opravila vrsto zaslišanj in naj mi ne zamerijo nekateri, ki so tam
               izpadli kot pravi butalci. Jaz bi rad imel prijatelja, ki ti posodi 300 tisoč evrov,
               čeprav ne ve, kaj boš s tem delal in kako boš to vrnil, pa sploh ni treba vrniti, je
               potem na koncu marsikateri to priznal, ali pa, če bodo vrnili, bodo pač vrnili, ni
               pomembno. Vedno več poslancev je tukaj, no, ne vedno več, ampak nekateri, ki si lahko
               gladko izposodijo 300 in toliko tisoč evrov in očitno tudi stranka SDS oziroma tisti,
               ki so naročali tiskanje teh brezplačnikov.</p>
               <p>V nekaj dneh predvolilnega časa je bilo natisnjenih 722 tisoč izvodov teh
               brezplačnikov, se pravi na vsakega volivca približno 10 različnih izdaj, in ne reči,
               da to ni odločna predvolilna akcija. Izključno zato je bilo možno blatiti, žaliti,
               širiti neresnice o posameznikih, tudi o strankah, razen o eni stranki, ki je bila
               očitno naročnik teh brezplačnikov, to je SDS. Danes pravi eden od predstavnikov SDS,
               da gre za uboga dva brezplačnika, da gre za napad na medije in tako dalje. Vraga, se
               res ne boste nič naučili in nehali tako razmišljati? Ne boste priznali, da ste
               zlorabili zakonodajo, ki jo je prav za to nujno treba spremeniti, da se tudi v teh
               obdobjih v predvolilnem času kaj takega ne bi lahko dogajalo. Vendar te vaše
               brezplačnike so financirale državne firme, se pravi z denarjem davkoplačevalcev, in
               to je problem. Če bi šlo iz žepa, kot je kolega Petek sedaj omenil svojo zgodbo,
               potem je to nekaj drugega. Očitno vas tudi rezultati in sklepi te preiskovalne
               komisije nič ne izučijo in naj to trditev seveda podkrepim z vprašanjem SDS. Kako
               ocenjujete, da bosta oziroma sta vaša dva internetna brezplačnika, če ju tako
               imenujem, končala dan po volitvah oziroma kdo jih plačuje, kako se ta krog pelje in
               kako davkoplačevalski denar zopet odteka v ta internetna trobila?</p>
               <p>Jaz bi vprašal še to. Danes so kar nekateri v razpravi tukaj zelo vehementni in
               glasni, vem pa, da sta to gradivo v tihi sobi prebrala mislim da samo dva poslanca
               SDS, zato lahko govorijo samo o neki pavšalni oceni, ne pa o vsebinah.</p>
               <p>Jaz bom seveda te sklepe sprejel in, še enkrat, moje čestitke komisiji, želim si, da
               bi tudi v bodoče komisije, ki bodo kdaj imenovane, delo opravile v kratkem in hitrem
               času in zelo strokovno, kot je to naredila ta komisija. Hvala.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Gospod Grims, izvolite.</p>
            </sp>
            <sp who="SDZ5:GrimsBranko">

               <speaker>MAG. BRANKO GRIMS:</speaker>

               <p>Spoštovani kolega iz vrst SD, če že uporabljate moj izraz, ki sem ga uporabil, <q>"uboga
               brezplačnika"</q>, potem je treba tudi upoštevati, v kakšnem kontekstu je bilo to
               izrečeno. Spomnil bi vas, morda na začetku nisem bil dovolj jasen, ampak spomnil bi
               vas, da ko ste to komisijo postavljali, ste vehementno trdili, da boste dokazali,
               kako je denar od Patrie pritekel v SDS in kako je denar od Patrie šel za
               brezplačnike, danes pa problemizirate to, da je en privatnik dal drugemu privatniku
               nek denar. Dva zasebnika sta in ustava zasebnost ščiti, zasebnost in lastnino, in to
               postavljate kot problem, pa nobeden od teh dveh ni ne funkcionar SDS, še član ne,
               kolikor je meni znano, pa kar dosti vem, in za povrhu vsega nobeden od njih niti
               slučajno ni javen funkcionar. To se pravi, od tiste silne fame, ko ste šli, tako kot
               pred leti, J je Janez Janša, danes se pa ve, da je J neki Jerković tam na Hrvaškem,
               in da ste napletali na prejšnjih volitvah tako, da se je bliskalo. Tako se tudi to
               razblinja, kar ste takrat postavili v izhodišče, ko ste postavili to komisijo <gap n="..."/></p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Gospod Grims, če je poanta, da naj bi bilo o Patrii kaj govora, jaz nimam v spominu,
               da bi gospod Mirko Brulc rekel karkoli o Patrii.</p>
            </sp>
            <sp who="SDZ5:GrimsBranko">

               <speaker>MAG. BRANKO GRIMS:</speaker>

               <p>In zaradi tega, spoštovani predsedujoči, če lahko končam, govorim, da gre zgolj za
               dva uboga brezplačnika. Ta dva brezplačnika sta svojo pot že zdavnaj končala in
               nobenega od teh ciljev niti slučajno niste uspeli uresničiti. Zato, ker ste vedeli že
               v osnovi, da nič od tega ni res, ampak zato, da bi vse to zakrili, danes pač ne
               delate drugega, kot napadate svobodo medijev. In žalostno je, da je to tako. Kam ste
               padli?</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospod Dušan Kumer, pripravi naj se Melita Župevc, za njo dr. Pavel
               Gantar.</p>
            </sp>
            <sp who="SDZ5:KumerDušan">

               <speaker>DUŠAN KUMER:</speaker>

               <p>Hvala za besedo, gospod predsedujoči.</p>
               <p>Sveta preproščina je postala v takih, ki so malo zahtevnejše teme, politični sleng,
               ki ga uporabljajo tisti, ki v taki prispodobi, če jo uporabim, ko stopiš mački na
               rep, zacvili. In tisti, ki se danes počutijo malo slabše v tej dvorani, lahko samo
               zacvilijo, zato jih tudi veliko očitno ni šlo prebrati tega poročila, ker več ali
               manj vedo, kaj v tem poročilu je. Ta dejstva več ali manj poznajo. Zato je resnica
               kot blagoslovljena voda, vsak jo hvali, toda nihče ne mara, da mu jo brizgajo v oči.
               In nekaj podobnega se dogaja v zvezi z današnjo obravnavo poročila o brezplačnikih
               preiskovalne komisije, ki jo je vodila kolegica Melita Župevc.</p>
               <p>SDS in vaši plejmejkerji, glasni govorniki, so v vsakem trenutku pripravljeni
               moralizirati drugim o resnici, toda ko skuša nekdo drug vam postreči z resnico, se
               pritožujete, moledujete in iščete proceduralne izhode. Točno to se dogaja zadnjih
               štirinajst dni in se dogaja tudi danes cel dan na seji. Toda številna dejstva in
               ugotovitve preiskovalne komisije potrjujejo in pritrjujejo številnim očitkom ob
               začetku izhajanja tako brezplačnika Slovenski tednik kot Ekspresa, da za njima stoji
               politika in da gre zgolj za orodje političnega marketinga takratne vladajoče
               politične opcije, predvsem največje koalicijske stranke SDS. Če nič drugega, je že
               prenehanje izhajanja obeh brezplačnikov takoj po volitvah – po volitvah, ki jih je
               protežirana politična opcija, predvsem stranka SDS, ki jih je izgubila –, dokaz, da
               je bila finančna podpora po volitvah namenjena le v primeru zmage te politične opcije
               oziroma te stranke na volitvah, ne pa v imenu poraza. Zato sta seveda ta brezplačnika
               nekaj dni po volilni kampanji leta 2008 tudi ugasnila. Kajti za vsebino obeh
               brezplačnikov je bila značilna izrazita politična opredeljenost – če si greste
               pogledati vse številke, od prve do zadnje – ki se je po pravilu izrodila v odkrito
               pristranskost in odkrito politično agitacijo, predvsem za največjo stranko SDS, ter
               nekorektno obravnavo političnih nasprotni. In ker je bila ta vsebina prispevkov z
               novinarsko-etičnega vidika največkrat sporna, so se bili avtorji seveda primorani
               skrivati pod psevdonimi. Prizadetim v teh prispevkih pa, kot je bilo danes že večkrat
               povedano, ni bilo omogočeno, da bi se pred obtožbami, polresnicami in čistimi lažmi
               lahko seveda branili.</p>
               <p>Prikrit je bil torej politični naročnik, ki je stal za temi prispevki, prikriti so
               bili avtorji, ki so ustvarjali te prispevke, ki so se skrivali pod psevdonimi in na
               nek način se je skušalo prikriti tudi financiranje obeh teh brezplačnikov. Toda
               komisija je preko številne zbrane dokumentacije in zaslišanjem prič, po mojem
               globokem prepričanju in mnenju, zbrala dovolj dokazov, še enkrat poudarjam, dovolj
               dokazov za ugotovitev, da sta bila brezplačnika projekt takratne vladajoče koalicije,
               predvsem največje stranke SDS, v volilni tekmi za poslanske sedeže v Državnem zboru v
               letu 2008.</p>
               <p>Kajti način ustvarjanja teh dveh brezplačnikov je bil značilen, je bil nekaj
               posebnega. Uredniška politika se je vodila po neki vrsti nekega štabnega načela in,
               kar je v celotni zgodbi še najbolj impozantno, kar je seveda na glas povedal na
               preiskovalni komisiji izdajatelj in tudi lastnik izdajatelja Slovenskega tednika, da
               se je vsebina vsake številke pripravljala na tajni lokaciji. Poudarjam, na tajni
               lokaciji. Halo? 2008 leta. Zakaj in iz kakšnih razlogov se je seveda ustvarjala
               vsebina časopisa in postavljalo časopis na tajni lokaciji. To se je počelo pred
               mnogimi leti na tako imenovanih partizanskih tiskarnah, 2008 to ni potrebno. Iz
               strahu pred kom se je to počelo na tajnih lokacijah, je pravo vprašanje, na katerega
               je tudi ta komisija seveda našla odgovor in odgovor je jasen. Če počneš kaj, kar ni v
               skladu z standardi in etiko, ki veljajo v novinarstvu, če zlorabljaš pozitivno
               zakonodajo, če kršiš nekatere zakone, potem se moraš seveda skrivati in ustvarjali
               pod psevdonimom, tudi zato, ker ti delo plačujejo na črno, ker od tega ne plačuješ
               dohodnine, ne plačuješ davkov in to so tudi povedale priče, ki so bile na
               preiskovalni komisiji, da so te transakcije za to delo potekale iz žepa na roko .</p>
               <p>In drugič. Če se odločiš za negativno volilno kampanjo, potem storiš prav to, kar
               sta ta dva brezplačnika. Celotna vsebina vseh izdanih številk v času volilne kampanje
               in uredniška strategija je bila osredotočena, še enkrat poudarjam, na diskreditacijo
               političnega nasprotnika. Prevladovala so podtikanja, polresnice, neresnice, računajoč
               na efekt, da stokrat ponavljajoča se last sčasoma postane resnica. In to strategijo
               ste po zaprtju teh dveh brezplačnikov v tem mandatu uporabili tudi kot opozicija in
               moram reči, da ste bili pri tem še kar uspešni. Skratka, komisija je več kot
               dokazala, da sta bila brezplačnika kot trojanska konja uporabljena za namene
               negativne volilne kampanje.</p>
               <p>In čisto na koncu. Najbolj tragičen konec izdaj na teh dveh brezplačnikov, kar je
               bilo danes že povedano, je, da so na koncu inovatorji oziroma izumitelji to podjetje,
               ki je bilo izdajatelj tega največjega tednika, brezplačnika, to prodali izbrisanemu
               klošarju v parku nekje v centru Ljubljane.</p>
               <p>In še bolj tragično je, da do danes ob vseh teh vedenjih in znanjih, vse kar je v
               javnosti, kar je ugotovila te preiskovalna komisija, kar je ta preiskovalna komisija
               naprej sprožila nekaterim organom, ki morajo na to reagirati, se danes inovatorjem in
               izumiteljem tega projekta ni zgodilo prav nič.</p>
               <p>Zato moram na koncu reči, da se popolnoma strinjam z izjavo, ki jo je dal kolega
               Miro Petek leta 1996, ko je na eni od okroglih miz razpredal o novinarski etiki in je
               med drugim dejal: <q>"Vse kaže, da slovensko novinarstvo še ni prebolelo otroške bolezni
               prehoda iz socializma v kapitalizem, še več, znašlo se je v času vulgarnega
               kapitalizma, kjer je vztrajanje pri novinarski etiki mnogokrat v diametralnem
               nasprotju z machiavellizmom, ko cilj posvečuje sredstva."</q> In še enkrat bom poudaril,
               novinarski prispevki v teh dveh brezplačnikih so z etičnega vidika šolski primer te
               ocene, ki jo je takrat dal kolega Petek. Nihče od diskreditiranih se ni imel kje
               braniti in se ni mogel braniti pred temi brutalnimi diskreditacijami. Časopis brez
               redakcije, časopis, ki se postavlja na tajni lokaciji – kako in kam se lahko obrneš
               po svojo satisfakcijo?</p>
               <p>In še čisto na koncu, ker je bilo nekaj rečenega o tem, da se omenja v tem poročilu
               preiskovalne komisije tudi ime kolega Mira Petka. To je ta časopis, brezplačnik v
               brezplačniku, na osmih straneh, ki bi naj ga stiskala Progresija. Pri tem moram
               povedati, da Progresija ni opravljala te dejavnosti. Progresija ne tiska časopisov.
               Oba brezplačnika so tiskali drugi na zahtevo in za račun Progresije.</p>
               <p>In drugič. Tudi jaz bi imel tak brezplačnik za 1200 evrov, ki bi mi ga stiskali v
               tako veliki količini in distribuciji, ker je bila v vseh gospodinjstvih
               distribuirana. Tudi jaz sem za 1200 evrov pripravljen in bi prijavil to mojemu
               volilnemu štabu, da gre v zaključni račun volilne kampanja. Kolega Miro, ti si danes
               priznal, da si zavestno ali podzavestno kršil volilno zakonodajo, ker tega nisi
               prijavil. Okej, ampak potem, dragi kolegi, ne farbajte ne nas ne javnosti, da s tema
               dvema brezplačnikoma nimate popolnoma nič. Tudi jaz bi se prijavil, da bi lahko
               Progresija stiskala tak časopis in, še enkrat bom rekel, da bi bil distribuiran za ta
               denar po slovenskih gospodinjstvih. Pa nisem vedel, da ta možnost obstaja. To možnost
               so imeli samo nekateri in to tisti, ki so sodelovali pri nastajanju in izhajanju teh
               dveh brezplačnikov.</p>
               <p>In čisto za konec. Če sta bila leta 2008 dva brezplačna tiskana medija, na katerega
               je imela vpliv takratna koalicija in največja opozicijska stranka, imamo danes, ker
               gredo trendi na tem medijskem prostoru naprej, dva internetna naslova, ki se ravno
               tako brezplačno ukvarjata s tem. Seveda gre tehnologija naprej in ta strategija, ki
               jo je uporabila SDS leta 2008, gre tudi naprej. Samo jaz upam, da bo nekdo pri
               zlorabi pozitivne volilne zakonodaje in kampanje stopil nekomu na prste.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Najprej je prosil gospod Miro Petek repliko.</p>
               <p>Gospod Petek, izvolite.</p>
            </sp>
            <sp who="SDZ5:PetekMiro">

               <speaker>MIRO PETEK:</speaker>

               <p>Hvala lepa.</p>
               <p>Tisti prvi citat kolega Kumra – resnično nisem vedel, da sem tako pameten, da sem
               tako pametno govoril pred 10, 15 leti. Hvala, da ste me na to spomnili.</p>
               <p>Glede te priloge Petek pa imam občutek, da sem celo preplačal. Ker to je 3 tisoč
               izvodov za Koroško, pa še veliko sem jih delil na stojnicah. To ni šlo za celo
               Slovenijo, gospod Kumer. <stage>/ oglašanje iz dvorane/</stage> Poslušajte, to je rotacija, vi
               nimate pravega izvoda, vi ste si to sprintali z interneta, to je PDF format, drugače
               je pa to rotacija. <stage>/ oglašanje iz dvorane/</stage> Gospod Kumer, dajte se pozanimati <gap n="..."/></p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Prosim, gospod Petek, izvolite. Ne se pogovarjati.</p>
            </sp>
            <sp who="SDZ5:PetekMiro">

               <speaker>MIRO PETEK:</speaker>

               <p>Dajte se pozanimat, koliko to stane, ko gre časopis na rotacijo. Niti 10 centov ne.
               Toliko. Hvala.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Gospod Grims, izvolite.</p>
            </sp>
            <sp who="SDZ5:GrimsBranko">

               <speaker>MAG. BRANKO GRIMS:</speaker>

               <p>Hvala. Moj postopkovni predlog je dvojen in prosil bi, da mu res prisluhnete.</p>
               <p>Najprej bi predlagal, da spoštovanega gospoda Kumra, poslanca SD, resno opozorite,
               glede na njegove zadnje besede, da so edine države, ki se spuščajo v omejevanje
               svobode obveščanja po internetu, Severna Koreja, Kitajska in še nekaj podobnih
               eksotov, in bog ne daj, da bi kaj podobnega začela početi tudi Slovenija, kot sledi
               iz njegovih besed. To tudi ni predmet današnje seje.</p>
               <p>Drugo pa, da ne bomo samo kritični, obenem predlagam, da ga pa vendar tudi
               pohvalite, in sicer za tisti del, ko je v uvodu svojega nastopa tako briljantno
               definiral odnos SD do resnice. Če ga parafraziram, da je resnica kot blagoslovljena
               voda, samo nihče v SD ne mara, da mu jo brizgaš v oči.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima dr. Pavel Gantar.</p>
            </sp>
            <sp who="SDZ5:GantarPavel">

               <speaker>DR. PAVEL GANTAR:</speaker>

               <p>Hvala lepa, gospod podpredsednik.</p>
               <p>Seveda sem prebral poročilo komisije. Bere se napeto, kot prava kriminalka,
               zanimivo, kot kriminalka v stilu Stiega Larssona, znamenitega švedskega pisca.
               Avtorji bi lahko tudi parafrazirali in mogoče to točko naslovili Stranka, ki se je
               igrala z ognjem in se je pri tem opekla. Zelo enostavno, ker večina ljudi zaenkrat ne
               bo mogla priti do tega poročila – pozneje bom mogoče razkril, kako bi se vendarle
               dalo, v celoti ali pa vsaj v velikem delu priti do njega.</p>
               <p>Osnovna poanta je zelo jasna. Preko slamnatih podjetij, s katerimi bi zakrili
               personalne in organizacijske povezave s SDS, kanalizirati denar iz javnih in državnih
               podjetij v slamnate časopise, ki imajo samo formo časopisa, v resnici so pa dva
               meseca ali več do volitev in še nekaj dni po tem predvolilni proces in material, s
               katerim se je stranka lotila vseh, tako na levi, sredini in celo na desni, ki bi ji
               utegnili iti v škodo. In to je enostavna zgodba. Kako spraviti denar za te posvečene
               namene, tako da nas ni zraven. Toda sled vendarle obstaja. Nekaj pa je bilo, kot je
               očitno iz pogovorov, pri vaših veleorganizatorjih tudi šlamastike.</p>
               <p>Drugi nauk, ki sem ga dobil iz tega, je preprosto ta, da velja staro pravilo, da se
               prav za tiste, ki so nam tukaj tri leta pridigali o poštenju, pravičnosti,
               verodostojnosti, prav za te <q>"prave"</q> poštenjakarje, ki imajo polna usta poštenja,
               izkaže, da imajo tudi polne žepe poštenja in da je v teh žepih to poštenje v obliki
               evro valute, ki se lahko deli sem in tja, kot se je videlo v tem primeru. Seveda bom
               kolega Petka zaprosil za nasvet, kako za tisoč 200 evrov organizirati, tiskati in
               predvsem distribuirati ta material. Ker tisoč 200 evrov ni problem za prihodnje
               volitve, jih bom plačal iz lastnega žepa, preko volilnega računa, da se razume, in
               mogoče mi bo Petek danes uspel svetovati kakšen drug časopis namesto Slovenskega
               tednika, ki mu je distribuiral ta brezplačni in simpatični paket oziroma predvolilni
               časopis.</p>
               <p>Sicer pa mislim, da je iz vsake stvari treba potegniti tudi nekaj dobrega. Ko smo
               razkrili to, kako seči po javnem ali pa državnem denarju v teh podjetjih in ga
               uporabiti za svoj namen, smo razkrili tudi nekaj novih inovacij. Mogoče pa je že
               omenjeni gospod Simić pravzaprav model svobodnega podjetništva, ki ga zagovarja ta
               stranka. Človek – torej zgodba, ki je za film, za Hollywood –, danes še klošari na
               trgu, kjer prosi za tu in tam kakšen fičnik, čez pol ure pa je že podjetnik, ki kupi
               podjetje za 57 tisoč evrov. Jaz mislim, da mogoče pa ima ta gospodarski čudež, ki se
               dogaja, ta podjetniška praksa, nekaj na sebi in mogoče ni naključno. Pojdimo še mi
               kdaj v kakšen park malo pogledati in malo postati, mogoče bomo tudi postali
               podjetniki v hipu, tako kot je postal ta.</p>
               <p>Glede vsega ostalega bi pa rekel naslednje. Krovna pogodba ni nobena skrivnost, ker
               je bil javni del. Telekom, Media Polis, 104 anekse, lepo vas prosim. Saj to vse
               govori samo po sebi o teh stvareh. Človek, ki 300 tisoč evrov posodi prijatelju zato,
               da izda časopis, saj je ta isti človek, Raščan, slabe dve leti oziroma tri leta
               pozneje uničil kompletno neko založniško hišo z naborom 12 ali celo več časopisov.
               Mnogi med njimi so bili kakorkoli že, nekatere so bralci cenili bolj, nekatere manj.
               Mogoče je pa v tem štos, mogoče je pa ta podjetnik prav uresničil svojo nalogo, da je
               uničil te časopise, ki sodijo bolj v svet, laične, civilne, neortodoksne medijske
               sfere. Mogoče pa je to cilj, da gredo ti časopisi <q>"cugrunt"</q>, če so že lahko
               financirali posredno tudi te brezplačnike.</p>
               <p>Gospodje, kakorkoli že, ne samo, da niste bili pošteni, tega jaz osebno nisem niti
               pričakoval, ne glede na to, koliko o tem poštenju govorite, ujeti ste bili s
               spodnjicami, ki so vam padle navzdol, in dosti velika je sramota, predvsem sramota za
               slovenski politični in medijski prostor. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Janez Ribič. <stage>(Ga ni.)</stage> Gospod Samo Bevk, pripravi naj se gospa mag.
               Potrata.</p>
            </sp>
            <sp who="SDZ5:BevkSamo">

               <speaker>SAMO BEVK:</speaker>

               <p>Hvala lepa za besedo, podpredsednik. Spoštovani zbor!</p>
               <p>30. julija 2008, nekaj tednov pred državnozborskimi volitvami, je izšel brezplačnik
               Ekspres. V uvodniku je Nika Albreht – danes vemo, da je to psevdonim, kdo se je za
               njim skrival, pa žal ne vem –, zapisala: <q>"Pred vami je nov brezplačni tednik Ekspres,
               ki prinaša v slovenski medijski prostor svež novinarski pristop neobremenjen s
               trenutnimi političnimi spopadi, in z ambicijo, da kot neodvisni častnik predstavi
               ključne dogodke, ki krojijo podobo Slovenije, kritično in nepristransko"</q>, tako
               uvodničarka pod psevdonimom. Na zadnji strani v kolumni pa je Ekspresu za popotnico
               zaželel vse dobro tudi dr. Matej Makarovič, docent na Fakulteti za uporabne družbene
               študije. Tako je zapisal: <q>"Ko se začne nov medijski projekt, je težko vnaprej vedeti,
               kako daljnosežen bo za prihodnost slovenskega medijskega prostora. A te neizogibne
               negotovosti mi ni težko sprejeti, zato sem se z veseljem odločil za sodelovanje s
               pričujočim časopisom"</q>, tako ugledni docent. Po teh ambicioznih napovedih pa se je ta
               nov medijski projekt končal že po osmih številkah, natančneje 17. septembra, nekaj
               dni pred državnozborskimi volitvami.</p>
               <p>Zanimivo je pogledati, kdo so ključni ljudje tega projekta. Direktor podjetja, ki je
               izdajal ta časopis, je bil telovadni učitelj, odgovorna urednica pa simpatična
               gospodična, bolj znana iz nekaterih drugih publikacij, ki pa se resno z novinarstvom
               in mediji nikoli ni ukvarjala. O avtorici uvodnika v prvi številki Ekspresa pa je
               urednik Dnevnika takrat zapisal, da v dobrih 20 letih novinarstva ni imel priložnost
               spoznati novinarke Nike Albreht. Meni ni razumljivo, kako lahko tako zahteven projekt
               s tedensko naklado 340 tisoč izvodov in ogromnimi sredstvi, kjer mimogrede v prvi
               številki ni bilo objavljenega niti enega reklamnega oglasa, vodi nekaj popolnih
               amaterjev. Popolnih amaterjev. Zelo zanimiv je tudi intervju z direktorjem tega
               projekta, objavljenim 22. avgusta pred tremi leti v časniku Žurnal24. Prav je, da ga
               ponovno preberemo, tudi zato, ker je zelo zelo kratek in pove več kot še tako dolg
               roman. Prvo vprašanje je bilo: <q>"Koliko zaposlenih imate v podjetju?"</q> Odgovor:
               <q>"Podjetje v tem trenutku nima redno zaposlenih, ima pa 10 somišljenikov, ki honorarno
               soustvarjajo in delujejo pri mediju."</q> Drugo vprašanje: <q>"Kje imate poslovne prostore?"</q>
               Odgovor: <q>"Zame-tek, d.o.o. je registriran na naslovu, o katerem ste se že razpisali.
               Glede na zasnovo in organizacijo delovanja deluje na več lokacijah, iz katerih
               izhajajo sodelujoči v projektu."</q> Naslednje vprašanje: <q>"Kako ste izbrali odgovorno
               urednico?"</q> Odgovor: <q>"Barbaro poznam še iz časov, ko je nastopala v glasbeni skupini.
               Glede na njene sposobnosti in izkušnje z mediji smo se v internem krogu sodelujočih
               odločili, da jo postavimo za urednico."</q> Naslednje vprašanje: <q>"Ste član kakšne
               politične stranke?"</q> Odgovor: <q>"Nisem. Po duši sem športnik. Filozofija športnikov so
               dejanja in ne besede."</q> Vprašanje: <q>"Kako to, da ste pred izdajo druge številke šli na
               dopust?"</q> Takole odgovarja: <q>"Načrtoval sem ga že prej, sicer pa opravljam delovne
               naloge, ki niso povezane s fizično prisotnostjo."</q> In na vprašanje, ali je zaposlen na
               osnovni šoli kot učitelj telovadbe, odgovori: <q>"Drži."</q></p>
               <p>O vsebini častnika torej ne bi razpravljal. Zanimiv pa je seznam osebnosti, s
               katerimi so bili v Ekspresu objavljeni intervjuji. V osmih številkah so bili to:
               prof. dr. Žiga Turk, minister za razvoj v vladi Janeza Janše; dr. Andrej Bajuk,
               minister za finance v isti vladi; dr. Zofija Mazej Kukovič, ministrica za zdravje v
               isti vladi; in dr. Dragutin Mate, prav tako minister za notranje zadeve v vladi
               Janeza Janše. V skoraj vsaki številki pogovori z vidnimi člani SDS in kandidati za
               poslance na državnozborskih volitvah septembra 2008. In sedaj nam spoštovani kolegi
               iz SDS razlagajo, da s tem projektom niso imeli nič skupnega.</p>
               <p>Upam, da se tako bizarni medijski projekt ne bo nikoli več ponovil. Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospa mag. Majda Potrata, za njo gospod France Cukjati. <stage>(Ga ni.)</stage> Gospa
               Silva Črnugelj naj se pripravi.</p>
            </sp>
            <sp who="SDZ5:PotrataMajda">

               <speaker>MAG. MAJDA POTRATA:</speaker>

               <p>Hvala za besedo, gospod podpredsednik.</p>
               <p>Ko me je poslanska kolegica mag. Melita Župevc vprašala, ali bi podpisala zahtevo za
               ustanovitev preiskovalne komisije, sem rekla, da ja, če meni, da bo ta preiskovalna
               komisija svoje delo v mandatu končala, kajti, tako kot pravijo, kot preizkušena
               poslanka vem, da marsikatera preiskovalna komisija doslej ni končala svojega dela.
               Zato moram reči najprej, da bom sklepe, ki jih je komisija predlagala, podprla, in da
               sem zlasti zadovoljna s četrtim sklepom, da Državni zbor od predstojnikov vseh
               navedenih institucij – ne bom navajala, katere vse so, ampak te so v tem primeru, na
               primer policija, tožilstvo in tako naprej –,pričakuje ustrezno ukrepanje. Gre namreč
               za to, da je preiskovalna komisija opravila tisto, kar kot preiskovalna komisija sme
               opraviti, vsa druga dejanja pa prepustila tistim, ki so v državi za to pristojni.
               Odrekla se je – jaz sem namreč v petek popoldan brala to poročilo –, nekim domnevnim
               zarotniškim zgodbam, ampak je oprla svoje ugotovitve na preverljiva dejstva, in ji za
               to delo, tako kot nekateri drugi moji kolegi, izrekam priznanje.</p>
               <p>Sedaj bi se pa lotila dveh brezplačnikov. Pri tem moram povedati, da sem jaz, ki
               prihajam iz severovzhodne Slovenije, lahko spremljala tisti brezplačnik, ki je bil
               namenjen slovenskemu podeželju, to je Slovenski tednik. In v tem tedniku sem bila
               tudi deležna obravnave. Meni je tednik napravil brezplačno reklamo, objavil je lepo
               fotografijo s kolegom Potrčem pa še uslužbenec Državnega zbora Boris Vrišer je bil na
               tisti fotografiji. O vsebini ne bom razpravljala. Podpisani je bil Vid Videc. Toliko
               znanja iz literarne teorije pa že imam, da je to psevdonim, pa sem si mislila, da Kdo
               je napravil Vidku srajčico smo pa res vsi brali, ko smo bili majhni. No, ni bilo
               mogoče komurkoli karkoli oporekati, ker je bil psevdonim, ker je res bilo napisano v
               kolofonu, kdo je izdajatelj in kakšna je naklada, to bi lahko tudi iz Ekspresa
               prebrali, ampak to je natanko tisto, s čimer se je ukvarjalo tudi Novinarsko častno
               razsodišče in ugotovilo, da gre za temeljni problem kršitve medijske zakonodaje, ker
               tisti, ki ni zadovoljen s tem, kar je napisano, ne more tega demantirati. In
               poglejte, poglejte, tisti poslanci, ki so se toliko zavzemali za pravico do popravka,
               so pri svojem delu to temeljno pravico meni odrekli. Ampak jaz kot političarka moram
               biti pripravljena na to, da o meni pišejo tudi kaj takega, s čimer nisem ravno
               zadovoljna, ampak če bi spet po praksi nekaterih drugih ravnala – moji sorodniki so
               bili prizadeti zaradi tistega članka –, bi morala vložiti civilno tožbo in zahtevati
               odškodnino za duševne bolečine. To je bilo zdaj malo s humorjem rečeno, ampak
               Novinarsko častno razsodišče je pa nekatere vsebine v teh dveh brezplačnikih vendarle
               ocenilo za neetično in neprofesionalno novinarsko prakso. In bi bilo pričakovati, da
               tistim, ki jim je to tako ocenjeno, ni čisto vseeno. Šlo je tudi za ugotavljanje
               plagiatorstva, saj veste, Slovenski tednik, Demokracija in Ekspres, nekam čudno so si
               bili ti članki medsebojno podobni.</p>
               <p>Ampak to, kar mene posebej preseneča, je, da zdaj slišimo, kako sta ta dva
               brezplačnika pomenila veliko obogatitev slovenskega medijskega prostora. Se
               sprašujem, kako si nekateri obogatitev slovenskega medijskega prostora predstavljajo,
               če smo brali brezplačnika in če vemo, kakšna je bila vsebina teh dveh časopisov.
               Tisto, kar mene bolj vznemirja, je, da gre za eklatanten primer, kako prelisičiti
               zakonodajo kar treh zakonov – medijskega, o volilni kampanji in o političnih strankah
               – in se seveda pri tem še verjetno veseli hahljati, ker je zadeva, vsaj videti je, po
               mnenju nekaterih kar dobro uspela. Ko govorim o tem, da gre za kršenje zakonodaje,
               seveda mislim na to, da pač ni mogoče objavljati nekaterih vsebin, ki imajo izrazito
               volilno-propagandni značaj, brez tega, da bi imeli tudi prijavljene prihodke in
               stroške za volilno kampanjo. Nekomu se potem zgodi, da tako prostodušno izjavi, saj
               sem to plačal iz svojega žepa. Če bi stvari šle tako poceni, potem bi vsak od nas
               verjetno privarčeval čeden kupček denarja in iz lastnega žepa financiral volilno
               kampanjo. Pa ne gre tako. Ve se tudi, če citiram 25. člen Zakona o političnih
               strankah, da ta člen prepoveduje, da gospodarske družbe, v katerih ima država ali
               samoupravna lokalna skupnost več kot 25% delež v kapitalu, in družbe, v katerih imajo
               te družbe večinski delež, ne smejo financirati politične stranke oziroma katerekoli
               njene dejavnosti. Enako prepoveduje tudi Zakon o volilni in referendumski kampanji.
               Gre torej za kršitev dveh zakonov pa, kot sem rekla, tudi Zakona o medijih, glede
               popravka je kršen. Zanimivo je, da so v tak projekt šli tisti, ki so se štiri leta
               zavzemali in na polna usta hvalili, kako so zagovorniki transparentnosti, čistih
               računov in dobrih prijateljstev, se razume. Jaz bi rekla, da to, kar je bilo s tema
               dvema brezpalčnikoma storjeno, ni zvezano s čistimi računi, da pa zaradi tega jaz z
               njimi ne morem biti prijateljica, pa tudi drži. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala.</p>
               <p>Prosim, gospod Tanko.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Hvala lepa za besedo, spoštovani podpredsednik.</p>
               <p>Eno tehnično vprašanje. Po navadi so bili magnetogrami javnega dela saj do stopnji po
               desetih ali petnajstih minutah. Sedaj traja seja dve uri in pol, več ali manj javna,
               in magnetogrami skoraj nobenih razprav niso dostopni, mislim da razen prvih dveh.
               Sprašujem, v čem je razlog, da ne moremo priti do magnetogramov razpravljavcev, ki
               jih potrebujemo tudi za to, da kakšne stvari argumentiramo. Ali tudi ta del ostaja na
               nek način zaupen in tajen ali pa je kakšen razlog mogoče še globlji, da ne bi na
               kakšen način to lahko argumentirali? Prosim, da odgovorite.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod Tanko, ravno prej ste bili tukaj in ste nas tudi obvestili in povprašali po
               tem, kar ste zdaj ponovno vprašal. Odgovorim vam, da sem se pozanimal, kaj se dogaja,
               res so bile tehnične napake, čez dobrih petnajst, dvajset minut boste dobili
               magnetogram. Zadovoljni? Hvala.</p>
               <p>Besedo ima gospa Melita Župevc kot predlagateljica.</p>
            </sp>
            <sp who="SDZ5:ŽupevcMelita">

               <speaker>MAG. MELITA ŽUPEVC:</speaker>

               <p>Hvala lepa, gospod podpredsednik.</p>
               <p>Mene veseli, da nisem jaz kot predsednica komisije kriva tudi za to, kako hitro se v
               tem Državnem zboru tipkajo magnetogrami. Hvala bogu, vsaj za ta del nisem kriva.</p>
               <p>Bi pa rada eno stvar povedala. Toliko govora je bilo o tem, kaj je javno, kaj ni
               javno, kaj je skrito, kaj je dostopno javnosti in na drugi strani so se ves čas
               zavzemali za to, da bi bile vse stvari javne. Jaz sem kot predsednica preiskovalne
               komisije na tiste gospodarske subjekte in druge organe, ki smo jih vključili v to
               poročilo, naslovila nek dopis in jih prosila, ali se strinjajo s tem, da na zahtevo
               SDS določeni dokumenti postanejo javni. Med temi dokumenti smo dobili recimo odgovor
               Holdinga Slovenske elektrarne in zato, ker bi se vi radi javno pogovarjali o stvareh,
               ki so lahko javne, bi povedala en primer. Ta primer preiskovalne komisije je bil
               zanimiv zame in za moje kolege tudi iz enega drugega vidika, to je, da je naplavil
               toliko drugih stvari, toliko nekih omrežij, ki so sodelovala, toliko ljudi, ki so se
               trudili, da bi pomagali, da je bilo to neverjetno. Bom dala konkreten primer, glede
               na to, da Holding Slovenske elektrarne nima prav nobene težave s tem, da javno
               operiramo s temi dokumenti. Do kakšnih pogodb je prišla ta preiskovalna komisija? Bom
               dala konkreten primer. Pred seboj imam pogodbo, ki jo je podpisala Progresija, to je
               bil izdajatelj Slovenskega tednika, in Holdinga Slovenske elektrarne. Podpisnika te
               pogodbe sta bila,, beri in piši, gospod Jože Zagožen in Damijan Koletnik in takšnih
               pogodb je še nekaj.</p>
               <p>Potem je bila sklenjena pogodba o sodelovanju med družbo Progresija, torej
               izdajateljem Slovenskega tednika, in Holdingom Slovenske elektrarne. Ta pogodba je
               bila podpisana 24. junija 2008, torej pred poletnimi počitnicami, jeseni so bile pa
               volitve. Ta pogodba je bila podpisana v višini 40 tisoč evrov, ampak zanimivo je, da
               računi za to pogodbo s strani drugega pogodbenega partnerja nikoli niso bili
               izstavljeni. Potem so se sklepale nove pogodbe. Najprej so sklenili sporazum o
               prekinitvi te pogodbe, potem so izdali naročilnico podjetju Media Polis, potem so
               izdali še naročilnico podjetju Spem in tako dalje.</p>
               <p>To so pogodbe, ki so v dokumentaciji, če bi si jih kdo želel prebrati, ampak
               nekateri ne želite vedeti, kaj piše v teh dokumentih, niti niste želeli vedeti, kaj
               piše v tem poročilu.</p>
               <p>Primer dravskih elektrarn. Dravske elektrarne so na preiskovalno komisijo poslale
               škatle fasciklov. Škatle. Jaz imam eno slabo lastnost, to je, da preberem, kar mi
               ljudje pošljejo. In v teh škatlah so pogodbe, s katerimi bi se morali ukvarjati
               organi pregona. In te pogodbe so se sklepale točno v tem mandatu, točno v tistem
               času, o katerem govorimo. Gospodje, če vas res zanima, potem vam svetujem, da si
               greste kdaj kaj prebrati.</p>
               <p>In še ena stvar. Zadnje čase se je toliko govorilo v smislu <q>"primite tatu"</q> in se je
               vztrajno kazalo na en brezplačnik, tako ga je imenovala SDS, ki se imenuje Z oko v
               roki. Dobro bi bilo, da to enkrat za vselej razčistimo. To ni bil brezplačnik, ampak
               na njem jasno in črno na belem piše: Enkratna številka, četrtek, 11. oktober 2007.
               Kar pa je bistveno, česar nekateri ne želite prebrati, in je ključno za to, da ne
               morete vleči nobene vzporednice in da so vaše vzporednice žalostne in tragikomične,
               pa bom zdaj prebrala. <q>"Izdajatelj in založnik: Volilni štab Danila Türka, Dunajska
               119"</q> in tako dalje. <q>"Avtorji prispevkov: dr. Ljubica Jelušič, dr. Lučka Kajfež
               Bogataj, dr. Dragica Wedam Lukić, Tone Partljič"</q> in tako dalje. V tem je razlika. Ti
               ljudje, ki so to počeli, so se podpisali z imenom in priimkom, rekli so: Da, to je
               naš projekt. Za njim stojimo, mi ga zagovarjamo, z njim gremo na volitve. Vi tega
               poguma ali česarkoli drugega, recimo pokončnosti, niste zmogli. Vse drugo, kar
               govorite, je žalostno za ta Državni zbor. Je žalostno! Dejstva so takšna, kot so. Ni
               nobene velike zgodbe, preiskovalna komisija je opravila svoje delo. In to je to. Ali
               boste glasovali za ali proti sklepom. Vse drugo pa je nek način nekega pritlehnega
               političnega obračunavanja in ni na moji ravni. Kot rečeno, kot predsednica sem delala
               vedno na podlagi dejstev in to poročilo je sestavljeno na podlagi dejstev. Vaše
               opletanje s tem logičnim sklepanjem je nekorektno, kot rečeno, poročilo kritizirajo
               tisti, ki niso bili niti toliko, da bi šli poročilo vsaj prebrati in ga potem
               kritizirati. Ne, ampak ga kritizirajo na suho že od začetka. Gospodje, saj mi nismo
               pričakovali, da bo SDS rekla: Ja, res je, to poročilo pa je odlično poročilo, eno
               boljših poročil, ki smo jih videli v tem Državnem zboru. Vse kar piše v njem, mi
               podpišemo, vse je res. Mi vemo, da tega filma verjetno ne bi videli.</p>
               <p>Ko govorite o odgovornosti nosilcev javnih funkcij. Sklepne ugotovitve preiskovalne
               komisije so nedvoumne. Če ste vi ali če je kdo izmed vas pričakoval, da bo ta
               preiskovalna komisija klicala gospoda Janeza Janšo, jaz si sploh ne znam
               predstavljati, kako bi zaslišanje Janeza Janše izgledalo. On bi prišel in bi rekel:
               Škoda, da me sploh kaj sprašujete, vse je res, vse priznamo, ni problema. Verjetno
               vemo, kako bi to zaslišanje izgledalo. Mi nismo imeli nobene potrebe, da funkcionarje
               zaslišujemo, ker smo imeli dovolj dokumentov. Ko pa vi govorite o tem, katera seja je
               bila sklicana in preklicana in tako naprej, je to smešno. Ta preiskovalna komisija je
               imela 18 sej, zaslišala je 24 prič, dobila je več tisoč strani dokumentov. Kaj več bi
               še vi želeli?! Vi bi želeli, da v njem ni vsebine, ki vam ni po godu. Se opravičujem,
               ampak takšna so pač dejstva.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospa Silva Črnugelj, naslednja bo gospa Janja Klasinc.</p>
            </sp>
            <sp who="SDZ5:ČrnugeljSilva">

               <speaker>SILVA ČRNUGELJ:</speaker>

               <p>Hvala lepa za besedo, gospod podpredsednik.</p>
               <p>Naj uvodoma povem, da nisem članica nobene parlamentarne preiskovalne komisije, tudi
               nadomestna ne in nikoli nisem bila. Verjetno tudi ne bom, ker nekako, lahko bi tako
               po domače rekla, čutim nek odpor do takšnih in podobnih komisij. Pa ne zaradi te
               konkretne, ampak zaradi 20 letne zgodovine tega parlamenta in rezultatov vseh
               dosedanjih komisij, ki so delale, kjer žal nekih velikih epilogov in sklepov ni bilo.
               Ta komisija je po enem letu in pol pripravila dokončno poročilo, ki ni majhno in
               neobsežno. Ta komisija je ena prvih, ki je dejansko uspela. Tej komisiji je uspelo
               pregledati na metre dokumentov, kot bi mi v naši stroki rekli. Ta komisija je skupaj
               s predsednico in strokovnimi sodelavci naslovila na tisoče dopisov in, kot je
               ravnokar predsednica povedala, koliko prič je zaslišala. Seveda, uspelo ji je, ni
               bilo lahko. Ker, veste, ta zakon, s komentarjem, ki ga imam tule, Predpisi o volitvah
               v Državni zbor leta 2008, ni enostaven in ne tako banalen.</p>
               <p>Če pogledam, kako in na kakšen način so potekale volitve v letu 2008, kako smo
               preštevali vse plakate in kako smo nenazadnje tudi gledali kakšne artikle bomo imeli
               in kako smo morali zapisovati vsako malenkost, zaradi tega, ker so v strankah to
               zahtevali, vsaj v naši, se sprašujem, kako to, da je v neki taki stranki lahko prišlo
               do tega. Ali zaradi tega, ker je bila na oblasti, pa ji je bilo enostavno nekako
               pogledano skozi prste? Zavajanja, manipulacije in sprenevedanja, seveda, v medijih je
               tega veliko, zlasti če se ljudje podpisujejo s psevdonimi, kljub temu, da vemo, da
               morajo biti po Zakonu psevdonimi uredništvom ali samo urednikom javno dostopni.</p>
               <p>Seveda ne morem zanikati, da kompletno gradivo te preiskovalne komisije ne bi bilo
               dobro branje v vseh splošnih knjižnicah, ker se zelo napeto bere. Verjamem, da bo
               nekoč napočil čas, da bodo tudi posamezniki, navadni ljudje lahko prebirali to
               gradivo in videli, s čim in na kakšen način so se ljudje dokopali do nekaterih
               pozicij. Jaz obžalujem, da je do tega prišlo. Komisiji, kolegici Župevc, pa seveda
               čestitam in lahko rečem, da sem takrat, ko je ona priložila list za ustanovitev te
               komisije, le pri njej podpisala zahtevo, da se to komisijo ustanovi. Zaradi tega, kot
               kaže, imam še vedno pridržek do takih in podobnih komisij, ker mora ta država
               pokazati in dokazati, da je pravna država, da ima instrumentarij, s katerim lahko
               dela, toda očitno so tudi take komisije, s takimi ljudmi, ki tako vneto delajo,
               potrebne, ker se na nek način stvari bistrijo in dajejo na pravo mesto. Hvala
               lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospa Janja Klasinc, pripravi naj se gospod Janko Veber.</p>
            </sp>
            <sp who="SDZ5:KlasincJanja">

               <speaker>JANJA KLASINC:</speaker>

               <p>Spoštovani gospod podpredsednik, spoštovane kolegice in kolegi!</p>
               <p>Današnjo razpravo in izsledke poročila, o katerem danes govorimo, bi lahko označili
               kot temno stran slovenskega parlamentarizma, slovenske strankarske politike, kajti
               to, kar si je privoščila ena od strank v slovenskem političnem prostoru, in to je
               Slovenska demokratska stranka, je vse obsodbe vredno in zelo žalostno. To največ pove
               o njej sami.</p>
               <p>Danes smo v razpravi slišali, da so vse naše kritike, ki jih usmerjamo, napad na
               medije. Ne, gospe in gospodje, tu sploh ne govorimo o medijih. Slovenski tednik in
               Ekspres, brezplačnika, kot sta bila imenovana, sploh nista medija. To sta dve tiskani
               glasili pamfletov. To so predvolilni pamfleti. Jaz sem delala v novinarstvu več kot
               20 let in ko sem dobila prvič v roke najprej Slovenski tednik, potem pa Ekspres,
               nisem mogla verjeti svojim očem. Prepričana sem bila, da res ne gre za medij, kajti
               že kvaliteta sloga pisanja člankov – recimo jim člankov, ker to niso bili članki,
               ampak res politični pamfleti –, je bila na tako nizki ravni, da je nemogoče, da bi
               kakšen resen novinar to sproduciral. Tako kot kolega v Dnevniku, ki ga je omenjal že
               poslanec Samo Bevk, tudi sama nisem poznala nobenega imena, ki je tam nastopalo.
               Skratka, o vsebini teh <q>"časopisov"</q> sploh ne moremo govoriti. To so slabo sproducirana
               strankarska besedila, ki smo jim zdaj tudi priča na nekaterih spletnih straneh, ki so
               bile danes tudi omenjene. Očitno so avtorji isti. Ne poznam medija, ki ne bi imel
               stalnega naslova; ne poznam medija, ki ne bi imel za odgovornega urednika človeka, ki
               je vsaj desetletje delal v novinarstvu, ne pa telovadnega učitelja; ne poznam medija,
               za katerega se sploh ne ve kje je, za koga je in za kaj je nastal.</p>
               <p>Zdaj pa pojdimo na tisto, kar je za to komisijo in za Državni zbor bolj pomembno, od
               kod denar za produciranje strankarskih materialov samo ene stranke v volilni
               kampanji. Vsi pravijo, da je treba slediti poti denarja in oglasi – sicer zelo redki
               v teh medijih, a vendarle –, pričajo, da je večina teh oglasov prišla iz podjetij, ki
               so ali v popolni ali v delni javni lasti. Kdo je oglaševal? Mobitel pod vodstvom
               bivšega direktorja Klavdija Godniča, vemo kam je pripadal; Pošta Slovenije še vedno
               aktualnega direktorja Aleša Hauca, ki je v tistem času ne samo plačevala oglase v teh
               dveh brezplačnikih, ampak imela tudi na okencih svojih poštnih uradov plastične
               podloge z napisom SDS. Ali ste že videli politično stranko, ki bi se poslužila
               javnega podjetja, ki bi reklamiralo samo eno politično stranko? Potem Nova KBM,
               Pozavarovalnica Triglav Re, Telekom, Hit, Petrol in, glej ga, zlomka, Urad Vlade za
               informiranje. Tudi Urad Vlade za informiranje je bil zlorabljen v tistem času. In če
               zberemo neko skupno vsoto, kajti določene vsote, smo slišali, naj tukaj ne bi
               omenjali, je prišlo iz davkoplačevalskega denarja za te oglase nekaj čez recimo 200
               tisoč evrov. Pojdimo malce na matematiko. 200 tisoč evrov od tod, 300 do 350 tisoč,
               kolikor razumem, iz zasebnega žepa Mateja Raščana, ki pa mu je zaradi tega seveda
               zmanjkalo, da bi plačeval socialne prispevke svojim redno zaposlenim. In prideš na
               560 tisoč evrov, ki jih odšteješ od dveh milijonov, kolikor je bila ocena, da sta
               stala ta dva brezplačnika v vsem tem času, in neka vsota denarja zmanjka. Kot vemo,
               je svoje prispevala tudi cerkev iz sklada Zvon 1, kar razumem, ker je bilo treba
               brezplačnika blagosloviti. Sprašujem se, kje je že spet tisti preostali denar, ker
               tukaj, pri teh finančnih pregledih ni popolnoma nič jasno, ker ni preglednosti, od
               kod vse je prihajal denar, verjetno je iz kakšnega kovčka, pa ne bom rekla, od kod je
               tisti kovček prišel.</p>
               <p>Seveda se sprašujem še nekaj drugega. Kaj so ves ta čas v nastanku teh nepravilnosti
               in kršitev zakona delali nadzorni sveti teh javnih podjetij in organi pregona? Organi
               pregona do danes. Ali mora res priti neka parlamentarna preiskovalna komisija, da
               odkriva stvari, ki so bile jasne celotni javnosti? Še posebej zato, ker so ta dejanja
               kršila, kot je bilo že povedano, 25. člen Zakona o političnih strankah, ki
               prepoveduje, da bi gospodarske družbe, v katerih ima država ali samoupravna lokalna
               skupnost več kot 25% delež v kapitalu, in družbe, v katerih imajo te družbe večinski
               delež, financirale politične stranke oziroma njihove dejavnosti. Enako je bil kršen
               tudi Zakon o volilni in referendumski kampanji, ki zapoveduje političnim strankam, da
               v svojih poročilih o kampanji prikažejo vse stroške, ki so jih imele v zvezi z
               volilno kampanjo. Stranka SDS je prijavila 641 tisoč evrov svojih stroškov. Samo ta
               dva brezplačnika pa sta stala dva milijona. Sprašujem se dejansko, od kod je prišla
               ta razlika in od kod odgovornost.</p>
               <p>Najbolj pa me žalosti to, da so posledice teh žrtev novinarji in časopisi Dela Revij,
               ki jih je tudi kot popolni medijski anonimus prevzel pred leti, v času vlade Janeza
               Janše, gospod Matej Raščan. Danes so profesionalni novinarji, med katerimi sem bila
               tudi sama, na cesti in ne vedo, kaj bo z njihovo usodo. Zaradi tega, ker smo morali
               izdajati pamflete s podpisi popolnih anonimusov.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Janko Veber, naslednji bo gospod Franc Pukšič.</p>
            </sp>
            <sp who="SDZ5:VeberJanko">

               <speaker>JANKO VEBER:</speaker>

               <p>Hvala za besedo.</p>
               <p>Mislim, da se večina od nas, pa najbrž tudi volivke in volivci, spomnimo ugibanj, ali
               gre pri brezplačnikih Slovenski tednik in Ekspres za navadno trobilo SDS, kot smo
               takrat rekli. Mislim, da je ta dvom s tem, kar je komisija pregledala povsem
               odpravljen in resnično je šlo takrat za trobilo SDS, seveda politično trobilo z
               namenom, da diskvalificira politične tekmece in s tem poskuša koristiti tudi svoji
               stranki, da ponovno prevzame oblast. Moram povedati, da sem se tudi sam v teh
               časopisih seveda prepoznal, nisem pa nikoli prepoznal tistega, ki je pisal o meni.
               Vid Videc je bil tisti, ki je pisal pod psevdonimom. Kdo od tistih novinarjev, ki jih
               je tudi preiskovalna komisija navedla v svojem poročilu, je bil Vid Videc, je
               pravzaprav težko ugotoviti. Je pa presenetljivo ali pa tudi ne, da je cela vrsta
               novinarjev, ne samo takih, kot je bilo omenjeno, neprofesionalnih, veliko je bilo
               tudi takih, ki so dejansko profesionalni novinarji in so delovali v Slovenski
               tiskovni agenciji ali pa celo tudi v javnem zavodu RTV Slovenija. Gre za resnično eno
               izjemno, očitno močno kampanjo, ki ni bila ravno prizanesljiva do vseh tistih, ki jim
               nismo bili po godu, takrat v tej kampanji.</p>
               <p>Ko nekako prebiraš gradivo in ugotovitve te komisije, ti je mogoče nekoliko lažje pri
               srcu, ko ugotoviš, da je bilo pri tem izgubljenega tudi kar veliko cerkvenega
               denarja, kajti vsa podjetja in skladi, ki so bili tudi v lasti mariborske nadškofije,
               so, kot so tudi sami povedali, zapravili kar veliko denarja. In tega denarja nikoli
               niso dobili nazaj. Verjetno pa si lahko vsi predstavljamo, kaj bi se zgodilo, če bi
               bila takrat SDS dejansko tudi zmagovalka teh volitev. Vse to bi ponovno plačali
               davkoplačevalci in vse te stroške bi se seveda pokrivalo ali še naprej preko državnih
               podjetij ali pa tudi preko številnih postopkov, ki omogočajo črpanje tudi državnih
               sredstev iz državnih proračunov. Škoda ni bila samo povzročena novinarjem, ampak
               očitno tudi vsem tistim, ki so financirali to kampanjo. To, kar je tudi že kolegica
               pred menoj izpostavila, se mi zdi, da je še posebej boleče, da Matej Raščan in
               njegovo podjetje Delo Revije, ki je pravzaprav po domače povedano <q>"spravil na kant"</q>,
               izjemno priljubljene revije in nekaj, kar je oblikovalo javno mnenje, in tudi sicer
               pomagalo marsikomu, da je ob strokovnih prispevkih v različnih revijah lahko
               oblikoval tudi svoje stališče ali pa se sproščal ob nekoliko manj zahtevnih
               informacijah in doživljal pri teh tednikih prijetne trenutke, ko jih je prebiral
               doma. Vse to je pripeljalo tudi do tega, da je 350 tisoč evrov, ki jih je Matej
               Raščan preko tega svojega podjetja Delo Revije namenjal tudi dobrodušno za te
               brezplačnike, v veliki meri ogrozil tisto, kar je bilo v Sloveniji tradicionalno
               prepoznavno in seveda kar si želimo, da bi bilo tudi v prihodnosti še vedno prisotno
               in oblikovalo javno mnenje in, kot sem že povedal, tudi mogoče pomagalo nekomu, da se
               izobražuje ob teh strokovnih člankih, ki izhajajo v številnih revijah, ki naj bi jih
               seveda tudi to podjetje pripravljalo in izdajalo tudi v prihodnosti, seveda ne pod
               okriljem tega lastnika.</p>
               <p>Tako da, ločitev politike od vseh teh poizkusov manipulacij in izkrivljanja javnega
               mnenja je eno ključno, ki je še kako pomembno, tudi v tem času, v katerem smo danes,
               kajti še posebej pomembno je, da se zavedamo, da v teh trenutkih ne bo več prostora
               za to, da se manipulira, da se izkrivlja, da se poskuša prodajati samo neke
               enostranske informacije. Mislim, da je pred nami bistveno bolj resen trenutek in prav
               je, da vzamemo kot velik opomin vse to, kar se je dogajalo pri teh brezplačnikih, da
               takšne stvari seveda v prihodnosti niso dopustne in predvsem škodijo tako dobrim
               podjetjem kot seveda vsem tistim novinarjem, ki so ravno tako sodelovali pri teh
               projektih. Upam, da bodo tudi izsledki in sklepi, ki jih bomo danes izglasovali,
               resnično pripomogli k temu, da se bo v prihodnosti tudi oblikovala zakonodaja, ki bo
               učinkovito preprečevala vse to, kar se je seveda dogajalo nelegalno, pollegalno pri
               izdaji teh brezplačnikov.</p>
               <p>Mislim, da je treba ob koncu dejansko komisiji čestitati za izjemno kvalitetno
               opravljeno delo, kajti vse, kar je zapisano, temelji na argumentih, zelo malo stvari
               bi lahko opredelili ali pa jih lahko sploh zasledili v tem poročilu, ki bi bile plod
               nekega domišljanja, izkrivljenja podatkov. Nasprotno, gre za zelo jasne podatke, ki
               utemeljujejo prav to, da je šlo resnično za ozko strankarsko politično kampanjo ali
               če hočete, kot sem na začetku povedal, trobilo stranke SDS. Upam, da se s tem ne bomo
               v prihodnosti srečevali. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Franc Pukšič. Naslednja bo gospa mag. Župevc. <stage>(Ne.)</stage></p>
            </sp>
            <sp who="SDZ5:PukšičFranc">

               <speaker>FRANC PUKŠIČ:</speaker>

               <p>Hvala lepa, podpredsednik. Kolegice in kolegi!</p>
               <p>Strinjam se z tistim delom ugotovitve, ko je kolega rekel, da smo pred resnim
               trenutkom v državi in po mojem prepričanju bi se bilo seveda treba še teh par dni, ko
               Državni zbor zaseda, ukvarjati z čim pomembnejšim, da bi eventualno kakšen majhen
               premik naredili v smeri družbenega dogovora, v smeri, kaj narediti za možnosti
               povečanja gospodarske rasti. Ker pa imamo torej v zakonu, da se, če ne prej, vsaj na
               zadnji seji Državnega zbora obravnavajo tudi poročila preiskovalnih skupin, ki
               sprejmejo sklepe, je danes med drugim tudi to na vrsti. Tako je po zakonu, tako je po
               poslovniku in tudi prav je, da je. Vendar bi rad povedal, da vendarle vedno s tiste
               strani, ki danes prihaja s tem poročilom, ni bilo enakih vatlov, enakega metra.</p>
               <p>Bilo je leto 2000, ko je preiskovalna komisija za oškodovanje družbenega premoženja
               sprejela 10 sklepov, torej sprejela zaključno poročilo, ga dala Kolegiju in Kolegij
               ga je uvrstil na dnevni red seje Državnega zbora in prav poslanke in poslanci SD in
               takratnega LDS so glasovali na predlog poslancev SD za umik točke iz dnevnega reda.
               Torej, to ni v redu, to ni korektno in seveda to ni načelno. Tudi tukaj se sedaj
               vidi, kako bi se torej pri eni zadevi slekli do kože in še kožo dol, pri drugi zadevi
               pa bi tudi zato, da bi zakrili manipulacije, da bi zakrili neke elitistične,
               klientelistične pristope tistih, ki so njim naklonjeni, njih oblekli tudi z eskimskim
               kožuhom sredi belega poletja.</p>
               <p>Takšen eskimski kožuh ste prav poslanke in poslanci vladajoče koalicije na
               preiskovalni komisiji, ki se ukvarja tudi s proučevanjem elitističnih,
               klientelističnih pristopov v mestni občini Ljubljana, naredili ob sprejemanju
               vmesnega poročila in ste s 4 glasovi glasovali proti sprejetju vmesnega poročila. 3
               smo bili za. Zakaj? Zato, da torej zakrijete, da ne daste možnosti, da bi se tudi o
               teh klientelističnih, elitističnih zadevah razpravljalo v Državnem zboru in da bi se
               tako, kot ste vi to danes naredili, o teh stvareh spregovorilo javno. Jaz se
               strinjam, da če kaj ni v redu, ni važno na kateri strani je. Če ni v redu, ni v redu,
               je treba stvari povedati. Ampak veste, po eni strani govoriti o 2 milijonih, kar je
               ogromno denarja, se strinjam, po drugi strani pa ste preprečili naši komisiji, kjer
               je v sklepe zapisala, da so gospodarske družbe v lasti ožjih družinskih članov župana
               mestne občine Ljubljana, to je gospoda Zorana Jankovića, pridobile premoženjsko
               korist v višini 6,46 milijona evrov. To vas pa ni zanimalo. Tu pa niste dovolili
               preiskovalni komisiji, da bi sprejela vmesne sklepe. Še več. Niste nam dovolili, da
               bi sprejeli – berem to, kar smo zapisali v povzetke ugotovitev –,<q>"… na račun
               občinskega prostorskega načrta Mestne občine Ljubljana s pomočjo postopkov, ki sta
               jih župan in mestna uprava vodila do sprejema občinskega prostorskega načrta Mestne
               občine Ljubljana v mestnem svetu Mestne občine Ljubljana."</q> Poskus pridobitve
               premoženjske koristi je bila v višini 20 milijonov evrov. Torej, da smo hoteli in da
               smo povedali, da so bile donacije, ki jih je zahteval gospod župan, ker niso prišli
               ljudje na Mestno občino Ljubljana, zato da bi prinesli donacije, da bi prinesli kruh
               in mleko, da tam ne bi bili lačni, ampak je zahteval od ljudi in podjetij, ki so tako
               ali drugače povezana z Mestno občino Ljubljana in tudi z deli, kjer so morali
               donirati – in to je župan tudi sam povedal – za tako imenovane županove projekte. Ker
               se pač tu danes govori o številkah, smo tudi mi v tej preiskovalni komisiji
               ugotavljali in zbirali podatke, številke, obračali in brali na tisoče listov in ne
               vem česa vse. Avtotehna je donirala samo 200 tisoč evrov – sicer je res, da za župana
               Mestne občine Ljubljana 200 tisoč evrov donacije ni neka velika številka –, recimo
               Gratel 250 tisoč evro ali Vegrad 550 tisoč evrov.</p>
               <p>Skratka, vse to ste želeli, dragi kolegice in kolegi s tem, da niste dali soglasja
               oziroma da niste glasovali za vmesno poročilo, kjer bi lahko mirne duše tudi
               pripravili svoje ločeno poročilo. Tega torej niste spustili skozi, da se o tem, če ne
               prej, vsaj na zadnji seji, ali današnji izredni ali naslednji teden redni seji
               Državnega zbora, ne bi o tem govorilo. In na takšen način se pokaže, da govorite eno
               delate drugo, da to ni načelno in da seveda s tem ne doprinašate k temu, da bi se
               resnično nepravilnosti v tej državi začele vsaj ustavljati, ampak dejansko dajete
               takšnim početje še dodatne pospeške, seveda s takšnim ravnanjem v samem Državnem
               zboru. In vse skupaj to je precej bizarno.</p>
               <p>Mogoče še tole. Predsednica, vi ste zapisali v poročilu, da se oklepate na
               dokumente, ki ste jih dobili, da pa seveda to ni bila praksa prejšnjih preiskovalnih
               komisij. To je nekorektno. To, kar ste napisali za sebe, je v redu, kaj pa so drugi
               delali in niso delali, pa je nekorektno, ker niste prebrali in pogledali njihovih
               dosjejev, njihovih dokumentov. Gospa Župevčeva, garantiram, da niste, ker je imela
               preiskovalna komisija o oškodovanju družbenega premoženja vsaj toliko fasciklov, ki
               so danes v arhivih od začetka te mize pa vse tam proti koncu te mize. Teh fasciklov
               niste ne pogledali ne pregledali, ker tega enostavno ne morete in zato je to
               nekorektno. Mi smo takrat poročilo tudi napisali na osnovi dokumentov, celo na osnovi
               sodb, ki so bile s strani sodišča izrečene. Ampak kaj se je zgodilo? Zopet je bilo to
               preprečeno s strani politike in se ni zgodilo to, kar bi se moralo, da bi tisti, ki
               so bili obsojeni, to odsedeli.</p>
               <p>In poglejte, s tem našim ubogim Elanom, ki se vendarle znamka kot takšna bori, kljub
               temu, da jo vsi kot tigri iz vsakega vogla vsako leto trgajo non stop, pa je torej
               ostala pri življenju.</p>
               <p>Ko govorite o tem, kako je to vplivalo na volilno kampanjo v prejšnjem mandatu, bi
               rekel naslednje. Letos očitno tisti, ki ste preprečili, da bi imeli na mizi tudi
               poročilo okrog nepravilnosti Mestne občine Ljubljana, boste verjetno brez
               kakršnegakoli problema imeli ali pa že imate pokrite kampanje, zato ker za gospoda
               Zorana Jankoviča in žal tudi za nekatere ogledne slovenske ljudi pač res ni čudno,
               ker so fantje polnoletni, ker če pa pri petindvajsetih letih sin župana nima dveh
               milijonov evrov in se ne vozi z belim Mercedesom brez vozniškega dovoljenja, potem
               pač ni tip, potem ni džek. Ker vse to podpirate s svojim delom tu v parlamentu,
               postajate hudo, hudo neverodostojni in upam in verjamem, da slovenska javnost seveda
               zaradi takšnih malverzacij, ki jih ustvarjate, ne bo nasedla. Ko o takšnih ljudeh
               govorite, da so ti sposobni organizatorji in da imajo sposobnost vzpostaviti socialni
               dialog, to pomeni, da bodo fantje stari 25 let <gap n="..."/></p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod Pukšič, dajmo se spomniti na to, o čemer razpravljamo.</p>
            </sp>
            <sp who="SDZ5:PukšičFranc">

               <speaker>FRANC PUKŠIČ:</speaker>

               <p>Govorim o preiskovalni komisiji, o delu, zaključkih, sklepih preiskovalne komisije
               <gap n="…"/></p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Bi prosil, no.</p>
            </sp>
            <sp who="SDZ5:PukšičFranc">

               <speaker>FRANC PUKŠIČ:</speaker>

               <p><gap n="..."/> ki jih je sprejela komisija o brezplačnikih. Ampak to je seveda bilo, jaz pa
               govorim, kaj nas danes čaka.</p>
               <p>Jaz sem na začetku povedal in se strinjal s kolegom Vebrom, da je res resen trenutek,
               da bi bilo boljše, bolj pomembno danes govoriti o tem, kaj narediti, da bi spremenili
               gospodarsko rast, ne pa o tem, ampak istočasno pa opozarjam, kaj se nam že dogaja
               danes tukaj, pred očmi, in se bo jutri dogajalo, ker smo pač v predvolilni kampanji,
               ker bodo 4. decembra volitve in vemo, čemu je to namenjeno.</p>
               <p>Jaz samo hočem opozoriti, da bo slovenska javnost vendarle imela tudi možnost da
               tudi sliši z druge strani, drugo plat te zgodbe. Torej, niste tako čisti in nedolžni,
               kot si želite, ampak seveda imate žal neke svoje računice, ki pa so po mojem zelo
               bizarne. Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala.</p>
               <p>Besedo ima gospa Breda Pečan. <stage>(Je ni.)</stage> Dr. Luka Juri. <stage>(Ga ni.)</stage> Dr. Vinko Gorenak. <stage>(Ga
               ni.)</stage> Gospa Majda Širca, pripravi naj se gospod mag. Žerjav.</p>
               <p>Izvolite.</p>
            </sp>
            <sp who="SDZ5:ŠircaRavnikarMajda">

               <speaker>MAJDA ŠIRCA RAVNIKAR:</speaker>

               <p>Hvala lepa.</p>
               <p>Jaz upam in verjamem, da bo ta razprava v državnem zboru danes odprla razmislek, kaj
               pomeni načelnost in nenačelnost v politiki, kaj pomeni spoštovanje odgovornosti in
               pravil igre, kaj pomeni nelegalno delovanje in kaj pomeni nemoralno delovanje. V tem
               smislu tudi ne smemo pozabiti, da ni nič brezplačno, ampak da se vse plača.</p>
               <p>Na začetku moram odgovoriti v imenu tiste, ki danes ni mogla odgovarjati, to je moja
               kolegica Irma Pavlinič Krebs, ki je bila grobo in lažnivo napadena s strani poslanca
               Mira Petka, nekdanjega novinarja, torej človeka, ki je zagovarjal resnico in pravico
               znotraj medijskega prostora in je danes neetično zavajal oziroma se zlagal glede –
               pustimo njegovo nekdanje delovanje v okviru razpečevanja svojih predvolilnih letakov,
               ampak da je cilju podredil vsa sredstva, pa vendarle ni prav –, zato naj ponovim to,
               kar trdi gospa Pavlinič na očitek, ki je bil izrečen, da je manipulirala z
               materialom, ki je bil objavljen na koroški kabelski televiziji oziroma na Kabelski
               televiziji Ravne na Koroškem. Tam je novinar Dani Vunderl v okviru lokalne
               televizijske postaje organiziral dogodek in povabil na ta dogodek dva neodvisna
               komentatorja, gospa Marto Kos in gospoda Mekina, ki sta z ciljem, da bi obveščala in
               razmišljala o trenutnem stanju, političnem trenutku v tistem času, obveščala javnost
               in razpravljala o situaciji, med drugim je gospod Mekina celo hvalil gospoda Petka.
               Ampak ni delila cedejev. Ni lepo, da je gospod Petek, kot pravim, borec za svobodo in
               pravico sedaj po nedolžnem napada ljudi in se laže.</p>
               <p>Jaz razumem, da je tesnoba v spoznanju neetičnih in zastrašujočih metod, ki smo jih
               na neki način deležni vsak dan. Spomnimo se SDS seznama novinarjev oziroma ljudi,
               meščanov, politikov oziroma vse, ki naj bi bili na listi za odstrel. Spomnimo se
               montiranja arhivskih posnetkov znotraj medija spletne strani Slovenske demokratske
               stranke. Danes govoriti o temu, da so bili brezplačniki nekoč širjenje pluralnosti
               slovenskega medijskega prostora je seveda zelo ne samo neresen, ampak že smešen in
               neprimeren izgovor, kajti ožili predvsem pa manipulirali so medijski prostor, s tem
               da so ga izrabljali.</p>
               <p>Danes je v zadevi brezplačniki nedvomno Slovenska demokratska stranka najbolj
               krivdna in najbolj razkrinkana, da ne govorim tudi najbolj osramočena, saj vas danes
               tukaj sploh ni. Moram poudariti, da ste zelo podcenjevali to komisijo, ki opravlja
               odlično in v zgodovini parlamentarnih komisij tudi edinstveno delo. Dejali ste, da
               razpihuje komisija dim, tam kjer ni ognja, ampak ogenj je bil in danes so
               verodostojni dokazi več kot dovolj na mizi. Ogenj je bil in ni mogoče zanikati teh
               dokazov, ki govorijo v prid neetičnega delovanja politične stranke SDS, ki ni
               izbirala orodij, da bi pred volitvami pljuvala po nasprotnikih z najbolj umazanimi
               prevarami. In tudi ni v prid nekaterih novinarjev, ki so se vključili v to igro, da
               ne govorimo o nekaterih družbah, sploh pa tistih, ki so v posredni in neposredni
               lasti države, ki so stopale v to igro, jo podpirale in jo seveda z računico za
               prihodnost tudi stimulirale. Naj omenim le eno – Pošta Slovenije. Pošta Slovenije je
               dajala popuste. Dajala je popuste in Pošto Slovenije je med drugim tudi plačeval
               danes že večkrat omenjen Raščan, direktor Dela Revij, ki ni plačeval ne socialnih
               prispevkov ne plač in ki je dobesedno splavil nekaj dolgotrajno in prizadevno
               vzpostavljenih medijskih projektov in ki je imel denar – 31 tisoč 140 evrov – za to,
               da je dal svojim prijateljem brez pogodbe, kar tako nekako posojilo med prijatelji.</p>
               <p>Pošta. Če se spomnite pred volitvami, pošta je bila po celotni Sloveniji tako kot
               novoletna jekla, tam ste dobili zgolj dve reviji, Reporter in Demokracijo. Mimogrede,
               vsi ali večina najbolje reprezentativnih in danes še zelo aktivnih piscev, novinarjev
               in novinark Reporterja in Demokracije so pisali v oba brezplačnika. Saj nista ločena,
               ampak to je en projekt, ki je deloval po istih principih. In mogoče se velja tudi
               vprašati, ali je slučaj, da sta prav ti dve reviji, dva tednika dobivala kar enormne
               subvencije na medijskem razpisu in ali je tudi slučaj, da je bila ena od ocenjevalk
               tega medijskega razpisa posebej povabljena s strani nekdanjega ministra.</p>
               <p>Moram se ustaviti pri vprašanju vloge Mateja Raščana v tej igri zaradi tega, ker ta
               vloga ne samo, da ima madež, packo in vse neprimerne rezultate neprimernega dela v
               projektu Monere oziroma Dela Revij, ki se nahajajo v tistem času, ampak naj vas
               opozorim, da takrat, ko je bil Matej Raščan na zaslišanju in na odprti seji zaslišan,
               in je telovadil z izgovori, ki pa so bili več ali manj potem razkriti kot drugačna
               resnica, je odgovarjal, da je bila poslovna odločitev njegova, če je prijateljem, ki
               so sofinancirali brezplačnike, posojal denar, kajti to je bila naložba za prihodnost.
               Katero prihodnost? Res je bil tukaj, kot bi dejal moj kolega Gantar, nekdo zaloten s
               spuščenimi hlačami. Ampak vendarle, katera prihodnost? Računalo se je na to
               prihodnost in ves projekt je računal na to prihodnost, da se bodo mastili,
               manipulirali in imeli vso moč, nedvoumno, v prihodnosti še naprej, ko bodo s pomočjo
               orodja, to se pravi brezplačnikov, prišli na oblast.</p>
               <p>Naj povem še eno bizarnost, ki govori o tem, da naj bi na nek način samo Janez Janša
               pisal prispevke za brezplačnike, kot so ugotavljali že takrat mediji sami, kajti
               konec koncev je bilo jasno, da so se pisali teksti seveda pod psevdonimi ali pa pod
               drugimi imeni. V tem primeru bom citirala uvodnik Nike Albreht v eni izmed prvih
               številk Ekspresa, ki je ponovil besede, ki so bile izrečene tako rekoč istočasno s
               strani gospoda Janše o temu, da je v mafijskih časopisih jasno, da nihče ne sme
               pisati zoper mafijo. Vemo, da so bile te besede izrečene v soočenju, tako rekoč
               istočasno, in nemogoče je, da ne bi bilo, da bi bila taka telepatija med domnevno
               novinarko, ki je to pisala. Hočem reči, da so šle tako daleč celotne manipulacije, da
               vam res ne morejo biti v ponos.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod mag. Radovan Žerjav. <stage>(Ga ni.)</stage> Gospod Anton Kampuš. Pripravi naj se
               mag. Andreja Rihter. <stage>(Je ni.)</stage> Andrej Magajna, Alojz Potočnik, Zvonko Černač.</p>
            </sp>
            <sp who="SDZ5:KampušAnton">

               <speaker>ANTON KAMPUŠ:</speaker>

               <p>Hvala, spoštovani podpredsednik. Kolegice in kolegi!</p>
               <p>Z veseljem bom podprl vse štiri sklepe, ki jih je komisija korektno pripravila. In
               tudi jaz izrekam čestitke komisiji za odlično opravljeno delo, posebej pa podpiram
               dane prijave, torej kazenske ovadbe, ki sledijo na podlagi zaslišanj, ki so bila na
               komisiji opravljena. Popolnoma se pa strinjam s predhodniki, ki so na veliko govorili
               o tem, kako slovenska javnost <q>"ja ne bo nasedla"</q>, in me res zanima, kaj se je s tem
               mislilo, <q>"ja ne bo nasedla"</q>. Seveda ne bo nasedla, saj je danes že verjetno vsem
               jasno, da so to bile skrite manipulacije in da so bile rabote, ki se tičejo
               brezplačnikov, pretveza, ki je danes dokazana.</p>
               <p>Me pa motita predvsem dve, tri stvari, ki jih bom posebej poudaril. Torej predvsem
               to, na kakšen način so oziroma so morala donirati sredstva državna podjetja. Kakšna
               je bila to prisila? Ali so bile donacije samostojno izvedene? Na kakšen način so
               sploh potegnili te pomembne državne firme, kot so zavarovalnice in vse ostale družbe,
               da so morale donirati? Ali so samostojno donirale? Verjetno vsi veste, da je bilo
               pričakovanje na račun tega seveda veliko, tako kot je kolegica, ki je pred mano
               govorila, tudi načeloma poudarila to zadevo.</p>
               <p>Naslednja stvar, ki se mi zdi zelo moteča, je sledeča. Komisija je nesporno
               ugotovila, da se je večina tistih, ki so objavljali ali nasploh pisali v teh dveh
               časopisih, podpisovalo s psevdonimi. Spoštovani kolegi in prijatelji, tistemu, ki ima
               poštene namene, tisti, ki piše o politiki, se ne bi bilo treba skrivati in bi si
               moral upati pokazati s svojim priimkom ter stati za svojimi prispevki, kar je v neki
               normalni družbi popolnoma normalno.</p>
               <p>Tretja stvar, ki me je danes zelo, zelo zbodla, pa je prišla s strani kolega Grimsa.
               Nobenega drugega nisem zasledil, da bi govoril o Patrii v povezavi z brezplačniki. In
               ne razumem tega, da lahko danes nekdo trdi, da pri Patrii pa seveda ni ničesar. Ni
               res, postopek teče, spoštovani kolegi! Postopek o Patrii v Sloveniji v tem trenutku
               teče. Seveda so postopki zaključeni na Finskem, zaključeni so v Avstriji in je
               nesporno dokazano, da so izplačila provizij bila. Seveda je dokazano samo do naše
               meje, torej do slovenske meje, naprej pa ni dokazano. Predvidevam, da bo postopek, ki
               teče v Sloveniji, to tudi dokazal.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Andrej Magajna. <stage>(Ga ni.)</stage> Gospod Alojz Potočnik. <stage>(Ga ni.)</stage> Gospod
               Zvonko Černač, naslednji bo gospod Jože Tanko.</p>
               <p>Izvolite, gospod Černač.</p>
            </sp>
            <sp who="SDZ5:ČernačZvonko">

               <speaker>ZVONKO ČERNAČ:</speaker>

               <p>Hvala lepa. Lep pozdrav vsem!</p>
               <p>Postopek v zadevi Patria teče, vendar ne proti tistim, ki so dobili nakazana
               sredstva na svoje transakcijske račune. Ne vem, kakšna dela je moral ustvariti slikar
               Cekuta, da je dobil od Patrie 460 tisoč evrov, kar je javno priznal, in ne poteka
               noben postopek proti njemu. Ne vem, kaj je opravila bivša svetovalka predsednika
               države gospoda Kučana, da je dobivala mesečno od 4 do 7 tisoč evrov iz naslova
               Patrie. Proti tem osebam postopek ne teče. Teče pa proti nekaterim, ki naj bi
               neznanega dne na neznanem kraju od neznane osebe prejeli obljubo darila. Torej, teče
               postopek za neko virtualno, miselno dejanje, ki ni bilo storjeno.</p>
               <p>Moram reči, da tudi ta današnja razprava kaže na to, da vladajoča koalicija,
               predvsem vladajoča politika Socialnih demokratov, LDS in Zares, še danes, po treh
               letih vladanja, ki se hvala bogu končno zaključuje, živi v virtualnem svetu, daleč,
               daleč od realnih problemov; daleč, daleč od realnega sveta; daleč, daleč od tistega,
               kar ljudje v tem času pričakujejo, da bo politika delala in s čimer naj bi se
               politika glede na probleme, s katerimi se sooča slovenska družba, ukvarjala.</p>
               <p>Včeraj smo bili s poslansko skupino v Zasavju, to je območje, kjer je kandidirala in
               bila izvoljena na volitvah leta 2008 gospa Melita Župevc. Ogromno razvojnih
               problemov, ogromno problemov, ki bi jih bilo mogoče v tem mandatu rešiti. Nobeden med
               njimi ni bil rešen. Nobeden ni bil niti nastavljen. Še več, še tisti projekti, ki so
               bili trasirani v preteklem mandatu 2004–2008 se zaustavljajo in velika verjetnost je,
               da bo to območje v prihodnje, če ne bo neke drugačne odločnejše politike, še bolj
               zapostavljeno in razvojno še bolj degradirano. Tako kot naj bi se zgodilo z neko
               vladno uredbo, za katero upam, da ne bo nikoli sprejeta, ki govori o tem, da gre za
               degradirano območje. Ljudje tam so povedali, da ne želijo biti degradirani, da želijo
               slediti razvoju in da želijo, da vladna politika in Državni zbor, vključno s
               poslanko, ki prihaja iz njihovega okolja, sprejema ukrepe, ki bodo njim v prid, ne pa
               njim v škodo.</p>
               <p>Danes smo s strani levega trojčka poslušali razpravo, ki na nek način odraža stanje
               duha v teh strankah. Poslušali smo politične komisarje in politične komisarke, ki bi
               iz Državnega zbora urejali medije in določali njihovo uredniško politiko. Ker sta se
               dva medija pred časom drznila pisati drugače, kot so pričakovali, je bilo treba
               zagnati vso oblastno mašinerijo v opomin drugim, ki bi se še kdaj drznili stopiti na
               zaprto medijsko sceno z novimi projekti. In ne glede na to, da sta propadla, to ni
               bilo dovolj. Treba je bilo ta propadla projekta izkoristiti za napad za največjo
               opozicijsko stranko. Zaključki in sklepi, ki jih beremo v tem poročilu, so napisani
               vnaprej. Te besede, ki ležijo v teh sklepih, ne izhajajo iz tistega, kar naj bi bila
               tako imenovana dejstva in dokazi. Kažejo na to, da so bili ti rezultati, ki obsegajo
               predvsem vrednostne sodbe, znani vnaprej, in da je bilo delo te komisije samo fasada
               za vnaprej znane rezultate. Nenazadnje kaže na to tudi način dela, ki smo mu bili
               priča pri tej komisiji. Kljub temu, da so bila napovedana še številna zaslišanja
               številnih prič, je komisija kar naenkrat čez noč sklenila, da bo sprejela zaključno
               poročilo in preklicala vso tisto delo, ki je bilo napovedano že vnaprej. Da gre za
               nek način za grobo manipulacijo tudi z javnostjo kaže interna obravnava tega gradiva,
               ki je v 90 ali več odstotkih javno. V tem gradivu na 76 straneh je več kot 90
               odstotkov stvari, ki so bile izrečene na javnih sejah, na odprtih sejah, kjer so se
               te priče zasliševale in zelo majhen del te dokumentacije je tajen in ni nobene
               potrebe bilo, da bi se to poročilo zapiralo.</p>
               <p>Zakon o parlamentarni preiskavi v 1. členu določa, da se v zadevah javnega pomena ta
               preiskava opravi, da se ugotovi in oceni dejansko stanje, ki je lahko podlaga za
               odločanje Državnega zbora o politični odgovornosti nosilcev javnih funkcij. In v
               skladu s tem členom je v spomladanskih mesecih v letu 2010 Državni zbor odredil
               parlamentarno preiskavo, kjer je zapisano <q>"za odločanje o politični odgovornosti
               posameznih nosilcev javnih funkcij zaradi obstoja suma, da so bili posamezni nosilci
               javnih funkcij vpleteni v ustanovitev izdajateljev, njihovo poslovanje in izdajanje
               brezplačnikov"</q>. Samo teh dveh, seveda, da ne bo pomote – ne Dobro jutro, ki je tudi
               klavrno propadel, kjer so pisali novinarji malo drugače, ampak je šlo za druge
               novinarje, za tiste, ki očitno za vsa niso bili moteči, ker izhajajo iz neke druge
               interesne sfere neke revije, ki vsak petek temo oziroma vsebino črpa iz naslova
               opozicijske oziroma največje opozicijske stranke, ali seveda še številnih drugih, ki
               so izhajali takrat in izhajajo še danes –, ampak samo dveh. Ta dva sta bila
               problematična. Vendar, ali je ta preiskovalna komisija ugotovila konkretno ime in
               konkretni priimek? Koga je ugotovila? Kaj lahko preberemo v tem poročilu? Kateri
               nosilec javne funkcije je bil vpleten v ustanovitev izdajateljev teh dveh medijev, v
               njihovo poslovanje in tako naprej? Nobeden. Nobenega konkretnega imena. Nobenega
               konkretnega imena. In seveda je v zaključkih, da je SDS tista, ki je to iz ozadja
               dirigirala. Zaključki in sklepi so popolnoma drugačni kot je ugotovljeno dejansko
               stanje.</p>
               <p>Potem je bila naloga komisije, da ugotovi, da so bili posamezni nosilci javnih
               funkcij v zvezi z izdajo brezplačnikov vpleteni v domnevno kršitev določil veljavne
               zakonodaje s področja medijev, volilne kampanje in političnih strank oziroma domnevno
               opustitev dolžnih ravnanj. In končno eno ime, naš poslanski kolega Miro Petek. Zaradi
               tega, ker je iz svojega žepa plačal volilni časopis je zdaj stigmatiziran in
               problematiziran. Iz svojega žepa je plačal zato, da je volilnem času naredil reklamo
               in edini primer je omenjen tukaj v tej alineji. Če je problematičen iz vidika kršitve
               medijske zakonodaje imamo organe, ki morajo o tem odločati. Ničkolikokrat ste jih
               poslali na sedež stranke SDS, za vsako malenkost so hodili medijski inšpektorji,
               informacijska pooblaščenka, zadnjič kriminalisti brez odredbe, gledati kako in na
               kakšen način stranka objavlja svoj politični program na spletni strani SDS.
               Škandalozno, katastrofa, leta 2011. Gledati, kaj se piše na Facebooku, ki je javni
               medij.</p>
               <p>In tretja zadeva. V preiskavi: ugotoviti, ali so bili posamezni nosilci javnih
               funkcij vpleteni v financiranje brezplačnikov, in sicer tako, da naj bi zlorabili
               svoj politični vpliv za sodelovanje izdajateljev z gospodarskimi družbami, v katerih
               ima država neposredno ali posredno več kot 25 % delež v kapitalu, in družb, v katerih
               imajo te družbe večinski delež z izdajateljema brezplačnikov. Spet nobenega imena,
               nobenega političnega imena, sploh ne iz vrst Slovenske demokratske stranke. In
               ponovno zaključek: Slovenska demokratska stranka je iz ozadja preko skrivnih lokacij
               dirigirala, kje naj se oglašuje, kako naj se oglašuje. Lepo vas prosim, jaz lahko
               zdaj po tej logiki rečem: <q>"Vi sedaj dirigirate Telekomu, Pošti, ker ste na oblasti,
               ne vem kaj vse so še državna podjetja, kje in na kakšen način naj oglašujejo"</q>, ker je
               teh oglasov ničkoliko v vseh medijih, ki so daleč od tega, da bi lepo pisali o
               Slovenski demokratski stranki in njenih predstavnikih, pa da ne bo pomote, ko pišejo
               resnico, je to super, tudi če ta grda. Narobe je, kadar pišejo laži in se zoper njih
               kljub tej silni medijski zakonodaji, o kateri govorite, ne moremo braniti. In to za
               to komisijo ni bilo problematično. Problematična sta bila dva tiskana medija, ki sta
               žal neslavno propadla in dodatek, ki je sledil temu, o povezavi Slovenske demokratske
               stranke. In zanimivo, da sta bila v tistem obdobju, ker sta postavljala neke vrste
               ogledalo, moteča.</p>
               <p>Če povzamem. Nikjer v tem poročilu ni nobenega nosilca javne funkcije iz vrst
               Slovenske demokratske stranke, ki bi bil povezan s temi zgodbami, ki so bile predmet
               parlamentarne preiskave. Nobenega. Gospod Kek, ne govori tega Zvone Černač, kar sem
               malo prej povedal, in tega nisem na tretjem kalanu slovenske televizije povedal
               zaradi tega, ker jaz tako mislim, to govori to poročilo. Vsebina tega poročila govori
               o tem, to je dejstvo. To je dejstvo. Ti miselni konstrukti, ki ste jih imeli v glavah
               takrat, ko ste komisijo ustanavljali, bi morali biti s tem, kar ste sami ugotovili,
               derogirani, pa žal niso. Jaz bi to komisijo prej imel za komisijo za sežig svobode
               medijev kot pa komisijo, ki naj bi ugotovila, da so bili posamezni mediji s strani
               posamezne politične opcije izkoriščeni.</p>
               <p>S čim se je torej ta komisija ukvarjala? Ukvarjala se je na eni strani z uredniško
               politiko, ni vam bilo všeč, kako je ta uredniška politika potekala, s tem kdo je pod
               posameznimi psevdonimi pisal, ampak samo za ta dva medija. Mimogrede imeli smo tudi
               en drug medij, ki je bil tudi brezplačnik , po moje je izšel v milijon izvodih,
               dokler ni propadel, ki je, moram reči, zelo lepo pisal o vaših političnih strukturah,
               malo manj lepo ali pa zelo grdo o nas, pa nismo imeli zaradi tega nobenih problemov.
               V njem smo brali članke pod psevdonimom Maja Volk. Zanimivo bi bilo videti, ali ni
               mogoče katera od poslanka Socialnih demokratov pisala pod tem psevdonimom? To je
               nekaj podobnega, kot ste vi zapisali v tem poročilu za posameznike z druge
               strani.</p>
               <p>Potem so bili omenjeni internetni naslovi. Se še spomnite ali ste že pozabili
               internetni naslov Primorska.info? 50 % lastnik do nedavnega, do leto ali pa pol leta
               nazaj, je bil gospod Juri, mlajši. Dobil je sredstva iz Ministrstva za kulturo,
               ugotovljeno je bilo, da niso bila namensko porabljena, vendar se s tem seveda niste
               ukvarjali ker je bilo treba ost kritike usmeriti zoper Slovensko demokratsko stranko
               in vsa ostala ravnanja na nek način zakriti. Češnja na torti, kot rečejo nekateri, je
               pa sedanje obdobje in sedanje prikrito financiranje medijskega prostora in
               prijateljev iz vašega bazena. Da je gospod Bojan Petan, lastnik Dnevnika in še
               številnih edicij, prijatelj iz vašega bazena, verjetno ni treba posebej poudarjati.</p>
               <p>Pred časom smo imeli na Komisiji za nadzor javnih financ poročilo Sklada za
               financiranje razgradnje Nuklearne elektrarne Krško. Šest milijonov evrov tega
               denarja, ki je bil namensko namenjen za projekte razgradnje, je šlo v nakup obveznic
               enega izmed podjetij, ki so v obvladovanju gospoda Petana. Šest milijonov evrov! In
               to po ceni, ki ne bo nikoli več dosežena, ker jo je trg ocenil tam nekje okoli
               trideset, obveznica je bila totalno nelikvidna in obveznice so bile kupljene po ceni
               okoli sto. Kaj pa s tem? Nikjer nobene odgovornosti, nikjer nobenih posledic. O, da,
               bila je. Po dolgem, dolgem prepričevanju pristojnih po tistem, ko je bilo
               ugotovljeno, da gre dejansko za grde rabote, direktorica, ki naj bi postala
               direktorica, to ni postala. To je bila posledica. Ampak škoda je vseeno nastala.</p>
               <p>In v tej zvezi se mnogokrat omenja gospoda Mateja Raščana. Lepo vas prosim, v
               katerem krogu pa se giblje zadnja leta gospod Matej Raščan. Kdo pa je bil obraz leta?
               Je bil to Janez Janša? Kdo je bil politik leta? Je bil to Janez Janša? Obraz leta,
               politik leta in ne vem še, kaj vse je bilo predvideno, je bila Katarina Kresal.
               Gospod Matej Raščan je lastnik teh edicij, ki se gredo te zgodbe oziroma so se šle,
               dokler niso neslavno propadle. Kdo nas je lepo gledal z naslovnice revije Obrazi, čez
               celo stran? Gospod Borut Pahor, gospa Katarina Kresal in tako naprej. Gospod Matej
               Raščan je omenjen v povezavi s temi zgodbami, v povezavi z SDS naprej. Kaj so ti
               gospodje imeli in kako so medsebojno poslovno delovali, je drugo vprašanje. Če so
               delali stvari narobe in če so pri tem kršili zakonodajo, potem bi bilo prav, da bi
               organi že ugotovili te stvari in ustrezno ukrepali. Mislim pa, da je način dela in te
               ugotovitve, ki izhajajo iz te parlamentarne preiskave, želel odvrniti ost javnosti od
               vseh teh zgodb in problematizirati neko ravnanje, ki ga ni bilo. Na eni strani
               politični napad na eno izmed političnih stran, na drugi strani pa odvrnitev javne
               medijske pozornosti od teh stvari, ki pa so dejansko problematične, ampak se ne
               tičejo Slovenske demokratske stranke, ampak prej vaših strank.</p>
               <p>Tako da mislim, da je šlo v tem primeru za nekaj drugega, tudi danes v razpravah je
               bilo čutiti eno zelo veliko užaljenost, ker sta ta dva medija nekako razburkala en
               del te politične srenje, predvsem na elitni politični levici, predvsem pri tistih, ki
               se razglašajo za levičarje, vsak dan pa porabijo več, kot delavci zaslužijo v cele
               mescu, nekateri porabijo vsak dan celo več, kot delavci zaslužijo v celem letu dni.
               In to je bil problem, da so mediji pokazali realno sliko tudi tistih, ki so bili do
               takrat nedotakljivi, ki želijo biti medijsko nedotakljivi še naprej in ki želijo iz
               političnih klopi urejati medijski prostor v tej državi. In to je problem. To je
               problem. Problem je tudi v tem, da bodo ta preiskovalna komisija in ti sklepi, ki jih
               boste očitno sprejeli jutri, v kali zatrli še tiste posameznike, ki bi si morebiti
               kdajkoli v prihodnosti želeli poseči na ta zaprt prostor, ker bodo že v startu
               ohromljeni in onesposobljeni, kajti vsakič, ko se bo kaj takega zgodilo, je popolnoma
               jasno, da bo tisti, ki bo želel te namere preprečiti, enostavno požugal s temi sklepi
               te preiskovalne komisije in jaz mislim, da ga ni junaka, ki bi se šel te zgodbe.</p>
               <p>Še ena primerjava je bila tukaj izrečena s strani gospe Melite Župevc glede poročila
               komisije, ki sem jo jaz vodil v prejšnjem mandatu. Ena bistvenih zadev je, da smo tam
               imeli bistveno bistveno več podatkov, ki so bili zaupne narave, pa je bilo poročilo
               vseeno javno, v celoti. Posebej so bili navedeni dokumenti, ki so ostali zaprti,
               ampak poročilo je v celoti javno. Ko je prebrala sklepe te komisije, je prebrala samo
               enega, ostale pa je nekako pozabila prebrati. Ta tretji sklep govori in to je bilo
               sprejeto: "Državni zbor ugotavlja, da po nepravilnostih in negospodarnosti izrazito
               izstopata nakup lahkih oklepnih kolesnih vozil 6 x 6 v povezavi s prodajo podjetja
               Sistemska tehnika v letu 2003 družbi Viator&amp;Vektor in oddaja v leasing vladnega
               letala Falcon, kjer dosedanje ugotovitve kažejo na to, da ne gre samo za politične
               povezave takratnih glavnih akterjev, vidnih članov LDS <stage>(mag. Anton Rop, takratni
               predsednik Vlade, in Zdenko Pavček, skupina Viator&amp;Vektor)</stage> in negospodarnost ter
               politično korupcijo, pač pa za sum nezakonitosti pri izvedbi teh poslov, zato Državni
               zbor od pristojnih organov pričakuje, da bodo o teh zadevah uvedli ustrezno
               preiskavo." To je bilo sprejeto ob zaključku prejšnjega mandata. Ali mislite, da se
               je kaj zgodilo, da je kdo uvedel kakšno preiskavo? To poročilo je očitno romalo na
               najnižje mesto v predalih teh institucij, ki bi morale te stvari najmanj preveriti.
               Zakaj? Po mojem zaradi tega, ker je zelo jasno politično napisano, kam ti gospodje
               sodijo. Zato.</p>
               <p>Očitek, da druge preiskovalne komisije ne bodo zaključile svojega dela. Lepo vas
               prosim, ta je pa res ena najbolj perverznih stvari, kar jih je bilo mogoče danes
               tukaj slišati. Kdo pa je bil tisti, ki je preiskovalni komisiji, ki jo trenutno vodi
               gospa Eva Irgl, eno leto metal polena pod noge, če ne vi. Vsakega, ki je bil
               predsednik, ste zamenjali, kljub temu, da ste vedeli, da kot priča nima kaj povedati
               pred to komisijo.</p>
               <p>Ne bom predolg. Lahko rečem samo to, da je na nek način žalostno, da se ta vladajoča
               politika ne zaveda odgovornosti, ki jo je prevzela pred tremi leti, da še vedno ni
               izstopila iz tega virtualnega sveta v katerem je živela zadnja tri leta. Grozljivo je
               pa seveda, da ta preiskava zelo grobo posega v svobodo govora, v svobodo tiska in
               zelo zelo nevarno ogroža medijski pluralizem in demokracijo. Objava seznama
               novinarjev, ki naj bi po mnenju ene politične stranke oziroma ene politične opcije
               pisali o njih kritične članke, pomeni grobo kršitev človekovih pravic in grob pritisk
               na svobodo posameznika, primerljivo s totalitarnimi praksami zastraševanja kritičnih
               nerežimskih novinarjev v času enoumja. Ima dvojni namen: napad na politične
               nasprotnike, v tem primeru napad na Slovensko demokratsko stranko, in drugič, kar je
               najpomembneje, kar sem že prej omenil, vsakemu, ki bi si drznil poseči v trenutni
               medijski monopol, mora biti že v naprej jasno, kaj ga čaka – diskreditacija,
               kriminalizacija in tako naprej. Ta preiskovalna komisija je v posmeh medijski
               svobodi, pomeni direkten napad na svobodo medijev in želi v stilu preizkušenih starih
               metod implicirati spoznanje, da je novinarjem dovoljeno pisati samo tisto, kar želi
               oblast slišati oziroma prebrati o sebi. Mislim, da gre tudi na nek način za zlorabo
               tega instituta parlamentarnega nadzora, ker tisto, kar naj bi bilo ugotovljeno, ni
               bilo ugotovljeno, vsaj iz dokumentov in pričevanj to ne izhaja, zaključki pa gredo v
               nasprotni smeri. Tako da ni čudno, da je ta levi trojček Socialnih demokratov, LDS in
               Zaresa izgubil zaupanje ljudi, saj se je namesto z učinkovitim vodenjem države, vsa
               tri leta ukvarjal s to namišljeno afero.</p>
               <p>Še nekaj je zanimivo. V letu 2008, ko naj bi brezplačniki izhajali in sodeč po tem,
               kar ste povedali, bi morala SDS takrat briljantno zmagati – seveda nismo, ste zmagali
               vi –, izhajajoč iz tega bo res zanimivo videti, gospodje iz Socialnih demokratov, LDS
               in Zaresa, na koga boste po letošnjih volitvah zvrnili krivdo za vaš volilni
               poraz.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Anton Anderlič <stage>(Ne.)</stage> Gospod Kek, replika.</p>
               <p>Izvolite.</p>
            </sp>
            <sp who="SDZ5:KekFranci">

               <speaker>FRANCI KEK:</speaker>

               <p>Hvala za besedo.</p>
               <p>Gospod Černač je omenil, da bi bilo treba pregledati še kakšen drug brezplačnik,
               Dobro jutro na primer, vendar SDS tam ne bi odkrila nič dobrega. Odkrili bi še en nov
               način nezakonitega financiranja te stranke na lokalnih volitvah.</p>
               <p>V Dobro jutro se namreč slučajno ravno pred volitvami i na eni in še na pol druge
               strani pojav intervju z direktorjem komunale, ki je ob enem kandidat stranke SDS na
               lokalnih volitvah. Da bo stvar toliko bolj pomembna, ta intervju so seveda plačali
               davkoplačevalci, plačala ga je komunala.</p>
               <p>Po volitvah teh intervjujev ni bilo nikjer več. Samo pred volitvam so se pojavljale.
           </p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Replika na repliko? Proceduralno.</p>
               <p>Izvolite.</p>
            </sp>
            <sp who="SDZ5:ČernačZvonko">

               <speaker>ZVONKO ČERNAČ:</speaker>

               <p>Hvala lepa.</p>
               <p>Predlagam, spoštovani predsedujoči, da odredite nekaj minut pavze, da dobimo vse
               vzvode bivšega brezplačnika Dobro jutro, da bomo lahko prešteli, v koliko edicijah se
               je pojavil s celostranskim intervjujem in na prvi strani gospod Gregor Golobič ter
               ostali gospodje iz LDS in Socialnih demokratov, da bomo potem mogoče imeli vsaj
               številčno primerjavo glede tega, kdo in kateremu <gap n="…"/> <stage>/ oglašanje iz dvorane/</stage> In ostali
               gospodje iz LDS, sem dejal. Torej, kateremu politiku je ta medij posvečal več
               pozornosti.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Ne morem ugoditi vaši prošnji, gospod.</p>
               <p>Besedo ima gospod Gvido Kres. <stage>/ oglašanje iz dvorane/</stage> Gospod Anderlič, jaz sem vas
               poklical prej, ste rekli, da se odpovedujete. Ali vi dajete besedo drugim ali jaz? V
               redu. Ampak če je dvignil roko, bi dvignil roko, ste vi, ko sem vas poklical,
               naredili takole in sem vas razumel. Dobro, drugič bodite bolj odločni in pustite, da
               jaz dajem besedo ne vi. Imate besedo, gospod Anderlič.</p>
            </sp>
            <sp who="SDZ5:AnderličAnton">

               <speaker>ANTON ANDERLIČ:</speaker>

               <p>Gospod predsednik, najavili ste repliko in sem rekel, da ima Franci repliko. Še prej
               ste pa najavili gospoda Tanka, ki ste ga potem preskočili pred mano. Tako da morate
               res pogledati, kaj imate napisano, ali pa manipulirajo z vami, tako kot vedno z
               vodstvom Državnega zbora.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Z menoj nihče ne manipulira, imam točno napisano. Sledite seji. Hvala.</p>
            </sp>
            <sp who="SDZ5:AnderličAnton">

               <speaker>ANTON ANDERLIČ:</speaker>

               <p>Pojdite pogledati v magnetogram in boste videli, kaj ste napovedali, ampak nič
               hudega.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Ni usodno to.</p>
            </sp>
            <sp who="SDZ5:AnderličAnton">

               <speaker>ANTON ANDERLIČ:</speaker>

               <p>Je pa pač tako, ker se moram očitno boriti za svojo besedo.</p>
               <p>Ja, res je škoda, da ste pustili propasti dva medija, kot bi lahko rekel gospod
               Černač.</p>
               <p>To preprosto ni lepo, kajti če bi sledili tistemu, kar je bilo danes že povedano in
               kar je vsesplošno jasno, bi bilo več kot očitno, da ste v hobotnico, ki ste jo pisali
               drugim, v nekem trenutku zalezli sami in vas je omrežila in bila včeraj – ali kdaj,
               mislim, da je bila včeraj –, objavljena v Delu.</p>
               <p>Danes tukaj najbrž ni mesta za to, da bi zaradi tega, ker se čutite na nek način
               prizadeti, užaljeni, kar povprek obtoževali druge, ampak je prav, da pojasnite
               ugotovitve tako iz končnega poročila kot iz predlogov sklepov, do katerih je prišla
               komisija.</p>
               <p>Govoriti o tem, da s tem preprosto nimate nič in da sta to neka medija, ki sta v
               najbolj demokratičnem duhu pisala tisto, kar sta mislila, preprosto ne drži. Če bi
               bila pri vas želja po resnici, bi preprosto demantirali nekatere stvari, ki so bile
               tam zapisane, in se ogradili od stvari, ki so jih pisali, kot je mogoče razumeti,
               ljudje, ki so bili blizu vaših krogov, in vse niti so vodile v generalštab vaše
               stranke, ki je določal, kako naj se to piše in kako naj se financira. To je samo
               ilustracija v včerajšnjem Delu, ampak vi veste iz tega poročila, še bolj pa iz svojih
               ravnanj, kako je to bilo.</p>
               <p>Govoriti o tem, da je to napad na neodvisne medije in novinarje, je resnično
               licemerje. Če se spomnimo v tej dvorani, ko je bila še stara, kako je nek najvišji
               predstavnik SDS takrat vpil o labodjem spevu novinarjev, ki niso pisali, tako kot je
               mislil, da morajo pisati vse najboljše o njem. V teh istih prostorih. Ni slučajno, da
               je bilo na široko obsojeno početje 571 novinarjev, ki so se zavzemali za medijsko
               svobodo. Kaj vse ste jim takrat razložili in se zgražali nad njimi. Niste pa se
               zgražali nad tem, kar je naš kolega Petek naredil, ko so se Slovenci na Koroškem
               ogradili od njegovih laži in pamfletov, ki jih je objavljal. Nikoli ni popravljal
               stvari. Izdal je knjigo in lagal. Niste se ogradili od lepljenk, niste se ogradili od
               tistega, ko je bilo dokazano, da ste neutemeljeno obtoževali predsednika države v tej
               dvorani in javnosti. Samo z namenom diskreditacije. To vas ne zanima.</p>
               <p>Javnost ni bila tako hudo zaposlena z delom te komisije, je pa prav, da se na koncu
               zaključi tudi njeno delo in da se ugotovi, s kakšnim namenom so bile te aktivnosti
               počete, kaj naj bi ta projekt pomenil, ali je izhajal v skladu z zakonodajo, ali so
               bila porabljena javna sredstva, ki sta jih pridobivala za prave namene in ali je bilo
               v ozadju mogoče najti konkretne nosilce političnih funkcij in tukaj je gotovo, da gre
               za to. Ko govorimo o medijih in Ministrstvu za kulturo, se ve, kdo je bil minister za
               kulturo. Ko govorimo o splošnih zadevah, vsi vemo, kdo je vodil tedanjo politiko, in
               tukaj mislim, da imate nesporno na dlani, kam so te poti vodile in kdo je politično
               vpleten in odgovoren. Zato se mi zdi ta preobrat, da se nočete pogovarjati o stvareh,
               ki so na mizi in o katerih bi se morali preprosto pogovoriti, torej ali je to nekaj,
               kar je stranpot v tem slovenskem prostoru, da ni prav, da se javni denar porablja za
               politične propagande tiste stranke, ki je takrat na oblasti, kakor seveda velja to za
               prejšnji mandat, velja to sedanjega in bodočega. In če je kaj narobe v ureditvi, če
               se napačno izvajajo pravilniki, ko gre za dodeljevanje sredstev za uravnoteženje
               medijev, ko gre za vprašanje vpis v razvid medije pri posameznih medijih in podobne
               stvari, so to seveda vprašanja, o katerih je v Državnem zboru treba govoriti. Torej,
               ali imamo ustrezno uzakonjen tako nadzor kot tudi celotno proceduro, ko gre za
               razpise, ko gre za dodeljevanje sredstev in ko gre tudi za nadzor na koncu, ko so
               sredstva porabljena. Seveda je tukaj to prepletanje nekaterih zadev tudi na relaciji
               cerkev – politične stranke. Razna cerkvena gospodarstva, katerih predstavniki so
               odkrito priznali, da z vsemi sredstvi podpirajo tudi spremembo politike ali pa točno
               določeno politiko, ki je samo ena in ta prava in zato celo sredstva, ki gredo s
               strani davkoplačevalcev, namenjajo za posojila, kjer pa seveda lahko rečemo: Ja, to
               je pošten projekt, tukaj ni nobenega drugega ozadja, medija sta pač propadla. Ja,
               seveda ni težko, da propadeta, če tisti, ki želijo, da medij izhaja, zagotovijo denar
               v obliki posojila, ki ga ni treba vrniti in potem rečejo, da bodo to preprosto
               pustili, da propade, saj jim ne koristi več. To je precej sprevržena logika in bilo
               bi prav, da se pogovorimo o tem, ali je resnično skozi vse te stvari, ki jih je bilo
               mogoče prebrati v poročilu, zadetek ali ne. Tako kot vi pravite, so bili za vas to
               najbolj demokratični mediji, vsi oglasi so bili pošteno plačani, financiranje je bilo
               čisto transparentno in v skladu z zakoni, ampak očitno temu ni tako in je bil to
               pravzaprav dodatek ali pa podaljšek predvolilne kampanje z nelegalnimi sredstvi
               oziroma na način, ki ni skladen z zakoni.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod Jože Tanko, imate besedo. Gospod Jože Tanko, to bi rad še obrazložil. Malo
               prej ste prišli sem k meni in me prosili, če ste lahko zadnji, zato sem vaš priimek
               prečrtal in ga prej nisem izgovoril. Hvala lepa. Izvolite, gospod Tanko.</p>
            </sp>
            <sp who="SDZ5:AnderličAnton">

               <speaker>ANTON ANDERLIČ:</speaker>

               <p>Proceduralno!</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Prosim.</p>
            </sp>
            <sp who="SDZ5:AnderličAnton">

               <speaker>ANTON ANDERLIČ:</speaker>

               <p>Gospod podpredsednik, to je v nasprotju s pravili v tej hiši. Niti eden do zdaj po
               moji praksi oziroma po mojih izkušnjah ni mogel svoje želje uresničiti na način, da
               je prišel gor pa rekel: Jaz sem tukaj napisan, ampak ali lahko razpravljam malo
               kasneje? Lahko se konkretno s kom zamenja, ni se zamenjal. Vi ste rekli, da je
               prosil, če je lahko zadnji. Temu ni tako! Temu ni tako in vi veste, da ste s tem <gap n="…"/>
               Lahko, da so vam tako zapisali, je tudi prav, saj verjamem, da večino stvari naredijo
               tam zadaj, večkrat se takšne stvari zgodijo, ampak do sedaj se nikoli ni zgodilo, da
               bi kdo prišel za govornico oziroma k vam in bi rekel, da bi bil pa zadnji.
               Razumljivo, da bi bil rad zadnji, da bi vsem odgovoril, ampak tukaj notri nesporno
               piše, kdaj je kdo na vrsti. In vi niste rekli: Namesto Tanka razpravlja ta in ta,
               Tanko bo pa namesto nekoga drugega. Tega do zdaj še ni bilo. Čista zloraba. Ali pa so
               vas zmedli s tem, kar pa verjamem in se opravičujem, če <gap n="..."/></p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala, gospod Anderlič. Nihče me ni zmedel, bi pa želel, da gospod Tanko pojasni.</p>
               <p>Izvolite, gospod Tanko. Dajem vam besedo, da pojasnite ta zaplet.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Hvala lepa za besedo. Hvala, gospod predsednik, da ste mi dali to priložnost.</p>
               <p>Jaz sem se uvrstil v razpravo namesto poslanca Grimsa, ki je razpravljal prej namesto
               poslanca Zorna kot prvi med našimi.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. S tem bova prekinila.</p>
               <p>Naredil sem tako kot že neštetokrat v tej dvorani, ne samo jaz, ampak vsi
               predsedujoči. Prišel je gospod Tanko k meni in prosil, če se ga lahko od tam, kjer je
               napisan, pomakne namesto gospoda mag. Grimsa, ki ne bo razpravljal. To sem naredil in
               tudi pravilno ravnal. Hvala lepa.</p>
               <p>Nadaljujte gospod Tanko, imate besedo.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Hvala lepa za besedo, spoštovani podpredsednik.</p>
               <p>Mislim, da ste ravnali v skladu z dosedanjo prakso v prejšnjih, predprejšnjih in vseh
               drugih mandatih. Tudi gospod Anderlič je bil velikokrat razvrščen ali pa premeščen na
               takšen način.</p>
               <p>Najprej bi rad na nek način komentiral eno izjavo predsednice te preiskovalne
               komisije, ki je dejala, da je ponosna, da je to preiskovalno komisijo na nek način
               predčasno končala, ker je odpovedala vsa nadaljnja zaslišanja. Lahko je ponosna.
               Lahko je ponosna tudi na mandat Vlade, ki ga je predčasno končala. Vse gre v kontekst
               in kvaliteto tega vladanja lahko povežemo tudi s kvaliteto vodenja preiskovalne
               komisije in priprave tega poročila.</p>
               <p>Uvodoma smo želeli, da korpus poročila postane javen v tistih delih, kjer je to
               dopustno, in tega je izjemno veliko, kot je dejal kolega Černač, le približno 5 %
               vsebine tega poročila preiskovalne komisije zasluži oznako zaupnosti, ker gre za
               davčne tajnosti, bančne tajnosti, ker gre za poslovne tajnosti, ker gre za osebne
               podatke. Vse ostalo pa je javno in je bilo tudi pridobljeno na javnih sejah. Želeli
               smo videti, kakšno je sosledje ugotovitev iz tega korpusa, ki so napisane v poročilu
               preiskovalne komisije. Tam je napisanih šest ugotovitev in to je potem preoblikovano
               oziroma dodelano v štiri sklepe. Manipulacija je, spoštovani predsednik, popolna, ker
               je komisija zapisala, da Državni zbor sprejema sklepe in ugotovitve preiskovalne
               komisije. Problem pa je v tem, da ugotovitve niso javne, kar piše v tem delu, sklepi
               so pa javni. Tako je ta komisija naredila nekaj, česar ni še nobena komisija do sedaj
               naredila. Še nobena ni naredila te zadeve na tak način.</p>
               <p>Gospa predsednica te preiskovalne komisije je dejala, da je zaslišala 24 prič. Jih
               je. Izvedenih pa je bilo 38 zaslišanj teh 24 prič. Zaprti sta bili dve zaslišanji,
               delno zaprtih še nekaj, vsa ostala zaslišanja so bila pa javna. In zanimivo je, da
               javna zaslišanja niso tudi zapisana v javnem delu poročila, pač pa v tajnem. To je
               narejeno samo zato, da se zadeve prikrijejo, da se izgubi kontekst, sled med
               zaslišanji, med ugotovitvami in sklepi, ter da se lahko potem manipulira na tak
               način, kot se je na današnji seji manipuliralo. Lahko rečem, da je bil edini
               funkcionar kot priča zapisan mag. Andrej Vizjak, član naše poslanske skupine. Ta
               gospod na tej komisiji ni bil zaslišan. Ni bil zaslišan. Zato ima ta komisija tudi
               take težave, da zapiše nedvoumne sklepe in ugotovitve o odgovornosti nosilcev javnih
               funkcij. Kako naj jih pa ugotovi? Od kje? Moramo ugotoviti, da je delo te
               preiskovalne komisije koncipirano na podoben način kot zadeva Patria, nekje neka
               domislica, ki se jo potem ubesedi, namigne in napiše potem v obliko sklepa. To je
               bistvo te vsebine te preiskovalne komisije.</p>
               <p>Druga stvar je – in tukaj je ena kurioziteta –, da so v tej preiskovalni komisiji
               delovali samo člani iz koalicijskih strank. In kljub temu, da so v tej preiskovalni
               komisiji delovali samo člani iz koalicijskih strank, je izjemno veliko tega gradiva,
               ki je sedaj označeno s stopnjo zaupnosti, ušlo v nekatere medije, predvsem v Mladino
               in tudi v nekatere dnevne časopise. Kako to, da so ti zaupni dokumenti uhajali v
               dnevno časopisje, pa ni bilo prisotnega nikogar iz katerekoli koalicijske stranke v
               tem mandatu, tudi po dostopu, pogledali niso teh dokumentov? Zanima me, ali je o tem
               sploh odrejena kakšna preiskava davčnega urada ali je odrejena kakšna preiskava
               informacijske pooblaščenke in kakšnih drugih zadev. Vse to je javno krožilo po
               medijih, tukaj pred nami pa ste napisali nekaj v neko brošurico in dali gor stopnjo
               zaupnosti. Ali se vam ne zdi to čudno? Stopnjo zaupnosti! In potem vsi tisti, ki ste
               o teh <q>"kvazi"</q> zaupnih podatkih razpravljali, citirate na decimalko natančno vse
               zneske, ki so bili v tem poročilu zapisani in označeni s stopnjo zaupnosti. To je
               zanimivo.</p>
               <p>Govorite o nekaterih brezplačnikih oziroma volilnih gradivih. Res je, z roko v roki
               je bil volilni letak, volilni časopis, kakorkoli temu rečemo, kandidata za
               predsednika republike – gospa Melita Župevc je bila takrat najbrž tiskovna
               predstavnica te kandidature –, vendar ta listič, ta letak, ta brezplačnik ni bil
               zaveden med tiste dokumente, ki so šli na Računsko sodišče. In Računsko sodišče
               stroškov tega brezplačnika ni revidiralo. Zakaj ni bil z vso skrbnostjo predložen
               Računskemu sodišču, tako kot vi sedaj tu govorite, je vprašanje za gospo Župevc, ki
               je vodila tako vehementno in ilustrativno to preiskovalno komisijo. Zakaj? In sedaj
               tisti, ki o tem govorite, o vseh mogočih namigovanjih in teh zadevah, ne naznanite in
               ne izpeljete postopkov pri zadevah, pri katerih ste neposredno sodelovali.</p>
               <p>Pred seboj imam še en brezplačnik, to je Info občan, brezplačni časopis, ki izhaja v
               12 tisoč izvodih. Izšel je julija 2010. Velik del tega Info občana je posvečen
               gospodu Bojanu Kontiču. Zanima me, koliko je bilo računano v tem Info občanu za ta
               oglas in za te oglase, ki so tu napisani. Brezplačnik je to. Plača ga najbrž Občina
               Velenje, morda še kdo. To je izšlo julija 2010. Kolega Petka ste za 3 tisoč tu
               nabijali na križ. In on je plačal tisoč 200 evrov, dokazljivo, z računom. V tem
               brezplačniku, 12 tisoč izvodov, gospod Kontič, niti besede. Povejte, koliko je plačal
               za to, da je dobil 12 ali koliko že objav samo v eni številki? Zelo veliko. Skratka,
               za neko privilegirano pozicijo, ki se je vsi izogibate. Podobno je tudi z drugimi
               brezplačniki. Dobro jutro je ravno tako v tem kontekstu. En kup objav.</p>
               <p>Tu govorite o Raščanu in njegovih Delo Revijah. Veste, v veliki meri je za poslovni
               uspeh nekega projekta odvisen odgovoren lastnik. V veliki meri pa tudi urednik in
               uredniška politika in članki v teh medijih. Če te edicije, Jana, Obrazi in tako
               naprej, niso komercialne, najbrž ne morejo poslovati z nekim dobrim rezultatom. Ne
               razumem vseh tistih, ki se ukvarjate z mediji, da usmerjate ves gnev samo na gospoda
               Raščana. Morda je odgovoren, morda je kriv, ampak medije so ustvarjali novinarji in
               uredniki, ne pa gospod Raščan, on je bil samo lastnik, pa še to mu oporekate, da je
               bil ne vem kakšen lastnik.</p>
               <p>Ko gledamo naprej te stvari, upam, da boste preiskovali tudi to odločitev
               Zavarovalnice Triglav, da se nalima na Stožice in se oglašuje tam za 500 tisoč evrov.
               Gospod, ki je direktor zavarovalnice, naj bi bil menda član Socialnih demokratov,
               zgodilo se je v mandatu te vlade, zgodilo se je v mandatu tega župana, ki tudi sedaj
               kandidira – ali pa bo kandidiral – na tak ali drugačen način na teh državnozborskih
               volitvah. Zanima me, kaj je sedaj s to zgodbo, kako to pokriva in pade v ta kontekst
               teh oglaševanj, brezplačno. Tam se slikajo osebe, ki so tako ali drugače to zgodbo
               zapeljale. Zanimive zgodbe. In pravzaprav nihče ne odreagira popolnoma nič.</p>
               <p>Vi ste vsi zelo veliko besed rekli o Slovenski demokratski stranki in o tem, kako
               naj bi pri tem sodelovala. Razen nekih namigov, ki so jih vaši poslanci zapakirali za
               logična sklepanja, niste ponudili nobenega dokaza. Nič. Popolnoma nič. Vi govorite,
               da je bil nekdo v ozadju . Kdo naj bi bil, ne vemo. Priložili niste enega dokumenta.
               V poročilu preiskovalne komisije za to ni enega dokumenta. Enega dokumenta ni! Samo
               neka logična sklepanja Levaniča pa Župevčeve, Slapnika in tako naprej. Zanimivo. Na
               osnovi logičnih ali pa navideznih sklepanj, navideznih namigov in tako naprej se
               lahko marsikaj naredi, marsikoga obtoži, marsikoga uniči. In ta projekt preiskovalne
               komisije o brezplačnikih ima namen, da bi se nekoga uničilo. Ne da bi se ugotovilo
               dejstva, ne da bi se predložilo dokaze, ampak da bi se nekoga uničilo. Slovenska
               demokratska stranka ni funkcionar. Ni funkcionar. Namen parlamentarne preiskave je
               preiskava politične odgovornosti. Slovenska demokratska stranka ni funkcionar.
               Mislim, da ste si s takšnimi zgodbami naredili ne vem kakšno medvedjo uslugo pri tem,
               kar bi radi dosegli.</p>
               <p>Zanimivo je, da ste imeli 19. septembra tiskovno konferenco štirih članov
               preiskovalne komisije, dva med njimi danes nista niti razpravljala. Gospod Levanič ni
               danes izrekel niti besede, gospod Miran Jerič ni izrekel niti besede. Na tiskovni
               konferenci 19. septembra sta ta dva gospoda dejala, da je 90 % v poročilu dejstev, 10
               % logičnih sklepanj. Do dejstev ne moremo, ker ste jih označili s stopnjo zaupnosti,
               čeprav so o njih pisali že vsi slovenski mediji, o raznih shemah in tako naprej, o
               nekem navideznem toku finančnih sredstev in tako naprej. Ampak do teh dejstev se ne
               da priti in ni možno pogledati v poročilo. Tudi tisti, ki so bili zaslišani, tega ne
               morejo pogledati. Ne razumem pa, zakaj imajo znak zaupnosti logična sklepanja in rad
               bi vedel, kateri od teh štirih sklepov, ki ste jih predložili, je plod logičnih
               sklepanj in ne dejstev. To je bistvo. Kateri od teh štirih sklepov, ki ste jih
               predložili, je plod teh logičnih sklepanj? To bi rad vedel, gospa Župevc, zelo
               natančno. Ali je to prvi sklep ali je to drugi sklep, s katerim posegate in
               ocenjujete uredniško politiko brezplačnika? To je višek vsega, da ocenjujete to
               uredniško politiko brezplačnika in tako naprej. Ali je to tretji sklep ali je to
               četrti sklep? Kateri sklep od teh je plod logičnih sklepanj? Najbrž je vse, kar ste
               napisali v tem delu, plod logičnih sklepanj, to se pravi plod cilja, ki ste si ga
               zadali in ste potem nazaj poskušali to zgodbo sestaviti, pa se vam ni izšlo. In zato
               ste napisali to takšen način, ubesedili na takšen način in to zdaj prodajate kot nek
               vrhunski dosežek. To je izmišljotina, kar imate tukaj napisano. In dokler ne boste
               umaknili stopnje zaupnosti, je to dejansko izmišljotina. Vsi, ki so brali poročilo,
               pravijo, da je to dejansko tudi tako. Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospa mag. Župevc kot predlagatelj.</p>
            </sp>
            <sp who="SDZ5:ŽupevcMelita">

               <speaker>MELITA ŽUPEVC:</speaker>

               <p>Hvala lepa, gospod podpredsednik.</p>
               <p>In vse dotlej, dokler gospod Jože Tanko tega poročila ne bo prebral, je
               neverodostojen, da o njem sploh govori.</p>
               <p>Pred dobrim letom in pol, ko smo ustanavljali to preiskovalno komisijo, smo bistvo
               dveh – izkazalo se je, da je šlo za en projekt – predvolilnih brezplačnikov, to sta
               Slovenski tednik in Ekspres, strnili v deset točk. Politična diskreditacija,
               skrivnostni botri, skrivnostni financerji, skrivnostni pisci, oglaševalci, eksces,
               zloraba medijske zakonodaje, zloraba volilne zakonodaje, zloraba etičnih meril javne
               besede in zloraba političnega vpliva. Po letu in pol so dejstva naslednja: Da sta
               bila brezplačnika Slovenski tednik in Ekspres ustanovljena in izdajana z namenom
               vplivati na volitve poslancev v Državni zbor leta 2008; preko diskvalifikacije
               političnih tekmecev koristiti vodilni stranki takratne vladajoče koalicije, beri:
               SDS, beri: predsednik Janez Janša, beri: predsednik Vlade Janez Janša; in zadnje,
               prikriti predvolilno propagando oziroma kampanjo ter sporno financiranje političnih
               strank. Dejstvo, da je šlo v tem primeru za način izvajanja negativne kampanje mimo
               veljavne zakonodaje. Zakon o medijih, Zakon o političnih strankah, Zakon o volilni in
               referendumski kampanji. In ker veljavna zakonodaja tovrstnih anomalij še vedno ne
               preprečuje na dovolj učinkovit način, predlagamo, da se pristopi k zakonskim
               spremembam. In tako dalje</p>
               <p>Kolega Han je prej povedal en res plastičen primer in ga bom ponovila še enkrat. Če
               je prispevek za članek v Slovenskem tedniku prišel iz lokalnega odbora SDS, to res ne
               more biti nikakršen dokaz, da ima ta stranka kaj s tem brezplačnikom, kajneda? Članek
               je prišel iz SDS, napisali so ga in dejali: Ne, tega političnega nasprotnika niste
               oblatili dovolj, dajte ga še bolj. Res, nobenega dokaza ni, da je bil to projekt SDS.
               Res ne. Jaz bi ob taki argumentaciji kot jo imate vi, zardevala. Ampak vi ne, ker je
               to vaša politična kultura in način, kako se vi pogovarjate s svojimi političnimi
               konkurenti.</p>
               <p>In še naprej. V tej zgodbi so bili nedvomno mali in veliki igralci, pomembni in
               nepomembni, ampak vsak izmed njih je tvoril del ene zgodbe, ki se po mojem in po
               mnenju preiskovalne komisije ne sme več ponoviti. To je, da bomo pred vsakimi
               volitvami priča takšnemu izigravanju sistema, kot smo mu bili priča pred zadnjimi
               volitvami, da bo lahko vsakdo, ki ima vpliv, ki ima denar, diskreditiral vsakogar, ki
               je na poti njegovim političnim apetitom.</p>
               <p>Želeli ste govoriti naglas. Imate problem s tem, da smo dosledno spoštovali zakon in
               dosledno spoštovali poslovnik. O čem pa bi radi govorili na glas? O tem, da v
               slovenskem političnem prostoru ni stranke, ki bi imela privilegij, da je lahko v času
               volilne kampanje oglaševala zastonj? Bi želeli govoriti o tem? Z največjim veseljem.
               Z največjim veseljem. Lahko se pogovarjamo ure, lahko se pogovarjamo še o drugih
               konkretnih ljudeh, z imeni in s priimki, o konkretnih transakcijah, tudi o tem se
               lahko pogovarjamo. Ni problema. Ampak ko je bila zaprta seja, se o tem niste želeli
               pogovarjati. Želite pred slovensko javnostjo pokazati na druge: Poglejte njih,
               poglejte njega, kaj počne, ne bi se pa radi pogovarjali o tem, kar ste počeli vi in
               to je navadna politična dvoličnost. Vi, ki startate danes, 11. 10. 2011 na oblast, ne
               premorete osnovne politične kulture. To je, da najprej pometete pred lastnim pragom,
               potem pa pokažete na druge.</p>
               <p>Preiskovalna komisija Državnemu zboru v predlog daje štiri sklepe. Prvi sklep je
               tisti, ki nekatere na drugi strani najbolj žuli, ampak v bistvu povzema bistvo
               celotnega dela preiskovalne komisije, to je, da Državni zbor sprejema ugotovitve
               preiskovalne komisije. Poslanci Državnega zbora si jih lahko preberejo kadarkoli, če
               seveda to želijo. Večina izmed njih si tega ni želela prebrati, ker jih ni zanimali,
               kaj o tem piše. Lažje je govoriti na glas, klevetati, govoriti laži, kot pa govoriti
               na osnovi dejstev.</p>
               <p>In ko govorite o pluralnosti slovenskega medijskega prostora, to je tako lepa beseda,
               ampak ko politiki tako zavzeto branijo nek medijski projekt, se vprašaš zakaj. Mene
               kot politika niste nikoli in ne boste slišali soditi o konkretnem novinarskem delu.
               Nikoli. Tudi zato, ker sem bila sama novinarka. In taisti ljudje oziroma tisti, ki
               prihajajo iz medijev, katerih pisci so sodelovali tudi pri teh dveh famoznih
               brezplačnikih, so o meni kot o predsednici preiskovalne komisije v zadnjem letu dni
               napisali toliko laži in vzorec je bil isti. Jaz nisem imela možnosti odgovora, ker
               taisti mediji ne spoštujejo pravice do popravka, jih ne zanima. Ker taisti medij
               imajo na sodišču toliko zahtevkov, toliko tožb, jih ne zanimajo. Da, in tudi to je
               slovenski medijski prostor. In več kot očitno je, da ste vi soustvarjali del
               slovenskega medijskega prostora, zato ga tako zavzeto branite.</p>
               <p>Kot rečeno, jaz moram reči, da smo svoje delo opravili korektno, v to sem prepričana.
               Jaz se zahvaljujem vsem kolegom poslancem, ki so izrazili interes sodelovanja v tej
               preiskovalni komisiji. Nekateri si tega seveda niso želeli, potem pa so nas želeli
               počakati tako rekoč na zadnjem ovinku in nas zriniti s ceste, žal je bilo prepozno in
               vašim iskrenim namenom sodelovanja v preiskovalni komisiji nismo verjeli.</p>
               <p>Kot že enkrat rečeno, hvala kolegom za sodelovanje. Državnemu zboru dajemo v predlog
               te štiri sklepe in pričakujem, da jih bo Državni zbor tudi potrdil. Hvala lepa.</p>
            </sp>
            <sp who="SDZ5:GermičLjubo">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>Ker amandmaji k predlogu sklepov niso bili vloženi, zaključujem razpravo.</p>
               <p>Državni zbor bo glasovanje o predlogih sklepov, ki jih je Državnemu zboru predložila
               preiskovalna komisija, opravil jutri, 12. oktobra 2011 v okviru glasovanj.</p>
               <p>S tem prekinjam to točko dnevnega reda.</p>
               <p>Prehajamo na <title>2. TOČKO DNEVNEGA REDA TO JE NA DRUGO OBRAVNAVO PREDLOGA ZAKONA O POROŠTVU REPUBLIKE SLOVENIJE ZA OBVEZNOSTI IZ
               DOLGOROČNEGA POSOJILA V VIŠINI 440 MILIJONOV EVROV, KI GA NAJAME TERMOELEKTRARNA
               ŠOŠTANJ, D. O. O, PRI EVROPSKI INVESTICIJSKI BANKI ZA FINANCIRANJE PROJEKTA
               POSTAVITVE NADOMESTNEGA BLOKA 6 MOČI 600 MW V TERMOELEKTRARNI ŠOŠTANJ V OKVIRU
               REDNEGA POSTOPKA.</title>
               </p>
               <p>Predlog zakona je v obravnavo Državnemu zboru predložila skupina 31 poslank in
               poslancev s prvo podpisanim gospodom Bojanom Kontičem.</p>
               <p>Predlog zakona je na 31. seji 30. 9. 2011 in 5. 10. 2011 obravnaval Odbor za finance
               in monetarno politiko kot matično delovno telo. Ker po končani razpravi odbor členov
               predloga zakona ni sprejel, je bila druga obravnava predloga zakona na seji delovnega
               telesa končana.</p>
               <p>Besedo dajem predstavnikom poslanskih skupin za predstavitev stališč.</p>
               <p>V imenu Poslanske skupine Demokratične stranke upokojencev Slovenije bo stališče
               predstavil gospod Anton Urh.</p>
            </sp>
            <sp who="SDZ5:UrhAnton">

               <speaker>ANTON URH:</speaker>

               <p>Hvala za besedo, spoštovani gospod predsednik. Spoštovani kolegice in kolegi!</p>
               <p>Poslanci Poslanske skupine DeSUS smo med sopodpisniki predloga zakona o poroštvu
               TEŠ. To seveda tudi pomeni, da smo predlog zakona ob prvi obravnavi tudi podprli. Za
               ta korak smo se odločili predvsem zato, ker smo se bali, da bi v primeru, da ta
               predlog zakona ne bi dobil večinske podpore, prišlo do občutne podražitve projekta
               ali v najslabšem primeru celo do odpovedi posojilnih pogodb ter posledično do izgube
               TEŠ 6 z močjo 600 MW. S tem pa bi zagotovo prišlo do dolgoročno večjih gospodarskih
               in socialnih posledic, saj TEŠ že danes predstavlja središčno socialno varovalko kot
               eden največjih zaposlovalcev v Savinjski in Šaleški dolini. Kot je zapisano v
               obrazložitvi predloga zakona, se lahko zgodi, da banke, ki sodelujejo pri projektu, v
               primeru neizdaje poroštva odpokličejo že dane kredite oziroma garancije.</p>
               <p>Predlog zakona ni dobil zadostne podpore na matičnem delovnem telesu, kar pomeni, da
               je zakonodajni postopek končan. Kakšne posledice prinaša padec predloga zakona, ne
               more nihče točno zagotoviti. Eni grozijo z večmilijonsko škodo, drugi to potezo
               pozdravljajo, češ da nam je uspelo ustaviti ta glomazen in drag projekt. V Poslanski
               skupini DeSUS ne upamo napovedati posledic padca predloga zakona. Upamo pa, da ne bo
               posledica, da bo naša država oziroma slovenski davkoplačevalci plačevali namesto
               investitorja.</p>
               <p>Vsekakor pa nam je v Poslanski skupini DeSUS žal, da se je tako pomemben energetski
               projekt izrodil v poligon za medsebojna obračunavanja med nekaterimi političnimi
               strankami in merjenje moči, kdo bo koga ter kdo se bo bolj ali manj okoristil na
               račun projekta TEŠ 6.</p>
               <p>Poslanci DeSUS želimo in zahtevamo, da nova vlada, katerakoli že bo, korenito
               revidira investicijo TEŠ 6, v dobro investitorja in v dobro Slovenk in Slovencev,
               nas, davkoplačevalcev. Hvala.</p>
            </sp>
            <sp who="SDZ5:GermičLjubo">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>V imenu Poslanske skupine Slovenske nacionalne stranke bo stališče predstavil gospod
               Bogdan Barovič.</p>
            </sp>
            <sp who="SDZ5:BarovičBogdan">

               <speaker>BOGDAN BAROVIČ:</speaker>

               <p>Hvala, gospod predsednik, za besedo. Spoštovani kolegice in kolegi!</p>
               <p>Težko je danes govoriti o vsem tistem, o čemer nismo govorili najmanj v preteklih
               treh letih, pravzaprav ne, najmanj v preteklih sedmih letih, ko je bila na oblasti
               ena struktura, SDS, danes je druga struktura, SD.</p>
               <p>V Osnutku predloga Nacionalnega energetskega programa, če ga dobro pogledate, ki je
               nastajal leta in leta, je bil TEŠ 6 že opredeljen kot TEŠ 6, kot pridobitev, in bile
               so tudi variante, kaj storiti brez TEŠ 6 – jedrska elektrarna dve, plinske elektrarne
               brez TEŠ in tako naprej. In prosim vse kolegice in kolege pa tudi medije in ljudstvo,
               da razume tisto, kar povemo, tako, kot je. Če bi ta projekt imel svoj cilj in namen,
               tako kot je opredeljen v Nacionalnem energetskem programu, če bi imel svojo realno
               pot, ki bi jo moral imeti, danes ne bi bilo nobenega dvoma o tem projektu in bi se ta
               projekt mirno gradil ali pa sploh o njem sploh ne bi govorili. Pota, ki so bila
               ubrana, so bila čudna. Ampak kljub temu, če je v NEP projekt opredeljen, se ve, da je
               za ta projekt, ki je dobil tudi kredite - to je najbolj čudno, projekt je dobil
               kredite -če je dobil kredite, je bilo jasno, da bo za takšno količino kreditov
               potrebna garancija. Ampak zahtevka za garancijo ni bilo do včeraj.</p>
               <p>Drugič, ko smo v Državnem zboru približno pred 14 dnevi ali pa tremi tedni, ne me
               držati za besedo, govorili o poroštvu EFSF – European Financial Stability Facility v
               Evropi v enormni višini, je bila tu cela Vlada, ki je opravljala tekoče posle, ampak
               bili so vsi tukaj, vsi, s Pahorjem na čelu, ki je za to govornico moledoval vse nas
               in vas: Dajte, prosimo vas, sprejmite poroštvo za EFSF. Tule so bili vsi po vrsti. Ko
               je šlo čez dva dneva za Slovenijo, za poroštvo TEŠ 6, za 400 in še nekaj milijonov,
               je bil prazen prostor. Čisto prazen. Na matičnem delovnem telesu smo dejali, da naj
               peljemo zadeve po rednem postopku. Ne, na seji matičnega delovnega telesa je tik pred
               zdajci generalna sekretarka gospa Kamnarjeva obljubila, da bomo na seji, ki je bila
               sklicana za TEŠ 6, prejeli mnenje Vlade. Figo smo vredni poslanke in poslanci, ker
               tega mnenja nismo dobili! In figo smo vredni, ker se Vladi ni zdelo priti prosit in
               moledovat za Slovenijo in za slovensko firmo. Zdi se jim pa vredno moledovati za
               EFSF. Ob vsem naštetem, mi povejte, kdo bi bil, vsaj jaz ne bom, tako neumen, da bi
               rekel ja.</p>
               <p>In nazadnje bom povedal še svojo zgodbo. Prihajam iz Zasavja, vem, da sem tretji
               mandat poslanec vseh Slovenk in Slovencev in moram zastopati interese vseh. Ampak da
               bodo na račun takšnega načina dela uničili Termoelektrarno Trbovlje, ki pa je morala
               iti na referendum, kjer je padla in je danes v Nacionalnem energetskem programu ni,
               zato bo ukinjena, zaprta in zaklenjena, na račun TEŠ 6, saj nisem nor, da bi jaz in
               moji kolegi v Slovenski nacionalni stranki ob vseh postopkih, ki sem jih zdaj naštel,
               da ne govorim še o drugih, rekel ja. Ampak za to niso krivi Barovič, SNS in vsi
               tisti, ki so proti, ampak je kriva vlada, ker ni peljala postopkov tako, kot bi jih
               lahko. Tista prejšnja, ki je postopek začela, in ta, ki je imela dovolj časa in
               dovolj možnosti, da bi mi mirno rekli, da imamo svojo energijo. Krivdo naj 100 %
               prevzamejo oni.</p>
            </sp>
            <sp who="SDZ5:GermičLjubo">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>V imenu Poslanske skupine Liberalne demokracije Slovenije bo stališče predstavil
               gospod mag. Borut Sajovic.</p>
            </sp>
            <sp who="SDZ5:SajovicBorut">

               <speaker>MAG. BORUT SAJOVIC:</speaker>

               <p>Hvala lepa, gospod predsednik, za besedo.</p>
               <p>Moram reči, da nam je v Poslanskem klubu Liberalne demokracije Slovenije žal, da se
               investicija, ki je za Slovenijo pomembna in energetsko tudi potrebna, ni ne začela,
               ne nadaljevala tako, kot bi bilo potrebno in vse tisto, kar smo seveda do zdaj
               zgrešili, bo treba popraviti.</p>
               <p>Sam osebno pa tudi v klubu dvomimo, da se investicijo, ki je že začeta, ki se že
               gradi, da ustaviti ali prekiniti. Tudi preprosta dejstva so, da Slovenija električno
               energijo še kako potrebuje, da so pa še kako na mestu tudi razmisleki, opozorila
               okoljskih nevladnih organizacij in da je zadnji čas, da se nadihamo svežega zraka,
               potem pa se odločamo. Ena priložnost je bila. Nadaljnje preverbe kažejo, da
               novembrski datum, ki ga zamujamo, ni bil odločilen, ni zadnji, ni edini. Omenja se
               datum iz sredine marca, ko bo nova vlada morala sprejeti odločitev, in jaz sem
               prepričan, da bo poroštvo tudi podelila. Takrat bodo najbrž obžalovali, da te
               odločitve niso sprejeli v tem času, ker bi se dela odgovornosti in pa dela krivde
               lahko razbremenili, vendar so po prvem podpisu, po prvem navdušenju tudi tisti iz
               opozicije umaknili svojo podporo. Teorij za umik je seveda več. Nekateri so se
               ustrašili tega, da bi bil zakon o TEŠ in pa poroštvu prvovrstna predvolilna tema, za
               nekatere tudi referendumska teme, ampak o tem bo seveda svoje potrdil že čas.</p>
               <p>Dejstvo je, da se moramo v Sloveniji usmerjati k alternativnim virom, da pa je še
               desetletja daleč čas, ko bodo alternativni viri lahko nadomestili tiste
               konvencionalne. Slovenke in Slovenci nafte nimamo, je pa najbrž treba ekonomsko
               upravičeno, na okoljsko sprejemljiv način ter ob ustreznih visokih in dodelanih
               tehnologijah tisto, kar imamo naravnih danosti in pa zalog, tudi pokoristiti.</p>
               <p>Jaz sem prepričan, da imajo tisti, ki nas bodo nasledili v Državnemu zboru, tako kot
               za pokojninsko reformo in za interventni zakon, tudi za TEŠ povsem drugačne, povsem
               boljše rešitve in mogoče se bodo spomnili časa, ko smo vsi skupaj imeli možnost in pa
               priložnost, da jih z njihovo pomočjo v tej okrogli dvorani tudi rešimo, zaključimo in
               pa dokončamo. To se seveda ni zgodilo, odgovornost je jasna, odgovornost je naša
               skupna, predvsem pa se moramo truditi, da ta projekt, ki je po vodenju, po začetku in
               po nadaljevanju del primer slabe prakse, v Sloveniji tudi uspešno nadgradimo,
               dogradimo in pa zaključimo, kajti ta trenutek ne pri nas in ne v svetu ne poznam
               primera, ki bi kot investicija potrošil že toliko davkoplačevalskega denarja, da bi
               se ga dalo ustaviti.</p>
               <p>Mi je pa seveda žal, tako kot tudi v Poslanski skupini, situacije, v kateri smo se
               znašli. Odgovornost ima zagotovo vlada, ki se poslavlja, vlada, ki je projekt začela.
               Imela bo odgovornost tudi prihodnja vlada, predvsem pa je tukaj izjemno velika
               odgovornost dveh ministrov s področja gospodarstva, ki sta nam v tem mandatu
               obljubljala, govorila veliko, vendar je bilo od njunih besed dejanj bore malo. Hvala
               lepa.</p>
            </sp>
            <sp who="SDZ5:GermičLjubo">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>V imenu Poslanske skupine SD bo predstavil stališče gospod Anton Colarič.</p>
            </sp>
            <sp who="SDZ5:ColaričAnton">

               <speaker>ANTON COLARIČ:</speaker>

               <p>Hvala lepa, gospod predsednik. Kolegice, kolegi!</p>
               <p>Kot kaže, se razprava o poroštvu za 6. blok Termoelektrarne Šoštanj zdaj v Državnem
               zboru bliža koncu, to pa seveda ne pomeni tudi konec projekta, saj se bo ta zaradi
               nujnosti in pomembnosti v energetski sliki Slovenije verjetno, vsaj upam, z rahlim
               zamikom nadaljeval in tudi zaživel.</p>
               <p>V poslanski skupini Socialnih demokratov smo večinsko razočarani nad odločitvijo, ki
               je bila sprejeta na Odboru za finance. Zavedamo se namreč, da bo edina sprememba, ki
               jo nosi ta odločitev, da se bo projekt občutno podražil in da bodo kot posledica
               seveda višje cene električne energije za odjemalce v prihodnosti.</p>
               <p>Vsem, tudi našim kolegom iz poslanske skupine, ki so pripeljali do te odločitve, na
               tem mestu polagam na dušo, da naj čez nekaj let ocenijo stanje, do katerega je
               njihova odločitev pripeljala in da se takrat, seveda post festum, o svoji potezi tudi
               kritično zamislijo. Nočem napovedovati prihodnosti, a skoraj prepričan sem, da bo
               večina to odločitev obžalovala.</p>
               <p>Še vedno pa lahko v imenu Poslanske skupine Socialnih demokratov brez kakršnekoli
               grenkobe v ustih rečem, da stojimo za energetsko samooskrbo Slovenije ter se
               zavzemamo za čim večjo zanesljivost oskrbe z električno energijo, to pa obenem
               pomeni, da še vedno večinsko podpiramo projekt TEŠ 6. Hvala lepa.</p>
            </sp>
            <sp who="SDZ5:GermičLjubo">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>V imenu Poslanske skupine Slovenske demokratske stranke bo predstavil stališče gospod
               mag. Andrej Vizjak.</p>
            </sp>
            <sp who="SDZ5:VizjakAndrej">

               <speaker>MAG. ANDREJ VIZJAK:</speaker>

               <p>Spoštovani!</p>
               <p>Projekt bloka 6 Termoelektrarne Šoštanj se je začel v obdobju konjunkture, ko so
               nenehno rastle cene električne energije in tudi poraba električne energije. Kazalo
               je, da če bodo te trendi šli naprej, bo kmalu ogrožena tudi zanesljiva oskrba v
               Sloveniji in zato je bil blok 6 Termoelektrarne Šoštanj spoznan kot eden redkih
               projektov, ki ga je bilo možno izvesti v razmeroma kratkem času in ki bi združeval
               tudi več sinergij, torej delovna mesta in podobno.</p>
               <p>Ko se je zgodilo leto 2008 in prelom oziroma začetek gospodarske krize, je nastal
               tudi čas, ko bi lahko ponovno premislili o tem projektu, kajti poraba je v hipu padla
               za 20 %, cene so se prepolovile, nastale so druge razmere. Takrat smo nekateri v tem
               Državnem zboru in tudi pri Strateškem svetu z energetiko predsednika Vlade, ki
               odhaja, predlagali, da ponovno premislimo o tem projektu. To se ni zgodilo. Projekt
               je predvsem zaradi vehemence takratnega ministra za gospodarstvo iz stranke Zares
               nadaljeval. Gradilo se je pospešeno in kasneje, ko je verjetno tudi zaradi tega
               projekta nekdanji minister za gospodarstvo odšel iz vlade in je nastopila mesto
               ministrice njegova dotedanja državna sekretarka, se je zadeva tudi javno
               spolitizirala, verjamem pa, da se je že prej spolitizirala znotraj stranke Zares.
               Želim poudariti, da se je projekt dejansko v tem obdobju treh let te Vlade nemoteno
               nadaljeval, dejansko je tekel, gradilo se je, naročala se je oprema, podpisovale so
               se pogodbe, plačevalo se je za dobavljeno opremo, medtem ko se je pa veliko, veliko
               besed in papirja zgodilo na političnem nivoju, tako znotraj posameznih koalicijskih
               strank kot med strankami vladajoče koalicije. Torej veliko vetra, projekt je šel
               naprej, dražil se je, izjemno se je podražil v tem obdobju zaradi številnih razlogov,
               predvsem pa tudi zaradi razlogov politizacije.</p>
               <p>Ko je torej prišel v Državni zbor predlog zakona o poroštvu za gradnjo bloka , ki sem
               ga tudi sam sopodpisal, je bila pravzaprav ta odločitev zadnja, finalna in edina, ki
               jo je glede tega projekta oblikoval Državni zbor. Takrat se je pravzaprav ta
               politizacija projekta demonstrirala v polni luči skozi nasprotovanje temu projektu s
               strani nekaj parlamentarnih oziroma ene ključne parlamentarne stranke in tudi nekaj
               novo nastalih gibanj sedanjih strank, ki so želele ta projekt tudi uporabiti v
               predvolilne namene, grozile so z referendumom in lahko bi se tudi to zgodilo. Lahko
               bi se zgodilo, da bi po sprejetju tega zakona v Državnem zboru prišlo do razpisa
               referenduma in po vsej verjetnosti, sodeč po javnomnenjskih anketah, bi tak
               referendum tudi padel. To bi bil zadnji žebelj v krsto temu projektu, kajti menim, da
               bi bilo nadaljevanje ob tako negotovi finančni pokritosti projekta zelo vprašljivo.
               Zato smo nekateri poslanci predlagali, da se z odločitvijo o tem poroštvu počaka novo
               vlado, nenazadnje tudi zaradi tega, da preveri tudi nova vlada številke, saj bo
               morala nenazadnje zagotavljati poroštveno kvoto in poroštva; da se najdejo odgovorni
               za podražitev tega projekta in da se optimalno tudi ta projekt zaključi. Nemogoče,
               nesmotrno, nesmiselno bi bilo projekt sredi gradnje, ko je za njega porabljenih že
               600 milijonov evrov, prekiniti, zamrzniti ali kakorkoli ne nadaljevati gradnje. To bi
               bilo po naši oceni najdražje v danih razmerah. In tudi ni res, da bo nastala ne vem
               kakšna škoda, če se odmakne odločanje o tem projektu v povolilni čas, kajti tudi
               izjave gospoda Ropa, ki ima pomembno vlogo v Evropski investicijski banki, kažejo, da
               lahko ta banka s tem poroštvom tudi počaka glede odobritve kredita. Verjetno je tako
               tudi z Evropsko banko za obnovo in razvoj kakor tudi s samim dobaviteljem opreme,
               francosko državno družbo Alstom.</p>
               <p>Skratka, menimo, da je najbolj racionalno in gospodarno za davkoplačevalski denar to,
               da se s tem projektom s tem poroštvom počaka v ne toliko razgret povolilni čas in da
               se takrat ob preverbi finančnih ozadij in podražitev to poroštvo seveda tudi odobri.
           </p>
            </sp>
            <sp who="SDZ5:GermičLjubo">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>V imenu Poslanske skupine Zares bo predstavil stališče gospod Franco Juri.</p>
            </sp>
            <sp who="SDZ5:JuriFranco">

               <speaker>FRANCO JURI:</speaker>

               <p>Hvala za besedo, gospod predsednik.</p>
               <p>Stališče Poslanske skupine Zares do tega vprašanja je bilo jasno od samega začetka.
               Žal so se nekatere stranke vedle skrajno nedosledno in neodgovorno. Po tistem, ko smo
               v splošni razpravi še enkrat razkrili znamenito pismo cenjenega kolega Vizjaka Borutu
               Pahorju iz leta 2009, ko si je privoščil salto mortale in pravzaprav ožigosal
               zagovornike TEŠ 6 z zelo sočnimi izrazi, smo tak salto mortale ponovno doživeli
               tukaj, najprej s podpisom poslancev SDS zahteve za izredno seje o poroštvu, nato pa z
               novim saltom mortale, ko so to barko zapustili, saj so slutili, da jim to ne prinaša
               kakšnih posebnih točk pred volitvami. Čestitam za tako doslednost.</p>
               <p>Stranka Zares je bila do tega vprašanja vselej dosledna. Toliko dosledna, da je
               sprejela celo razkol znotraj stranke. Kajti tisti minister za gospodarstvo, ki je
               dovolil, da je projekt od 26 milijonov zrastel na 400 milijonov, je zapustil to
               stranko in to prav na točki največjega razhajanja, to je TEŠ 6. Mi smo trajnostno
               usmerjena in naravnana stranka. In to dosledno trajnostno. In smo vselej opozarjali,
               da bo ta projekt, da ta termoelektrarna, ki je najdražja v Evropi – milijarda 400, če
               ne več, je predvidena cena tega načrta – po našem mnenju zahtevala tudi v prihodnosti
               bistveno več pozornosti politike. Najprej, ker zapuščamo tisto trajnostno usmeritev,
               ki bi jo vsi pričakovali, ker gremo trmasto naprej po poti netrajnostnih rešitev, ki
               so za nameček zelo drage za žepe davkoplačevalcev. In prav zaradi teh 400 milijonov,
               ki so bili že zapravljeni, menimo, da bi ob vseh preiskovalnih komisijah v tem
               Državnem zboru potrebovali eno preiskovalno komisijo, ki bi se lotila prvih zametkov,
               začetkov te zgodbe in nadaljevanja. Zakaj smo prišli do 400 milijonov, ne da bi bili
               transparentni javni razpisi in javna naročila, vse tisto, o čemer je prvič zelo jasno
               nekaj povedala samo ministrica Darja Radić. Pred tem je bila megla. Megla velikih
               lobijev, ki so na tem veliko služili, ki bi projekt peljali naprej v soglasju z
               največjima strankama v Sloveniji, tudi z SDS, ki je pravi in prvi boter tega
               projekta. Na koncu bi se verjetno izkazalo, zakaj in kdo je služil na račun zdravja
               in okolja naslednjih generacij. 50 let hipoteke bo postavili tem generacijam, 50 let
               omejevanja ali celo preprečevanja novih trajnostnih načrtov, ker bomo morali plačati
               ta dolg. Te črne luknje ne bomo nikoli uspeli pokriti.</p>
               <p>Če bo stranka Zares v tem parlamentu, in bomo v naslednjem parlamentu, v novem
               mandatu, ena od prvih zahtev bo preiskovalna komisija o TEŠ 6, ker želimo priti do
               konca. Zakaj, kdaj se je začelo, kdo je služil in zakaj smo prišli do take
               astronomske cene?</p>
               <p>Nam je samo v veselje, da zakon o poroštvu ni šel skozi na tako lahkoten način, tudi
               mimo vseh uveljavljenih procedur, in da si bomo končno lahko vzeli čas in v
               naslednjem mandatu secirali ta največji finančni in ekološki polom neodvisne
               Slovenije.</p>
            </sp>
            <sp who="SDZ5:GermičLjubo">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>V imenu Poslanske skupine Slovenske ljudske stranke bo stališče predstavil gospod
               Franc Bogovič.</p>
            </sp>
            <sp who="SDZ5:BogovičFranc">

               <speaker>FRANC BOGOVIČ:</speaker>

               <p>Pozdravljeni, spoštovani predsednik, kolegice in kolegi!</p>
               <p>Projekt TEŠ 6 je največji projekt, ki se je izvajal v naši državi v zadnjem mandatu,
               ko govorimo o državnih projektih ali projektih državnih podjetij. Projekt, ki je bil
               sprejet v letih 2006, 2007, 2008, je bil resnično podpisan v času velike konjunkture,
               ko je bila električna energija zelo draga, ko je bil tudi manko električne energije v
               celotni Evropi velik ko so bile tudi surovine na najvišjem nivoju cen, se pravi konec
               leta 2008. Takrat je bila podpisana rezervacijska pogodba za izgradnjo tega mega
               projekta. Ko se je zgodila finančna kriza in ko se je v evropskem prostoru sprejel
               energetsko okoljski paket, sem januarja 2009, se pravi na eni prvih sej, postavil
               poslansko vprašanje predsedniku Vlade gospodu Pahorju, pridobil na koncu tudi dovolj
               glasov, da smo imeli o poslanskem vprašanju okoli TEŠ 6 razpravo v Državnem zboru.
               Vprašanje in razprava sta šla v to smer, ali je treba zaradi novih okoliščinah, ko so
               cene padle, ko je poraba padla in ko je sprejet energetski okoljski paket, ponovno
               razmisliti o projektu in konec koncev tudi odpreti pogajanja, kajti cene surovin in
               tudi naročila so na tem področju drastično upadla.</p>
               <p>Takrat je bila narejena, po mojem globokem prepričanju, zelo velika napaka Vlade, ki
               je na eni strani zaradi razdorov znotraj različnih strank in zaradi različnih
               pogledov ministrov, ki so se odvijali tudi na javni sceni, dopustilo dvoje. Na eni
               strani, da se je pišmeuhovsko obnašala do tega projekta, da se ni opredelila, ali je
               projekt primeren za nadaljevanje, ali so cene, za katere je bil tudi dogovorjen ta
               posel, primerne. Na drugi strani pa je dopustila, da se je projekt v naravi izvajal
               naprej. Ko je v nadaljevanju prišlo še do takšne podražitve projekta, da je bilo
               potrebno poroštvo države, tudi država tri leta ni odreagirala na to zadevo, in na
               koncu mandata, sedaj predčasno zaključenega, smo poslanci obravnavali to temo v
               obliki poslanskega zakona, v klopeh, kjer pa bi morala sedeti vlada, ni bilo nobenega
               posameznika.</p>
               <p>Zato je tudi zdaj takšno kaotično stanje pri tem projektu, da imamo več kot 400
               milijonov porabljenega denarja, računov, ki jih bo treba poravnati v naslednjih pol
               leta za približno tak znesek, se pravi za novih 400 milijonov, in da čaka tudi še
               ostanek računa, glede na to, da so vsi posli izpogajani. Kot odbor podobno konfuzno,
               kot se je Vlada obnašala do tega področja, na prejšnjem zasedanju ni sprejel
               odločitve, imamo danes to situacijo, da se seznanjamo, da se država v štirih letih do
               tega projekta ni mogla opredeliti, da imamo zdaj na vrsti nekaj možnosti. Ne vem, ali
               bodo uspeli investitorji, se pravi Holding Slovenske elektrarne in tudi TEŠ,
               privabiti v tej fazi eventualne zasebne investitorje in potem ne bi bilo treba imeti
               državnega poroštva. V nasprotnem primeru pa se bomo v parlamentu spet srečali s tem
               poroštvenim zakonom. Na nek način je čudno tudi to, da so se tudi okoljska gibanja
               zbudila in na nek način jasno opozorila na ta projekt šele proti koncu, ob
               sprejemanju državnega poroštva, ne pa takrat, ko se je projekt v celoti začel.</p>
               <p>V bodoče želim in upam, da bo imel ta projekt in cela država bolj odgovorno Vlado, ki
               se bo znala do tega projekta opredeliti, reči ja ali ne, oba sta možna odgovora, in
               če bo rekla ja, bo najbrž treba iti pred nov parlament in se opredeliti do državnega
               poroštva, ali pa da v projekt vstopi zasebni kapital. V nasprotnem primeru pa nam
               zagotovo grozi zelo velika gospodarska škoda na eni strani in na drugi strani tudi
               velika socialna tempirana bomba v Šaleški dolini, ki je v veliki meri odvisna tudi od
               samega rudarjenja in v nadaljevanju tudi proizvodnje električne energije. Žal je
               postopek potekal z metodo izvršenih dejanj, ki je v tem postopku naletel na čeri,
               preko katerih v tem trenutku ne more priti. Bojim pa se, kot sem že dejal pri
               stališču Poslanske skupine Slovenske ljudske stranke v prvi obravnavi, da je lahko to
               tudi model, po katerem se bodo veliki projekti umeščali v prihodnosti in da bodo na
               tak način tudi vsi ti projekti ogroženi v prihodnje.</p>
               <p>V Slovenski ljudski stranki smo zgroženi nad samim postopkom celotnega projekta in
               imamo mirno vest, ker smo prvi opozarjali na pasti tega projekta, žal pa tisti, ki so
               odgovorni za državo v tem mandatu, tega niso slišali.</p>
            </sp>
            <sp who="SDZ5:GermičLjubo">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin.</p>
               <p>V skladu z razlago Komisije za poslovnik z dne 9. decembra 2009 Državni zbor
               ugotavlja, da je zakonodajni postopek o predlogu zakona končan.</p>
               <p>S tem zaključujem to točko dnevnega reda.</p>
               <p>Prehajamo na <title>3. TOČKO DNEVNEGA REDA, TO JE NA PRVO OBRAVNAVO PREDLOGA ZAKONA O SPREMEMBI IN DOPOLNITVAH ZAKONA O PRAVILIH
               CESTNEGA PROMETA V OKVIRU REDNEGA POSTOPKA.</title>
               </p>
               <p>Predlog zakona je v obravnavo Državnemu zboru predložila skupina 27 poslank in
               poslancev s prvopodpisanim Jožetom Tankom. V zvezi s tem predlogom zakona je skupina
               27 poslank in poslancev s prvopodpisanim gospodom Jožetom Tankom zahtevala, da
               Državni zbor opravi splošno razpravo.</p>
               <p>Za dopolnilno obrazložitev zakona dajem besedo predstavniku predlagateljev predloga
               zakona gospodu mag. Andreju Vizjaku.</p>
            </sp>
            <sp who="SDZ5:VizjakAndrej">

               <speaker>MAG. ANDREJ VIZJAK:</speaker>

               <p>Spoštovani minister, spoštovani kolegice in kolegi!</p>
               <p>Z Zakonom o pravilih cestnega prometa smo na predlog Vlade predpisali pretirano
               visoke denarne kazni tudi za neznatne oziroma za majhne prekrške. In ta zakon je
               pravzaprav v praksi pokazal, da smo s temi rešitvami dejansko pretiravali. Mislim, da
               moramo narediti korak nazaj. Moramo narediti korak nazaj predvsem na področju
               kaznovanja za tiste drobne prekrške, ki po svoje niti ne pomenijo ogrožanja varnosti
               drugih udeležencev v prometu in dostikrat služijo le za polnjenje proračuna.</p>
               <p>Številni dogodki v praksi kažejo, da se določbe in nek namen kaznovanja v smislu
               zagotavljanja večje prometne varnosti uporabljajo kot nek inkasantski princip in
               verjetno ni daleč od resnice, da imajo nekateri znotraj policije oziroma ministrstva
               tudi navodila, da se guli in obere državljane tudi s kaznovalno politiko z namenom
               polnjenja proračuna oziroma z namenom blaženja posledic nesposobnosti Vlade tudi pri
               zagotavljanju finančne stabilnosti v državi. In da so tudi tisti državljani, ki od
               primera do primera storijo prekršek v cestnem prometu, žrtveno jagnje, ki se jim
               pobere vse, kar pravzaprav še imajo. Ponavadi so tisti najbolj prikrajšani oziroma
               tisti z najnižjimi dohodki pri tem tudi najbolj prizadeti. Zato smo se v Poslanski
               skupini Slovenske demokratske stranke odločili storiti korak v smislu omilitve te
               pretirane kaznovalne politike in predlagamo, po športno rečeno, rumeni in rdeči
               karton za blažje prekrške. Torej, če udeleženec v cestnem prometu stori prekršek in
               pri tem, poudarjam in podčrtujem, ne ogroža varnosti ostalih udeležencev in varnosti
               prometa nasploh, se mu izreče opomin. Ne izreče se mu globe in ostalih kazni, ampak
               se mu izreče opomin, in če ponovno stori tak prekršek v obdobju enega leta, se ga
               takrat tudi oglobi s predpisano globo. Torej, najprej dobi tako imenovani rumeni
               karton in šele potem se mu izreče globo.</p>
               <p>Za kakšne prekrške gre? Gre za prekrške, pri katerih tudi policist, ki ima
               nenazadnje nekaj znanja s tega področja, oceni, da se ne ogroža varnosti oziroma ne
               povzroča škode. Naštel bom recimo tri primere prekrškov, za katere menimo, da lahko
               izpolnjujejo te pogoje. Prvi je gotovo varnostni pas. Gre za 120 evrov. Gre za 120
               evrov, kar je pri minimalni plači, pri nizkih pokojninah lahko tudi veliko breme. Gre
               recimo za uporabo telefona. Gre nenazadnje za prekoračitve hitrosti do 10 oziroma 20
               kilometrov. Lahko vam navedem primer. Gotovo je zelo nevarno, če se prekorači hitrost
               v nekem območju umirjenega prometa, recimo pred šolami, vrtci, v času, ko se tam
               otroci dejansko nahajajo. Veliko vprašanje pa je, ali se prekoračitev do 10
               kilometrov na uro v soboto, ko ni otrok, ko pravzaprav ni funkcije, zaradi katere je
               umirjen promet, enako kaznuje. Dostikrat se kaznuje in mislim, da je prav, da se v
               takem primeru izreče opomin.</p>
               <p>Velika razlika med tem, kar predlagamo in opozorilom, je v tem, da se pri opominu
               mora izreči opomin, ne da ima policist diskrecijo, ali izreče opozorilo ali sicer
               kaznuje. Seveda predlagamo te omilitve tudi za prekoračitve hitrosti do 20 kilometrov
               v naselju. Zelo radi lovijo radarji na primer pri tabli <q>"naselje"</q>, kjer še dejansko
               ni nobenega ogrožanja varnosti in podobno.</p>
               <p>Skratka, v tem želimo narediti ta zakon nekoliko prijaznejši do ljudi in hkrati
               spoštovati varnost v cestnem prometu.</p>
            </sp>
            <sp who="SDZ5:GermičLjubo">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>Za uvodno obrazložitev mnenja dajem besedo predstavnikom Vlade.</p>
               <p>Gospod minister za promet dr. Patrick Vlačič, imate besedo.</p>
            </sp>
            <sp who="SDZ5:VlačičPatrick">

               <speaker>DR. PATRICK VLAČIČ:</speaker>

               <p>Spoštovani predsednik, spoštovani poslanke in poslanci!</p>
               <p>Najprej mogoče začnem tam, kjer je bilo zdaj s strani predlagatelja končano. Zakon
               je prijazen do ljudi, zlasti je prijazen do šibkejših udeležencev. Ni pa prijazen do
               tistih, ki kršijo cestno prometne predpise, ki vozijo pijani ali pa vozijo hitreje.
               Tukaj je glavni del povečanih kazni in zaradi teh jaz ne vidim nobene posebne
               potrebe, da bi jim zmanjševali kazni. Enostavno ne.</p>
               <p>1. julija so se začeli uporabljati novi zakoni na področju varnosti cestnega
               prometa, ki sistemsko urejajo področja prometnih pravil, motornih vozil, voznikov in
               cest, prvi meseci njihove uporabe pa so dali pričakovane rezultate. Zmanjšalo se je
               število prometnih nesreč in, kar je najpomembnejše, število smrtnih žrtev zaradi
               posledic prometnih nesreč. To so predvsem rezultati skupnega dela vseh preventivnih
               in represivnih organov in veliki medijski pozornosti, ki so jo spodbudile vsebinske
               spremembe pa tudi višje globe in sankcije. Z res pomembnimi novostmi, ki jih omogoča
               spremenjeni Zakon o prekrških se od 1. oktobra lahko izvajajo tudi preventivni
               programi od zdravstvenih pregledov s svetovanjem do rehabilitacijskih programov in
               vadbe varne vožnje, ki omogočajo, da bodo vozniki spremenili svoje vedenje. Za tiste
               voznike, ki storijo manjše prekrške, je omogočena prostovoljna udeležba na programih,
               ki v večini primerov vplivajo na pozitivno spremembo vedenja, za hujše kršitve pa je
               predvidena obvezna udeležba na kontrolnih zdravstvenih pregledih in ustreznih
               programih, ki jih bo določila stroka.</p>
               <p>Zakaj ponavljam dejstva, ki jih dobro poznate, saj ste pred nekaj meseci po
               temeljiti javni razpravi in široki strokovni razpravi v Državnemu zobru te zakone
               potrdili prav vi? Govorim zato, ker se tako sistemsko povezanih zakonov, ki se šele
               začenjajo uporabljati, pa naj bodo predlogi še tako dobronamerni, ne spreminja,
               dokler dajejo pozitivne rezultate. Sporočilo, ki ga dajemo udeležencem v prometu,
               zlasti najšibkejšim in najbolj ogroženim, mora biti enostavno in jasno, in sicer, da
               želimo zagotoviti čim višjo raven varnosti.</p>
               <p>Predlog zakona o spremembi in dopolnitvah Zakona o pravilih cestnega prometa, ki ga
               je vložila skupina poslancev v nasprotju s prej navedenimi pričakovanji posega v
               materijo Zakona o pravilih cestnega prometa na način, da vanj vnaša ureditve, ki
               sodijo v Zakon v prekrških, in da predvidene postopke pravkar uveljavljene zakonodaje
               bistveno spreminja. Namen in vsebina Zakona o pravilih cestnega prometa ni določanje
               vrst sankcij in poseganja v materijo Zakona o prekrških, ampak je določanje prometnih
               pravil. Zakon o pravilih cestnega prometa določa višino globe in kazenske točke za
               posamezne kršitve prometnih pravil, ne more pa postavljati novega, drugačnega
               sistema, kot ga predvideva Zakon o prekrških.</p>
               <p>Predpisovanje prekrškov in sankcij. Zanje je materija Zakona o prekrških, kjer so
               določeni splošni pogoji za predpisovanje prekrškov in sankcij zanje, splošni pogoji
               za odgovornost za prekrške, za izrekanje in za izvršitev sankcij za prekrške,
               postopke za prekrške ter organe in sodišča za odločanje o prekrških in so taksativno
               naštete, kot na primer globa, opomin, kazenske točke, prepoved vožnje, izgon tujcev
               iz države, odvzem predmetov in tako naprej. V skladu s sedmim odstavkom 4. člena
               Zakona o prekrških se lahko o pogojih in na način določen z zakonom namesto uvedbe
               postopka o prekršku oziroma izdaje odločbe o prekršku storilcu izreče samo opozorilo.
               Tako da to, kar je bilo prej rečeno, ne drži. Če se nekdo ne priveže z varnostnim
               pasom, ga policaj že danes lahko zgolj opozori. Lahko!</p>
               <p>Ureditev, kot jo predvideva predlog zakona, ki ga je vložila skupina poslank in
               poslancev, bi posegla bistveno v materijo Zakona o pravilih cestnega prometa in
               ustvarila novo prakso, ki bi bila nesistemska, z vidika uporabnika pomenila manjšo
               pravno varnost, neustrezno urejanje plačila polovičnega zneska izrečene globe in
               opominov v zakonu, ki ureja zgolj pravila cestnega prometa. Poleg te sistemsko
               nesprejemljive spremembe pa bi morebitne spremembe simbolno sporočale, da s
               temeljitimi spremembami na področju varnosti cestnega prometa ne mislimo več tako
               resno in se odpirajo možnosti za ravnanje po starem. Ob razloga sta tako odločujoča,
               da Vlada Republike Slovenije ne podpira predlaganih sprememb in predlaga, da zakona
               ne podprete.</p>
               <p>Dovolite, da na koncu povem samo še to, da razumem, da so te kazni lahko za nekoga
               preveč obremenjujoče, ampak tukaj je treba potem narediti korak naprej, ne z
               zmanjševanjem kazni, ampak s prilagajanjem kazni posameznikom, ne pa s tem, da bomo
               zdaj globalno začeli zmanjševati kazni. Tisti, ki so izgubili svojce v prometnih
               nesrečah, še kako dobro vedo, kako pomembno je spoštovanje teh pravil.</p>
            </sp>
            <sp who="SDZ5:GermičLjubo">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>Prehajamo na predstavitev stališč poslanskih skupin. V imenu poslanske skupine
               Slovenske nacionalne stranke bo predstavila stališče gospa mag. Sara Viler.</p>
            </sp>
            <sp who="SDZ5:VilerSara">

               <speaker>MAG. SARA VILER:</speaker>

               <p>Hvala za besedo, gospod predsedujoči.</p>
               <p>Predlagatelji so smiselno in realno predstavili, kje in zakaj so nekatere kazni
               neizmerno visoke in predvsem neprimerne za doseganje ciljev, ki jih je zasledovala
               Vlada, ko je trenutno veljavni Zakon o pravilih v cestnem prometu predložila v
               parlament.</p>
               <p>Že takrat so strokovnjaki opozarjali, da zasledovanje zaželenega cilja ne bomo mogli
               doseči. Statistike kažejo, da so imeli prav. Predpisane kazni so neživljenjske, na
               primer štirikrat višje kot so v Avstriji. Pri veljavnem zakonu ne moremo mimo
               dejstva, da je bil sprejet za polnjene državne blagajne na račun šibkejše populacije,
               ki ji je v večini primerov z izrekom kazni ogrožena eksistenca. To je po mnenju
               Slovenske nacionalne stranke nedopustno.</p>
               <p>Uvedbo instituta izreka opomine namesto globe za majhne prekrške, s katerimi se
               neposredno ne ogroža varnost cestnega prometa in tudi s katerimi se ne povzroča
               škodljivih posledic v prometu pri prvič storjenem prekršku, v Poslanski skupini
               Slovenske nacionalne stranke podpiramo. Z navedenim načinom z mehko roko pripomoremo
               k učinkovitejši vzgoji voznikov v nasprotju z uporabo brezobzirne represije. Če pa
               udeleženec prekršek ponovno izvede, se pač izreče predpisana globa.</p>
               <p>Hkrati pa predlagana novela Zakona o pravilih cestnega prometa omogoča tudi plačilo
               polovične globe v roku 30 dni. Glede na vsesplošno krizo, ki vlada v naši državi, je
               to pošten način izvajanja zakona tako za državo kot za državljane.</p>
               <p>Zato bomo v Poslanski skupini Slovenske nacionalne stranke predlog zakona podprli.
           </p>
            </sp>
            <sp who="SDZ5:GermičLjubo">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>V imenu Poslanske skupine Liberalne demokracije Slovenije bo predstavil stališče
               gospod mag. Borut Sajovic.</p>
            </sp>
            <sp who="SDZ5:SajovicBorut">

               <speaker>MAG. BORUT SAJOVIC:</speaker>

               <p>Hvala lepa, gospod predsednik, za besedo. Prijazen pozdrav odhajajočemu ministru in
               pa njegovemu strokovnemu sodelavcu!</p>
               <p>Veliko smo danes govorili o rumenih in rdečih kartonih. Jaz sem prepričan, da bo
               zakon danes dobil rdečega, predvsem zato, ker se iz človeških življenj, smrtnih žrtev
               in invalidov ne gre norčevati na račun pobiranja političnih točk. Zagotovo kazen
               vsakega od nas, še najbolj pa tiste, ki težko živijo in slabo zaslužijo, prizadene,
               ampak vse to ni prav nič v primerjavi s tem, da se nekomu zgodi tragedija, povzroči
               smrtne žrtve in pa preživi. Taki ljudje, ki imajo kaj vesti, od življenja nimajo več
               veliko.</p>
               <p>Varnostna problematika v Sloveniji, kamor spada tudi število žrtev, se je v tej
               državi v zadnjem letu kar precej izboljšala, zato v Liberalni demokraciji Slovenije
               nasprotujemo predlogu Slovenske demokratske stranke, po katerem bi se za tako
               imenovane majhne prekrške v cestnem prometu pri prvič storjenem prekršku namesto
               globe izrekel opomin. Statistika nas namreč uči, da so številni, številni povratniki,
               pa to ne enkrat ali dvakrat, ampak desetkrat, dvajsetkrat, tridesetkrat. Za njih
               seveda tak ukrep ne bi bil nobena rešitev, nobene preventiva. Predlog je všečen in ga
               razumemo predvsem v kontekstu prihajajočih volitev, ne zdrži pa resne strokovne
               presoje, čakamo pa seveda, ker je časa malo, še tistega o ukinitvi vinjet, davkov,
               položnic in pa še česa.</p>
               <p>Po novi zakonodaji, ki je v letošnjem letu prinesla predvsem strožje kazni za
               prehitro vožnjo pod vplivom alkohola in vožnjo v nasprotno smer, je šlo za strokovno
               in primerjalno utemeljeno spremembo celotnega prometno-varnostnega sistema v naši
               državi. Hkrati pa je nova zakonodaja tudi plod številnih pogovorov s svojci žrtev
               prometnih nesreč, z nevladnimi organizacijami, ki so opozarjale na nezadostno
               odzivnost države pri zmanjševanju žrtev prometnih nesreč. Slovenija je bila še leta
               2008 z 214 mrtvimi na cestah na repu držav članic Evropske unije. Nekatere hude
               prometne nesreče, vožnja po avtocestah v nasprotno smer, prehitre vožnje, izjemno
               hitre vožnje, vožnja pod vplivom alkohola, so odprle vrsto vprašanj, predvsem kako
               umakniti alkoholizirane voznike s cest in kako učinkovito ukrepati zoper storilce.</p>
               <p>Pomembno je, da nova zakonodaja ni samo represivna, saj omogoča na primer tudi
               odložitev izvršitve prenehanja veljavnosti vozniškega dovoljenja pod določenimi
               pogoji. Sodišče tako lahko naloži vozniku, ki je bil obravnavan zaradi hitrosti, tudi
               opravljanje programa dodatnega usposabljanja za varno vožnjo, od tistih, ki so bili
               na primer alkoholizirani, pa lahko zahtevajo opravljanje kontrolnega zdravstvenega
               pregleda in vključitev v kar tri rehabilitacijske zdravstvene programe. To pomeni, da
               se bo moral voznik, ki je odvisen od alkohola, obvezno zdraviti, če bo želel, da se
               prenehanje veljavnosti vozniškega dovoljenja odloži. Če sodimo po rešitvah iz tega
               predloga zakona in če bo vlado v naslednjem mandatu zopet vodila stranka SDS, lahko z
               veliko verjetnostjo pričakujemo ponovitev populističnega vzorca iz mandata 2004–2008.
               Po besedah tedanjega ministra za notranje zadeve, se <q>"kaznuje najstrožje tiste
               prekrške, ki so najbolj pogosti vzroki nesreč, in najtežje kršitve, pri ostalih
               prekrških pa policisti izvajajo opozorila in zato je prišlo do zmanjšanja števila
               kaznovanih oseb"</q>. Tako suhoparna kaznovalna statistika, ampak žrtve, prižgane sveče
               ob cestah in na pokopališčih pa dokazujejo nasprotno, da rezultata ni bilo in da to
               ni bila prava politika.</p>
               <p>Označitev novega zakona za inkasantski zakon je žaljiva. Tudi in pa predvsem do vseh
               tistih, ki so v prometnih nesrečah izgubili svoje nedolžne svojce ali pa so njihovi
               nedolžni svojci po prometnih nesrečah ostali invalidi. Ob tem v Liberalni demokraciji
               Slovenije želimo še enkrat poudariti, da gre za izrazito populističen in predvolilno
               obarvan poseg v komaj sprejeto zakonodajo, ki predstavlja kompleksen sistem
               zagotavljanja varnosti v cestnem prometu, in to mimo mnenja stroke, da ob tem niti ne
               omenjamo, da je samo zakonsko besedilo pravno-sistemsko skrpucalo in ni v skladu z
               Resolucijo o normativni dejavnosti. V zadnjih letih je bil na področju prometne
               varnosti narejen pomemben korak naprej in v letošnjem letu je število mrtvih na
               cestah tako, da smo se iz repa statistike evropskih držav pomaknili na sredino, zato
               bi bila blažitev kaznovalnega sistema povsem napačno sporočilo udeležencem v cestnem
               prometu.</p>
               <p>Predlagatelji opozarjajo tudi na finančne zmožnosti kršiteljev. Ta problem in dilema
               držita in obstajata, ob tem pa se seveda zamolči, da so se z novo zakonodajo
               zagrožene globe za manjše prekrške, za tiste nepomembne, s tem zakonom, ki se ga
               danes spreminja, znižale.</p>
               <p>Tisto, kar bi na koncu v imenu Liberalne demokracije Slovenije želel opozoriti, pa je
               na preprosto dejstvo, da se z umirjeno, varno, strpno in previdno vožnjo vsak od nas
               lahko izogne vsaki kazni.</p>
            </sp>
            <sp who="SDZ5:GermičLjubo">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>V imenu Poslanske skupine nepovezanih poslancev bo stališče predstavil gospod Alojz
               Posedel.</p>
            </sp>
            <sp who="SDZ5:PosedelAlojz">

               <speaker>ALOJZ (LOJZE) POSEDEL:</speaker>

               <p>Hvala lepa za besedo, gospod predsednik. Lep pozdrav vsem prisotnim!</p>
               <p>V Poslanski skupini nepovezanih poslancev bomo, kot ponavadi, glasovali različno,
               vsak po svojem prepričanju, kako se je treba odločiti o tem predlogu zakona. Enotni
               pa smo si v tem, da je zagotavljanje prometne varnosti zelo pomemben cilj, ki ga
               moramo doseči skupaj, in enotni smo si tudi v tem, da gre verjetno v tem primeru
               vložitve takšnega zakona v tem trenutku za populističen ukrep, da gre za predvolilno
               obdobje in da je zato predlagatelj samo ena stranka, v tem primeru SDS. V želji, v
               resnični želji po izboljšanju dobrega za državljanke in državljane bi bile te
               pripombe in spremembe strokovno opredeljene, tudi širše, ker se vsi zavedamo, da so
               bile razmere in število smrtnih žrtev v prometu takšne, da so zahtevale strožjo
               zakonodajo in da je takšen zakon tudi bil sprejet. Ali obstaja dolgoročna povezava z
               višino kazni in številom smrtnih žrtev sicer ni natančno in dokončno določeno, pa
               vendar je bilo zelo jasno sporočilo vsem kršiteljem, da so se zadeve spremenile in da
               se je treba v prometu ravnati bolj odgovorno, ker je posledično tudi kazen tista, ki
               to zahteva.</p>
               <p>V večini poslanskih skupin se ugotavlja, da je socialno stanje posameznikov v tej
               državi takšno, da sistem določitve višine kazni verjetno ni primeren. Zato bi tudi
               pričakovali, da bi to dobronamernost predlagatelj želel urediti v Zakonu o prekrških.
               Tam bi lahko bolj enostavno znižali kazen za nepripet pas ali za telefoniranje,
               zagotovo pa predlagan način oziroma sistem, da bi samo s tem, da bi lahko policist
               opozoril ali ne opozoril in potem drugič šele kaznoval, prišli v eno obdobje,
               verjetno ni dober in ga vemo, kako je, če se lahko policist sam odloča, ali je nekaj
               varno ali nevarno. Še bolj presenetljivo, da ne rečem grozljivo, je bilo danes
               pojasnjeno, zakaj pred šolo omejitev ob sobotah. Ja, verjetno ne bomo šli naprej s to
               logiko razmišljanja. Zakaj pa je omejitev takrat, ko je pouk, takrat tako iz šole ni
               otrok. Naj bi bila omejitev samo med odmori, ko so otroci zunaj?</p>
               <p>Te obrazložitve so nestrokovne in bi pričakovali, da bi ob resnični želji narediti
               pozitivne učinke za državljanke in državljane bil ta predlog v drugem zakonu, se
               pravi v znižanju višine prekrškov in predvsem tisto, kar je omenil tudi minister v
               uvodu, da bi posamezno višino kazni morali povezati z materialnim stanjem tistega, ki
               prekršek stori. To je urejeno v drugih državah in to bi bilo nujno treba tudi v
               Sloveniji. Prepričan sem, da bo tako v nadaljevanju ta zakon in Zakon o prekrških v
               cestnem prometu doživel določene spremembe.</p>
               <p>V tem trenutku pa bomo, kot rečeno, v Poslanski skupini nepovezanih poslancev o tem
               zakonu glasovali različno. Hvala.</p>
            </sp>
            <sp who="SDZ5:GermičLjubo">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>V imenu Poslanske skupine SD bo stališče predstavil gospod Janko Veber.</p>
            </sp>
            <sp who="SDZ5:VeberJanko">

               <speaker>JANKO VEBER:</speaker>

               <p>Hvala za besedo in lep pozdrav v imenu Poslanske skupine Socialnih demokratov!</p>
               <p>Prometna pravila predstavljajo osnovo prometnega reda na javnih cestah in zaradi
               lažjega izvajanja zelo obsežnih zakonskih vsebin Zakona o varnosti v cestnem prometu
               sta v tem mandatu na Ministrstvu za promet in Ministrstvu za notranje zadeve
               pripravili Zakon o motornih vozilih, Zakon o voznikih, Zakon o cestah in Zakon o
               pravilih cestnega prometa. Namen razdelitve posameznih področij je bila ravno
               preglednost in učinkovitejša uporaba te zakonodaje tudi potem pri izvajanju pravil v
               cestnem prometu.</p>
               <p>Zakon o pravilih cestnega prometa sicer opredeljuje zgolj pravila in pravila so
               seveda ena od najpomembnejših dejavnosti varnosti v cestnem prometu. Čeprav je v
               veliki večini prometnih nesreč vzrok napaka ali zmota v ravnanju posameznega
               udeleženca, je njegovo ravnanje v cestnem prometu v največji meri včasih tudi
               posledica zunanjih vplivov, na katere ne more neposredno vplivati. In velikokrat se
               seveda pogovarjamo tudi o odgovornosti države, ki jo lahko opredelimo kot odgovornost
               za varnost v cestnem prometu, ki se nanaša predvsem na stanje cest in njihovo opremo,
               na vzgojo, na izobraževanje in seveda na sistem sankcioniranja. Zakon, ki smo ga
               sprejeli konec leta 2010, je zvišal globe za najhujše prekrške in znižal globe za
               najnižje prekrške. In kot najnižje prekrške smo takrat opredelili predvsem
               neupoštevanje znaka ali ukaza pooblaščene uradne osebe, kršitev določb o odstranitvi
               izločenega vozila s ceste, neupoštevanje znaka, s katerim pooblaščena uradna oseba
               ustavlja voznika, ravnanje v nasprotju z odredbo omejitve ali prepovedi prometa,
               kršitev določb o nalaganju in razlaganju tovora na cesti in tako naprej. Skratka,
               zelo jasno so bilo opredeljeni manj pomembni prekrški, ki ne ogrožajo toliko varnosti
               v prometu, predlagatelj pa je danes tudi navedel, da imam v mislih predvsem uporabo
               telefona med vožnjo, neuporaba varnostnega pasu in prekoračitev hitrosti v naseljih.
               Menimo, da preden bi prešli na pisanje Zakona o pravilih cestnega prometa, ki bi
               opredelil, da so to manj zahtevni ali pa manj nevarni prekrški je pri tem seveda
               potrebna predvsem strokovna analiza v krogu strokovne javnosti, ki se ukvarja s
               problematiko varnosti v cestnem prometu. Uporaba telefona je namreč velikokrat usodna
               za udeleženca, ravno tako neuporaba varnostnega pasu in tudi prekoračitev hitrosti ob
               vikendih. Moramo vedeti, da so seveda igrala, igrišča in vse, kar se dogaja,
               velikokrat uporabljena tudi ob sobotah s strani otrok in zelo težko je pravzaprav
               udejanjati potem ta pravila v cestnem prometu glede na dneve, ne pa glede na
               udeležence v prometu.</p>
               <p>Tako da menimo, da je to besedilo zakona napisano predvsem ali najbrž v smislu nekih
               predvolilnih bombončkov, ko se želi tudi na račun varnosti v cestnem prometu
               pridobiti nekaj glasov. Menimo, da je to neodgovorno, neodgovorno je pa tudi to, ker
               se s tem zakonom posega tudi v Zakon o prekrških in nenazadnje dobimo potem neko
               mešanico nepreglednih zakonskih rešitev, ki pa zagotovo tudi zmanjšujejo samo pravno
               varnost vseh, ki so recimo udeleženi v nesrečah. Samo plačilo globe ni predmet Zakona
               o pravilih cestnega prometa , ampak Zakona o prekrških, in nenazadnje je tudi po zdaj
               veljavni zakonodaji mogoče namesto uvedbe postopka o prekršku oziroma izdaje odločbe
               o prekršku izreči opozorilo vozniku oziroma udeležencu v cestnem prometu.</p>
               <p>Tako da te rešitve so danes že na razpolago. Za kakršnekoli drugačne vsebine pa
               seveda menimo, da je treba pri tem resnično opraviti resno strokovno analizo. Zato v
               Poslanski skupini Socialnih demokratov menimo, da je Predlog zakona o spremembi
               Zakona o pravilih cestnega prometa neprimeren za nadaljnjo obravnavo in ga seveda ne
               bomo podprli. Hvala.</p>
            </sp>
            <sp who="SDZ5:GermičLjubo">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>V imenu Poslanske skupine Slovenske demokratske stranke bo predstavil stališče gospod
               mag. Andrej Vizjak.</p>
            </sp>
            <sp who="SDZ5:VizjakAndrej">

               <speaker>MAG. ANDREJ VIZJAK:</speaker>

               <p>V Slovenski demokratski stranki bomo seveda te predlagane rešitve podprli. Je pa
               priložnost in čas, da rešitve nadgradimo v nadaljevanju procedure pri sprejemanju
               tega zakona.</p>
               <p>Menimo, da tisti, ki nasprotujejo – še posebej smo tu slišali ministra in nekatere
               –, pravzaprav potvarjajo dejstva. Ta zakon sploh ne tangira kakršnekoli oprostitve
               ali možnosti izreka opomina za hude prekrške, nikakršne možnosti za tiste, ki
               dejansko ogrožajo varnost cestnega prometa. Bilo je omenjeno, da bi želeli na nek
               način spregledati pijane voznike in podobno, kot se je celo izrazil minister. Ta
               zakon sploh ne govori, da je možno izreči opomin za prekrške, ki so povezani z
               vinjenimi vozniki. Tudi ne s tistimi, ki vozijo v napačno smer. Tudi ne s tistimi, ki
               storijo resne prekrške, ki so ocenjeni z globami nad 300 evrov. Ta zakon govori zgolj
               o malih prekrških, in še to pod pogojem, da policist, ki izhaja iz okoliščin, oceni,
               da se ne ogroža varnosti udeležencev v cestnem prometu.</p>
               <p>Kolikokrat smo priče temu, da nas policist ustavi pred cestninsko postajo, ob jasnem
               dnevu, ko je mir ni nikjer nikogar, ustavi pa nas zaradi tega, ker nismo do 10
               kilometrov ali do 20 kilometrov natančno spoštovali tistih prometnih omejitev, ki so
               konec koncev tudi 40 na uro, pa ne ogrožamo nikogar. V takem primeru predpisujemo
               izrek opomina. Pravite, da imajo policisti do sedaj možnost izreka opozorila. Ja, res
               je, ampak to je njegova diskrecija, ali ga uporabi ali ne. Če ima nalogo od
               nadrejenih ali če je neke vrste naloga v policiji – in verjamem, da je –, da se olupi
               vse prekrškarje, še posebej pa majhne, zato da se polni državni proračun, potem
               prihaja do izreka teh glob in do nejevolje voznikov, ki so kaznovani za male
               prekrške, nepomembne prekrške. In s tem se ustvarja vtis, da je Zakon o pravilih
               cestnega prometa inkasantski zakon in ni se za čuditi tudi stališču Liberalne
               demokracije, ker je bila pač ministrica, ki je na nek način tista, ki pobira te
               kazni, iz istega gnezda.</p>
               <p>Torej, želim poudariti, da je namen tega zakona, da se ne sankcionira tako drastično
               oziroma da se izreče opomin za manjše prekrške. Prej sem navedel nekatere, naj
               nadaljujem. Gre recimo tudi za prekrške povezane s pešci. Tu so predpisane kar močne
               kazni. Če recimo pešec hodi, pa ni ustrezno označen. Torej, vsak mora biti ustrezno
               označen. Če ni, je globa, ne glede na to, ali je kakšna nevarnost zanj ali ne. Ali je
               to pravilno? In podobne so tudi globe za voznike, še enkrat bom poudaril ta primer,
               ko se ga pri tabli <q>"naselje"</q>, kjer ni hiš – ker označitev naselij ni povezana s tem,
               kje se začnejo stavbe in možnost nevarnosti zaradi pešcev, zaradi izvozov iz dvorišč
               in podobnega –, torej, pri tablah na preglednih delih cestišč se lahko ustavlja, ker
               so nerazumno nizke omejitve tam. Vsakdo izmed nas, ki vozimo, je priča temu marsikje.
               In tu predlagamo, da se opomin izreče tudi za prekoračitev do 20 kilometrov, če se ne
               ogroža varnosti udeležencev.</p>
               <p>Prosim vas, ne zlorabljati tega predloga češ da nam je malo mar za varnost. Nam je še
               kako mar za varnost, vendar je pretirano kaznovanje nepomembnih manjših prekrškov
               nesorazmerno za dosego tega cilja, je pretiravanje, ki celo ruši namen zakona po
               doseganju večje varnosti v cestnem prometu. Zato predlagamo te rešitve. Nisem pa
               uvodoma omenil še nekaterih drugih rešitev, ki so v tem zakonu.</p>
               <p>Zelo pomembna je tudi rešitev, da omogočimo kršitelju pravil cestnega prometa, ki ne
               vloži zahtevka, se pravi, se ne pritoži zoper odločitev policista in izreka globe v 8
               dneh, plačilo polovičke kazni v 30 dneh in ne v osmih dneh kot doslej. To pa zaradi
               tega, da ima še posebej tisti, ki je odvisen od mesečnih prihodkov, skromnih
               prihodkov, naj si bodo to plače, naj si bodo to nadomestila za brezposelne, socialni
               prejemki ali pokojnine, glede na dan storitve prekrška torej možnost, da to poplača
               in ni vezan na tistih osem dni, ker se to lahko zgodi zadnjih osem dni ali v zadnjem
               delu pred prihodom prejemka in seveda tudi tega ne more poravnati. Tudi to rešitev
               torej predvidevamo tukaj notri.</p>
               <p>Veliko je nerazumno sankcioniranih prekrškov v tem zakonu in pravzaprav želimo doseči
               to, kar je zakonodajalec ob sprejemanju Zakona o pravilih v cestnem prometu tudi
               navedel, torej da bo poostril kazni za najhujše prekrške in jih omilil za najnižje.
               To slednje se ni zgodilo. Poostrile so se globe in tudi ostale sankcije za najhujše
               prekrške, vendar se ni oziroma se je bore malo, res izjemoma omililo kakšen lahek
               prekršek.</p>
               <p>Mi želimo s tem predlogom tudi sporočiti, da je ta kaznovalna politika zgrešena, da
               se lahko dosega varnost pri cestnem prometu na bolj razumen, nenazadnje bolj human in
               manj inkasantski način. Tukaj vidimo mnenje Vlade, ki ocenjuje, da te določbe sodijo
               v Zakon o prekrških. Zelo podobno, spoštovana vlada, smo bili priča tudi dogodkom, ko
               smo sprejemali možnost črtanja obstoja tihih družb iz Zakona o gospodarskih družbah –
               to smo predlagali –, potem pa je bila Vlada mnenja, da to ne sodi v ta zakon, ampak v
               en drug zakon. Potem smo tisti drugi zakon želeli popraviti, pa je Vlada rekla: Ne,
               to ne sodi v ta drugi, nego v oni prvi zakon, tako kot ste sprva predlagali. Torej,
               verjetno si tudi Vlada dostikrat ni na jasnem, katera ureditev je v katerem zakonu in
               to uporablja kot priročen razlog za to, da se ne doseže namena oziroma cilja, ki mu
               predlagatelji sledimo tudi s tem predlogom.</p>
               <p>Spoštovani, v Slovenski demokratski stranki se zavedamo, da smo oziroma da ste
               tisti, ki ste podprli Zakon o pravilih v cestnem prometu, nekoliko pretiravali,
               zlasti pri teh najnižjih oziroma manj pomembnih prekrških in da je treba tukaj
               stopiti korak nazaj, ga na nek način omiliti in predlog, ki je pred vami, gre v tej
               smeri.</p>
               <p>Pa še nekaj. Govorite o nekih predvolilnih bombončkih. Ta zakon je bil sprejet
               nedavno, in sicer letos, in je posledično praksa pokazala nekatere anomalije, na
               katere smo oziroma so nekateri moji kolegi opozarjali že ob obravnavi tistega zakona.
               In del poslancev Slovenske demokratske stranke je tudi zavrnil ta zakon prav zaradi
               te pretirane kaznovalne politike. Težko nam bo očitati tukaj neko nenačelnost, kajti
               to stališče smo imeli od samega začetka in sedaj želimo na podlagi tudi nekajmesečne
               prakse popraviti napake, ki ste jih storili spoštovani v prejšnji vladajoči
               koaliciji.</p>
            </sp>
            <sp who="SDZ5:GermičLjubo">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>V imenu Poslanske skupine Zares bo stališče predstavil gospod Franco Juri.</p>
            </sp>
            <sp who="SDZ5:JuriFranco">

               <speaker>FRANCO JURI:</speaker>

               <p>Hvala za besedo, gospod predsednik.</p>
               <p>Najbrž se vsi zavedamo, da poigravanje z vprašanjem varnosti v prometu ne more in ne
               sme biti tema predvolilnih kampanj.</p>
               <p>V Poslanski skupini Slovenske demokratske stranke predlagajo novelo Zakona o
               pravilih cestnega prometa, katere glavni namen je, da bi se za nekatere prekrške, s
               katerimi se po njihovih besedah neposredno ne ogroža varnost cestnega prometa in s
               katerimi se ne povzroči škodljivih posledic v prometu, pri prvič storjenem prekršku
               namesto globe izrekel opomin. Če bi udeleženec cestnega prometa ponovil prekršek v
               obdobju enega leta in mu uradna oseba ne bi izrekla opozorila, pa bi se kaznoval s
               predpisano globo. To je v grobem vsebina tega predloga. Za slednjo novelo pa naj bi
               se v SDS odločili, ker novi zakon določa precej ostrejše kazni od prej veljavnega
               zakona o varnosti cestnega prometa, ki se je uporabljal vse do 30. junija 2011.</p>
               <p>V Poslanski skupini Zares se strinjamo z nekaterimi pomisleki Slovenske demokratske
               stranke, predvsem s pomisleki v višini kazni, ki jih je uvedel novi Zakon o varnosti
               cestnega prometa. Takrat, če vas spomin ne vara, smo prav v Zares predlagali, da bi
               bilo določanje višine kazni odvisno od osebnih prejemkov oziroma premoženjskega
               stanja kršitelja cestno prometnih predpisov. Vnesli bi kategorijo pravičnosti tudi
               pri kaznovanju tovrstnih nepravilnosti. Našega predloga takrat ni podprla nobena
               poslanska skupina, zato pri njem nismo vztrajali. Zato nas nekoliko preseneča, da je
               Poslanska skupina SDS tik pred predčasnimi volitvami Državnemu zboru predložila
               novelo zakona, s katero naj bi sicer nasprotovali višini sedaj, tudi po našem mnenju,
               previsokih predpisanih kazni, namesto slednjega pa uveljavlja koncept opomina. Torej,
               Slovenska demokratska stranka ne predlaga znižanja glob, temveč le enoletne odpustke.
               Predloga zakona prav zaradi tega ne bomo podprli. Pa ne samo zato, ker prihaja v
               predvolilnem času, ker ne znižuje glob ali sledi našim predlogom, temveč tudi zato,
               ker predlagatelji v nasprotju z generalnim Zakonom o prekrških uvajajo nesistemske
               spremembe oziroma opomine z enoletnim odpustkom. Slednje nas preveč spominja na
               sistem cerkvenih odpustkov z obljubo, da ne bodo več grešili.</p>
               <p>Predlagatelje zakona iz SDS želim opozoriti, da Zakon o pravilih cestnega prometa
               zasleduje temeljne cilje prometno varnostne politike države, ki so predvsem
               zmanjšanje števila prometnih nesreč, o kateri so osebe poškodovane in prometnih
               nesreč s smrtnim izidom. In slednje ne more in ne sme biti del oziroma plen volilne
               računice.</p>
               <p>Iz navedenih razlogov sledi, da tega predloga zakona ne bomo podprli.</p>
            </sp>
            <sp who="SDZ5:GermičLjubo">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>V imenu Poslanske skupine Slovenske ljudske stranke bo stališče predstavil gospod
               Jakob Presečnik.</p>
            </sp>
            <sp who="SDZ5:PresečnikJakob">

               <speaker>JAKOB PRESEČNIK:</speaker>

               <p>Hvala lepa za besedo, gospod predsednik. Spoštovani vsi prisotni!</p>
               <p>V Poslanski skupini Slovenske ljudske stranke smo že sami predlagali, da je treba za
               najhujše prekrške, ki imajo za posledico hude poškodbe in celo smrt, kot je na primer
               vožnja v nasprotno smer po avtocesti, nujno zagroziti dovolj visoke in učinkovite
               kazni, da bi učinkovale preprečevalno. Vendar to ni dovolj. Ceste morajo biti varne
               in ustrezno označene, veliko vlogo pa igra tudi usposabljanje za varno vožnjo in
               vzgoja za nenasilno komunikacijo. Pri sprejemanju novih cestnih pravil smo imeli
               veliko pripomb in predlogov, ki pa v največji meri niso bili sprejeti. Opozarjali
               smo, da morajo biti kazni smiselne in sorazmerne tako s prekrški kot morebitnimi
               posledicami.</p>
               <p>S predlagano novelo Zakona o pravilih cestnega prometa kolegi poslanci predlagajo,
               da bi se za majhne prekrške, s katerimi se neposredno ne ogroža varnosti cestnega
               prometa in tudi s katerimi se ne povzroči škodljivih posledic v prometu, pri prvem
               storjenem prekršku namesto globe izrekel opomin. Če bi udeleženec cestnega prometa
               ponovil prekršek v obdobju enega leta in mu uradna oseba ne bi izrekla opozorila, pa
               bi se kaznoval s predpisano globo. Hkrati pa predlagana novela Zakona o pravilih
               cestnega prometa omogoča, da kršitelj pravil cestnega prometa, ki ne vloži sodnega
               varstva, plača polovico izrečene globe v roku 30 dni od pravnomočnosti plačilnega
               naloga, namesto v osmih dneh, kot to velja sedaj.</p>
               <p>Predlagatelji navajajo, da so po mnenju nekaterih strokovnjakov kazni za cestno
               prometne prekrške v Sloveniji nerazumno visoke. To sicer kaže tudi primerjava, ki jo
               imam za kazni za kar nekaj prekrškov v Sloveniji in v Nemčiji. Kazni so pri nas višje
               celo od dva do desetkrat, kar je nerazumno, in na prometno varnost še zdaleč nimajo
               toliko vpliva, kot nas skušajo prepričati vladni predstavniki. Nekateri strokovnjaki
               so mnenja, da se je prometna varnost v zadnjih 10 letih močno izboljšala, sankcije pa
               se kljub temu močno zaostrujejo.</p>
               <p>Zakonska novela posega v pred kratkim uveljavljene predpise, ki pa so dejansko
               povzročili veliko negodovanje in pripomb. Tudi na našo poslansko skupino se obračajo
               državljani in državljanke ter navajajo primere, ki dejansko kažejo na pretirano
               inkasantsko vnemo organov za pobiranje kazni za prekrške. Hitrosti se merijo na
               kratkih odsekih, na primer tudi na razdalji 150 metrov, kjer naj bi bile omejitve 50
               kilometrov na uro, kjer ni jasno ali gre res za naselje. Kaznuje se nepravilno
               parkiranje v enaki višini za napačno parkiranje, kjer se ne ogroža prometa ali
               varnosti, na primer v središču mesta na pločniku za pešce. Kaznujejo se kolesarji in
               pešci enako kot vozniki hitrih avtomobilov. Zato se upravičeno sprašujemo, kje je tu
               kriterij sorazmernosti ogrožanja varnosti in kako se s takšnim načinom pobiranja
               kazni uresničuje namen preventivnega učinka zagrožene kazni za preprečitev najhujših
               posledic prometnih nesreč.</p>
               <p>Ker gre za velike obremenitve, velike zneske za plačilo kazni, ki prizadenejo
               državljanke in državljane, bi morali vse natančno doreči z zakonom, ne prepuščati
               subjektivni presoji organov ob konkretnem primeru ali podzakonskim aktom. Vendar je
               nemogoče predvideti in zapisati vse mogoče primere. Poleg tega povsem zaupamo
               prometni policiji, gotovo je, da le izvajajo tako napisane določbe zakonov, ki
               predvidevajo za vse enako kaznovanje. Zaradi nekaj kilometrov presežene omejitve
               izven naselja, kjer ni jasno, kje se konča omejitev, na primer 50 kilometrov na uro
               ,smo prepričani, da se je po 1. 7. povsem pretiravalo in po nepotrebnem obremenilo že
               tako skromne dohodke s pobiranjem kazni. V takšnih primerih je povsem dovolj, da se
               ob prvem prekršku izreče opomin. Že ob sprejemanju Zakona o cestah smo predlagali
               znižanje kazni za vožnjo po cestah, kjer je omejen lokalni promet, zato je nova kazen
               nesorazmerno visoka. Nujno pa je, da ostanejo zagrožene dovolj velike kazni in
               stranske kazni za najhujše prekrške, kot so vožnja v nasprotni smeri, vinjenost,
               pretirana prekoračitev dovoljene hitrosti, predvsem v gosto naseljenih krajih, in
               podobni prekrški, ki lahko povzročijo najhujše posledice. Nadaljevati je treba s
               preventivno vzgojo že v osnovnih šolah, da bi s preventivo bolj učinkovito zagotovili
               varnost na cestah, zato smo poslanci SLS vložili dopolnilo, da se vzgoja in
               izobraževanje za varno udeležbo v cestnem prometu zagotavljata v programih predšolske
               vzgoje ter programih osnovnošolskega in srednješolskega izobraževanja. Učenje o
               varnem prometu se mora pričeti že v najmlajših otroških letih.</p>
               <p>Po našem mnenju je predlog zakona primerna podlaga za nadaljnjo razpravo.
               Ministrstvo oziroma Vlada pa naj do druge obravnave pripravita seznam prekrškov, kjer
               bi se kazni lahko razumno znižale. Hvala lepa.</p>
            </sp>
            <sp who="SDZ5:GermičLjubo">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>V imenu Poslanske skupine Demokratične stranke upokojencev Slovenije bo stališče
               predstavil gospod Anton Urh.</p>
            </sp>
            <sp who="SDZ5:UrhAnton">

               <speaker>ANTON URH:</speaker>

               <p>Hvala za besedo, spoštovani gospod predsednik. Spoštovani poslanke in poslanci!</p>
               <p>V Poslanski skupini DeSUS ne bomo podprli predloga novele Zakona o pravilih cestnega
               prometa, s katero bi se za majhne prekrške, s katerimi se neposredno ne ogroža
               varnosti cestnega prometa in tudi s katerimi se ne povzroči škodljivih posledic v
               prometu, pri prvič storjenem prekršku namesto globe izrekel opomin. To se lahko tudi
               brez tega zakona.</p>
               <p>V Poslanski skupini DeSUS menimo, da predlog zakona predstavlja predvsem predvolilni
               bombonček s strani predlagatelja. Predlagatelj namreč pozablja, da je tudi zgolj za
               deset kilometrov na uro prehitra vožnja od dovoljene lahko usodna za šibkejše
               udeležence v prometu, kot so na primer otroci ali starejši ljudje. Prav tako menimo,
               da lahko uradna oseba že po veljavni zakonodaji izreče zgolj opomin, če se ji zdi, da
               prekršek ni hujše ogrožal prometne varnosti in drugih udeležencev v prometu. Pogoje
               za izrek opomina namreč ureja 21. člen Zakona o prekrških, ki določa, da sme
               prekrškovni organ in sodišče izreči opomin za prekršek, ki je storjen v takih
               olajševalnih okoliščinah, ki ga delajo posebno lahkega. Opomin pa se sme izreči tudi,
               če je prekršek v tem, da ni bila izpolnjena predpisana obveznost, ali je bila s
               prekrškom povzročena škoda, storilec pa je pred izdajo odločbe oziroma sodbe o
               prekršku izpolnil predpisano obveznost oziroma popravil ali povrnil povzročeno
               škodo.</p>
               <p>Predlagatelj populistično navaja, da bi s podaljšanjem roka plačila globe omogočili
               bolj zanesljivo plačevanje kazni s strani kršiteljev. Po naši oceni ni garancije, da
               bi tridesetdnevni rok plačila pomenil večjo verjetnost. Prav tako menimo, da nekateri
               prekrški, za katere predlagatelj predlaga zgolj opomin, niso tako nenevarni kot
               zgleda na prvi pogled. Naj na tem mestu izpostavim šesti odstavek 29. člena, ki
               določa, da se z globo 120 evrov kaznuje za prekršek voznik, ki pozimi ali v zimskih
               razmerah motornega ali priklopnega vozila v cestnem prometu nima opremljenega s
               predpisano zimsko opremo, ali ravna v nasprotju s pomenom prometnega znaka za obvezno
               uporabo snežnih verig. Po naši oceni gre za prekršek, s katerim storilec ogroža sebe
               in druge, obenem pa lahko povzroči tudi večjo materialno in morebiti celo ekološko
               škodo. Prav tako bi na primer predlagatelj zgolj opomnil voznika, ki vozi vzvratno
               brez vključenih varnostnih utripalk. Ob tem zanemarja dejstvo, da je avto, ki vozi
               vzvratno z vključenimi utripalkami, precej bolj viden v prometu. In še bi lahko
               našteval. Mogoče nas bo predlagatelj v današnji razpravi prepričal, da ne gre zgolj
               za populistično potezo in da je predlog zakona pripravljen na osnovi strokovnih
               študij, vendar pa smo poslanci Poslanske skupine DeSUS zaenkrat mnenja, da predlog
               zakona ni primeren za nadaljnjo obravnavo. Zelo se pa strinjam s predlagateljem, ko
               govori, da na nekaterih delih omejitve niso pravilne ali so nepravilno postavljene,
               vendar za to ni mesta v tem predlogu zakona, ampak so drugi zakoni, ki to drugače
               urejajo.</p>
               <p>Zelo sem bil zgrožen nad govorko pred menoj iz Poslanske skupine SNS, ki je
               govorila, da lahko manj premožni izgubijo tudi eksistenco. Res je, ampak tudi manj
               premožni se morajo ravnati po veljavnih predpisih. Eksistenco pa izgubijo ali so jo
               izgubili vsi tisti, ki so na pokopališču ali pa na invalidskih vozičkih. Hvala
               lepa.</p>
            </sp>
            <sp who="SDZ5:GermičLjubo">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. Sledi splošna razprava
               poslank in poslancev.</p>
               <p>Besedo ima gospod Franco Juri. Se opravičujem, gospod Franco Juri, v imenu
               predlagatelja je najprej gospod mag. Andrej Vizjak.</p>
            </sp>
            <sp who="SDZ5:VizjakAndrej">

               <speaker>MAG. ANDREJ VIZJAK:</speaker>

               <p>Spoštovani, hvala lepa.</p>
               <p>Jaz bi rad na tem mestu še enkrat opozoril in poudaril bistvo tega predloga.</p>
               <p>To ni oprostitev globe samo za lažje prekrške, temveč mora biti izpolnjen tudi drugi
               pogoj, in drugi pogoj je, da se ne ovira ali ogroža drugih udeležencev cestnega
               prometa ali se jim ne povzroča škode. Skratka, da gre za manjši prekršek in hkrati za
               neogrožanje varnosti sebe in drugih v cestnem prometu. Poglejte, zelo pogosto se
               dogaja, da recimo ne ogrožamo nikogar s storitvijo manjših prekrškov in zato takšne
               besede, ki jih je izreklo nekaj predstavnikov poslanskih skupin, češ da nam je malo
               mar za varnost, ne držijo. Mi samo želimo preprečiti to nesorazmerno kaznovanje glede
               na prekršek, ki ga posameznik stori. Kaznovanje mora biti sorazmerno z ogrožanjem
               varnosti in s prekrški. Če te sorazmernosti ni, potem to vzbuja revolt in so to
               nepravične rešitve.</p>
               <p>V Slovenski demokratski stranki smo predlagali rešitve. Mislim, da smo res verjetno
               enotni v parlamentu, da smo pretirali s kaznimi za prekrške, ko govorimo o pravilih
               cestnega prometa, da smo šli malo premočno in da je treba nekaj storiti. Nobeden, po
               domače, nima j<gap n="..."/>, da bi se spopadel s tem problemom, mi pa smo predlagali rešitve.
               Sedaj nam nekateri očitajo, češ kje imate strokovne analize, strokovne podlage.
               Zdrava kmečka pamet pravi, da sankcioniraj človeka za prekršek toliko, kolikor je
               teža njegovega prekrška. In pri tem ne pretiravaj. Sedanji zakon pretirava in zato
               želimo to urediti v skladu s predpostavko, da se nikogar ne ogroža v cestnem prometu.
               Kdo je ogrožen v cestnem prometu, če na primer nekdo zapelje z avtomobilom po mestu
               pri hitrosti 30 kilometrov na uro, po recimo otroka v vrtec in ni pripet. Ni pripet,
               ker se je pač pozabil za tisti kilometer vožnje, ko je šel po otroka v dežju ali
               kakorkoli. Torej ni pripet in zdaj je zaradi tega 120 evrov globe. 120 evrov globe!
               Ali je to sorazmerno? Jaz mislim, da ni. Ali je sorazmerno, da se kaznuje nekoga, ki
               prekorači 7 ali 8 kilometrov na uro hitrost v naselju ali izven naselja, kjer ni
               nikogar v radiju 50 ali 100 metrov, vendar ga ustavi policist z radarjem in mu
               zaračuna kazen, ki ni majhna? V takem primeru želimo ta odpustek, ta opomin, in šele,
               če opomin ne zaleže v roku enega leta, izrek globe.</p>
               <p>Zato bi res prosil, da se ne zlorablja tega predloga, češ da nam je predlagateljem
               malo mar za varnost v cestnem prometu in da postavljamo nek predvolilni populizem
               pred varnost v cestnem prometu. To nikakor ne drži, želimo pa popraviti slabe
               odločitve, ki jih je parlament sprejel pred nedavnim oziroma pred nekaj meseci.</p>
            </sp>
            <sp who="SDZ5:GermičLjubo">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>Besedo ima gospod Franco Juri.</p>
            </sp>
            <sp who="SDZ5:JuriFranco">

               <speaker>FRANCO JURI:</speaker>

               <p>Hvala za besedo.</p>
               <p>Ponovil bom to, kar sem povedal v imenu Poslanske skupine Zares. Za nas je varnost v
               prometu izredno pomembna kategorija. In to izrekam tudi kot poslanec, torej kot
               politik. Politiki smo včasih nekoliko agresivni. Marsikateri politik tudi agresivno
               vozi. In to, o čemer danes razpravljamo, ima – ne me jemati preresno –,celo nekaj
               vonja konflikta interesov. Skušamo braniti privilegije tistih, ki vozijo mimo pravil.</p>
               <p>Ponavljam, strinjam se, da so bile kazni, zapisane v zakonu, pretirane. Ampak sam
               koncept kaznovanja teh prekrškov je pravilen, zlasti če pomislimo na statistiko
               umrlih, pohabljenih in invalidov ali na številko prometnih nesreč po naših ne povsem
               varnih cestah. Včasih je represivni pristop vsekakor potreben, čeprav bomo jutri vsi
               prekinjali, če nas bo policaj ustavil in se bomo zavedli, da bomo zdaj plačali globo
               120 evrov za nekaj, kar se nam ne zdi nič posebnega, ker greš pač lahko en kilometer
               brez pasu. Ampak včasih se najhujše nesreče zgodijo prav takrat, pred domom, ko
               misliš, da si varen, da si lahko privoščiš tudi tako pomanjkljivost. Veliko je takih
               nesreč, kolega Vizjak, prav takih nesreč.</p>
               <p>Odpustki in opomini očitno niso dovolj. Nihče ne bi jemal resno tega zakona in sploh
               dela policije, če bi na tak način pristopili. Zato tisto, kar smo mi predlagali, in
               škoda, da niste tega podprli, je nekoliko socialno pravičnejša razporeditev kazni,
               glede na osebne dohodke. Dejansko kaznovati z višjimi kaznimi tiste, ki so premožni
               in ne spoštujejo zakona, in sorazmerno manj tiste, ki si tega ne morejo kar tako
               privoščiti. Če bi pristopili na tak socialni način, s socialnim duhom, tudi do
               kaznovalne politike, bi verjetno imeli več učinkov. Odpustki in opomini niso prava
               pot. Za nas bi bila prava pot znižanje glob in o tem lahko razpravljamo, ampak
               selektivno znižanje glob. Torej dejansko z upoštevanjem možnosti, ki jih imajo
               državljani in državljanke tudi vizavi kaznovalni politiki in policijskim sankcijam.</p>
               <p>Torej, oprostite, ampak kljub dobremu namenu in kljub temu priročnemu in všečnemu
               predlogu, ki zveni zelo liberalno – zveni liberalno, v bistvu pa to ni, ampak je
               populističen –, ne bi imel pravega učinka, kajti to bi okorajžilo, opogumilo tiste,
               ki že itak žal ne spoštujejo predpisov in prometnih pravil.</p>
               <p>Mi bomo torej vztrajali pri tem, da tega predloga ne bomo podprli, smo pa vedno
               pripravljeni za razpravo o spremembah, ki bodo sledile našim takratnim sugestijam, ki
               bi dejansko bile in zvenele nekoliko pravičneje za državljane. Hvala.</p>
            </sp>
            <sp who="SDZ5:GermičLjubo">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>Besedo ima gospod Franc Jurša. <stage>(Ga ni.)</stage> Besedo ima gospod Silven Majhenič, pripravi
               naj se gospod mag. Radovan Žerjav.</p>
            </sp>
            <sp who="SDZ5:MajheničSilven">

               <speaker>SILVEN MAJHENIČ:</speaker>

               <p>Hvala za besedo, gospod predsednik.</p>
               <p>Zakon, ki je bil sprejet v letu 2010, v veljavo pa vstopil 1. 7. 2011, je bil v
               Državnem zboru predstavljen kot dobronameren, njegov namen pa je bil povečati varnost
               vseh udeležencev v cestnem prometu, vendar kot vidimo, se je že po par mesecih
               pokazalo, da temu ni tako in so slabosti začele zlorabljati institucije, ki imajo
               pooblastila za nadzor prometa, še posebej tiste, ki so dobile privilegij kaznovanja
               in pobiranje denarja iz naslova strojenih prekrškov.</p>
               <p>V zakonu je bilo jasno zapisano, da se globe povišujejo le za najhujše prekrške.
               Navedel bi en primer. Če se pelješ iz Polenšaka proti Dornavi, Prleki dobro vedo, kje
               je ta cesta, je tam ena ravnica, kjer lahko pelješ 80 kilometrov na uro brez problema
               in tudi dovoljeno je. Pa se pripelješ do Dornave, kjer je tabla Dornava. Takoj, 80
               metrov za tablo Dornava postavijo radar in vsak, ki se do tja pripelje, verjamem, da
               pripelje 80 ali pa 70, ko vidi tablo, da nogo z gasa in gre počasi naprej, in če bi
               bil radar 100 metrov notri postavljen, bi peljal naprej 50. Ampak ne, tam je
               postavljen z namenom, da se kasira. Takih primerov je kar nekaj. Ko so me ljudje
               opozorili na to, so rekli, da so šli zmeriti, koliko metrov je od table. 80 metrov!
               Tukaj se vidi, da je interes samo kasiranje.</p>
               <p>Na takšen način plača kazen vsaj 90 % voznikov, vendar ne zaradi ogrožanja v
               prometu, ampak zaradi tega, da se samo kasira. Pa se vprašajmo, zakaj se radar ne
               postavi v naselju, kajti tam bi bile kazni upravičene, jasno pa je, da tam hitrost
               prekoračijo zelo redki. Zato je skrajni čas, da se nekaj spremeni, da se takšen zakon
               popravi, saj najbrž ni bil namenjen temu, da se polni občinske in državne blagajne,
               ampak da prispeva k zmanjšanju prometnih nesreč, k ozaveščanju voznikov kršiteljev, k
               bolj varni vožnji vseh udeležencev v prometu. Veljavni zakon je naravnan represivno,
               kar pa po izjavah strokovnjaka dolgoročno ne zmanjšuje števila prometnih nesreč.
               Gospoda Petrovca poznam že zelo dolgo, je priznan in spoštovan kot velik strokovnjak,
               ki je dokazal, da so kazni v Sloveniji previsoke in da še zdaleč nimajo takšnega
               vpliva in učinka, kot to dokazujejo predstavniki Vlade.</p>
               <p>Kot vidimo, se zgodbe zmeraj ponavljajo, trmasto se sledi represivni politiki,
               stroke pa se ne upošteva. Kaznuje se kar vse povprek, tako da dobiš občutek, da so
               nevarni kar vsi vozniki in da je treba že vnaprej disciplinirati kar vse,
               preventivno. Pri današnji logiki ni treba, da si nevaren udeleženec v prometu in da
               ogrožaš ostale udeležence v prometu. Lahko si zelo discipliniran voznik in se z
               malimi prekrški, za katere bi po mojem mnenju imel večji učinek opomin, prislužiš
               odvzem vozniškega dovoljenja. Ne verjamem, da se s takšno zakonodajo strinjajo
               poklicni vozniki, ki jim je to služba in so temu dnevno izpostavljeni, kjer se tudi
               zgodi, da iz objektivnih razlogov naredijo kakšen majhen prekršek, ki bi pa bil
               vreden le kakšnega opozorila. Nekomu vzeti vozniško dovoljenje je enako, kot bi
               pravniku vzeli diplomo in ne bi smel več opravljati odvetniške ali sodniške funkcije,
               ker je naredil nekaj manjših napak, čeprav te napake, kot vemo, ti ljudje tudi
               delajo.</p>
               <p>Enako sporna sta zasedba in trajni odvzem vozila, katerega lastnik ni voznik, ki je
               storil prekršek, ampak nekdo drugi. Seveda gre tukaj za različne razloge, v vsakem
               primeru pa se, kot vidimo, vozilo odvzame. Število odvzemov iz dneva v dan se
               povečuje, kar nam mora dati misliti, da s tem zakonom nekaj ni v redu, saj bi bilo za
               pričakovati, da bi se to število odvzemov zmanjševalo, če bi zakon sledil načelu
               zmanjšanja storjenih prekrškov, pa se to ne dogaja.</p>
               <p>Najboljše je, da se Slovencem avtomobile pobere, kredite pa naj veselo plačujejo
               naprej. Kot vidimo iz raznih analiz, se število smrtnih žrtev zmanjšuje, kljub temu,
               da se je promet nekajkrat povečal, kar pa le na nek način dokazuje, da se vozniška
               kultura in odnos voznikov v prometu tudi izboljšuje. Ne bom govoril o
               alkoholiziranosti in voznikih pod vplivom drog, saj tukaj ni opravičila in gre za
               zavestno dejanje, ki ga je kot tako treba tudi obravnavati. Če je nekdo pod vplivom
               alkohola ali nedovoljenih substanc storil prometno nesrečo s smrtnim izidom, ga je
               treba obravnavati enako kot storilca kaznivega dejanja naklepnega uboja s smrtnim
               izidom, če je seveda kriv.</p>
               <p>Prisotnost policije na cestah bi znatno prispevala k zmanjšanju prekrškov. V
               Slovenski nacionalni stranki se strinjamo, da je policistov premalo, vendar to še ne
               pomeni, da moramo zato imeti nekajkrat višje kazni, kot jih imajo države po Evropi.
               Kaj delamo s tem, ko narod veselo kaznujemo in polnimo državni proračun? S tem se
               uboge ljudi še bolj siromaši, saj že danes nekateri nimajo več za kruh, avto pa ni
               več luksuz. Z visokimi kaznimi se ustvarjajo zmeda in negotovost voznikov, ki so
               sedaj vso pozornost med vožnjo usmerili na števec, ki kaže hitrost, kar bi brez
               problema lahko primerjali s telefoniranjem med vožnjo, saj ima za posledice
               zmanjšanje koncentracije voznika za vožnjo.</p>
               <p>Predlagani predlog zakona je bolj življenjski, saj uvaja možnost opomina, podaljšuje
               se polovično plačilo globe iz osem na trideset dni ter nižje kazni, ki so
               primerljivejše evropskim. Veste, nobeden policijski golaž ne bo omilil in približal
               policistov narodu, ampak le pravična zakonodaja, ki jo policisti morajo izvajati.</p>
            </sp>
            <sp who="SDZ5:GermičLjubo">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>Besedo ima gospod dr. Pavel Gantar.</p>
            </sp>
            <sp who="SDZ5:GantarPavel">

               <speaker>DR. PAVEL GANTAR:</speaker>

               <p>Hvala lepa, gospod predsednik.</p>
               <p>Jaz bi rekel predvsem to, da če bi ugibal kateri predvolilni bombonček bo priletel
               na naše mize, bi pravzaprav izbral prav ta zakon, ki na nek način zmanjšuje kazni za
               tiste, ki kršijo pravila v prometu. Tega zakona ne bom podprl. Ne bom se šel poceni
               trgovine z ugodji in počutji volivcev. Menim, da je kaznovana politika pomemben
               segment. Ne bom rekel, da je ravno najboljša ali da ne bi bila boljša, seveda pa ni
               edina in ne sme biti edina. Izboljševanje infrastrukture, drugih ukrepov, ki
               pripomorejo k varnosti cestnega prometa in izboljševanje vozniške kulture, vse to
               skupaj s kaznimi za neupoštevanje predpisov pripomore k temu, da imamo na cestah vsaj
               dolgoročno manj žrtev, predvsem pa manj smrtnih žrtev.</p>
               <p>Ne morem sprejeti teh zadev, da ni nič hudega, če malo voziš brez pripetega pasu,
               saj so poškodbe lahko tudi pri majhnih hitrostih velike, in ne morem sprejeti tega,
               da ta zakon predvsem prizadeva dohodkovno šibkejši sloj, saj se dohodkovno šibkejši
               sloji z Maseratiji ne vozijo in ne dirkajo po slovenskih cestah.</p>
               <p>Mojega glasu torej k temu bombončku ne bo. Hvala lepa.</p>
            </sp>
            <sp who="SDZ5:GermičLjubo">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>Besedo ima gospod mag. Radovan Žerjav. <stage>(Ga ni.)</stage> Gospod Franci Kek. <stage>(Ga ni.)</stage> Gospod
               Miran Györek.</p>
            </sp>
            <sp who="SDZ5:GyörekMiran">

               <speaker>MIRAN GYÖREK:</speaker>

               <p>Hvala za besedo, gospod predsednik. Naj uvodoma povem oziroma protestiram proti vsem
               tistim predhodnikom, kolegom, ki nam na nek način očitajo, da s tem predlogom ne
               skrbimo za varnost v cestnem prometu. Očitajo nam celo populizem in takšne poceni
               očitke ostro zavračam.</p>
               <p>Gre za predlog zakona, ki ni padel z neba, ampak je rezultat pritiska od Slovencev,
               od ljudi, ki tega zakona ne morejo sprejeti kot življenjskega. Lahko navedem cel kup
               razlogov zakaj, podpiram predlog Slovenske demokratske stranke. Tudi sami v Slovenski
               nacionalni stranki smo načrtovali nekaj takega in tudi če ne bo sprejet, bo v drugem
               mandatu, brez skrbi. Ta zakon bo šel še v obdelavo. Zakaj? Gre dejansko za
               inkasantski zakon. Jaz ne vem, če ste se predlagatelji in drugi, ki ste ga takrat, ko
               smo ga sprejemali, tudi potrdili, zavedali posledic takšnih nenormalnih glob?</p>
               <p>Naj še nekaj pojasnim. Ne govorim o tistih najhujših prekrških, ki ogrožajo dejansko
               življenje človeka, to so vinjenost, vožnja v napačni smeri. Ponavljam – to so že
               nekateri predhodniki povedali –, da gre za tiste prekrške, ki ne pomenijo
               življenjskega ogrožanja drugih udeležencev v prometu. Poglejte, kaj se bo zgodilo?
               Ste izdelali analize, koliko je že povzročenih osebnih stečajev, blokiranih računov,
               socialnih stisk, kako bo to pripeljalo do nujnosti abolicije, ko se je to že enkrat,
               zdi se mi da 2004, zgodilo? Ko se bo nabralo neizterjanih kazni in bodo to realno
               nemogoče kazni za izterjavo? Ker prizadeti so dejansko šibki sloji Slovenk in
               Slovencev. Saj tisti, ki imajo visoke dohodke, ki so premožni, ne bo prizadelo tisoč
               evrov ali pa 500 evrov kazni, ampak to, kar pa delate delavcem, kmetom, upokojencem,
               ki živijo z 200 ali 300 evri na mesec, vam pa povem, da če bi bilo v Avstriji tako,
               da za eno prekoračitev 35 kilometrov na uro v naselju vzamete človeku dve plači,
               gospodje, jaz ne vem, koga bi peljali na pregled. Ali tistega, ki je to naredil, ali
               pa tistega, ki je predlagal tak zakon? Sploh ne razumem. Agencija RS za varnost v
               prometu. Vaši člani sami pravijo, da so pod pritiskom šesterice – enajst vas je, če
               se ne motim – in da zganjate nek pritisk z takšnimi predlogi, da niste vsi enotni v
               agenciji.</p>
               <p>Nadalje, analiza. Ali ste izdelali kakšno analizo, primerjavo v 27 državah članicah
               EU? Ali ste izdelali analizo povprečnega premoženjskega stanja dohodkov prebivalcev v
               tistih deželah? Ali ste delali analizo, primerjavo višin kazni? In potem me hočete
               prepričati, da to ni rubežni, inkasantski zakon, Tu so razlike v kaznih za iste
               oziroma enake prekrške desetkratne, dvajsetkratne. Ali smo res čisto ponoreli, da ne
               moremo razumeti, da to ni življenjsko? Po drugi strani pa govorite, da se je nekoč že
               izboljšala varnost v cestnem prometu, ampak greste paralelno z zaostrovanjem sankcij.
               Jaz ne vem, koga imate za norca. Ali je to logika? Razumem, da če bi naraščalo
               število fatalnih katastrofalnih nesreč, število mrtvih, bi potem poostrili sankcije.
               Ampak ravno nasprotno delate. Se pravi, nekaj zelo nelogičnih stvari.</p>
               <p>Ponovno povem. Predhodnik je okrcal našo predstavnico, iz naše stranke. Ni govorila
               o tistih hudih prekrških, vinjenosti za volanom, vožnje v nasprotno smer po
               avtocesti, o nenormalni hitrosti, razvratništvu na cesti, ampak je govorila ravno o
               tistih prekrških, ki dejansko ne ogrožajo varnosti ljudi. In če to ni populizem, kar
               kolega DeSUS zganja tukaj za govornico in nam očita populizem, potem pa naj gre on na
               pregled. Hvala.</p>
            </sp>
            <sp who="SDZ5:GermičLjubo">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>Besedo ima dr. Peter Verlič. <stage>(Ga ni.)</stage> Gospod Samo Bevk. <stage>(Ne.)</stage> Gospod Tadej Slapnik.
               <stage>(Ga ni.)</stage> Gospa Breda Pečan. <stage>(Je ni.)</stage> Gospod Bogdan Barovič.</p>
            </sp>
            <sp who="SDZ5:BarovičBogdan">

               <speaker>BOGDAN BAROVIČ:</speaker>

               <p>Hvala lepa.</p>
               <p>Večino vsebine so kolegica in kolegi Slovenske nacionalne stranke povedali. Še enkrat
               bi iskreno rad rekel, dajmo vsi skupaj razumeti, da je treba pač najti neko
               primerljivost. Treba jo je najti. Veste, takojšnje sankcioniranje in kaznovanje
               nikoli v življenju ni prineslo nobenih dobrih rezultatov. Namesto da bi se začeli
               ukvarjati s preventivo, da bi zgradili poligone za avtošole, da bi dovolili otrokom
               že v prvem razredu osnovne šole s prilagojenimi vozili, da bi se spoznavali s
               prometom, namesto da bi absolutno že pred tremi leti vnesli v zakon obvezno šolo
               varne vožnje, namesto da bi vzgajali voznike, namesto da bi zgradili poligon, kjer bi
               se lahko tudi mladi motoristi učili in izživljali brez nevarnosti na cesti, nič od
               tega ni bilo narejenega, ampak samo bum, bum, bum po žepu ljudi. Vse se vrne,
               zapomnite si. Vse se vrne. Zato smo mi za ta predlog zakona. Ne moremo vse samo in
               zgolj skozi žep. In da je bog, ne bo nobenih nesreč več, sem prepričan, da bi takšna
               vlada, kot je sedaj, še enkrat zvišala vse te kazni, ki so v nebo vpijoče in so
               popolnoma absolutno nemoralne.</p>
               <p>In tisto, kar je rekel za konec še kolega Majhenič, vsi so preslišali, da je vzeti
               vozniško dovoljenje nekomu danes za absurde enako, kot če sodniku vzeli njegovo
               diplomo in mu ne dovolili več soditi, zato ker je naredil majhne napake, pa jih je
               več kot voznik.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospa Brunskole.</p>
            </sp>
            <sp who="SDZ5:BrunskoleRenata">

               <speaker>RENATA BRUNSKOLE:</speaker>

               <p>Hvala lepa. Lepo pozdravljeni, spoštovani predsedujoči, spoštovani predstavnik
               Ministrstva za promet, kolegice in kolegi!</p>
               <p>Tudi sama predloga zakona ne bom podprla. Stališče Vlade je namreč jasno podano v
               obrazložitvi, da predloga zakona ne podpira. In kot je bilo danes nekajkrat že
               rečeno, verjetno gre res za neke vrste tudi všečni in predvolilni bombonček.</p>
               <p>Dejstva so naslednja. V samem predlogu zakona gre, tako kot je tudi jasno opredeljeno
               v predlogu Vlade, za grob poseg v določanje prometnih pravil. Vemo, kaj pomeni, o čem
               govori in kaj opredeljuje Zakon o pravilih v cestnem prometu. Gre za določanje višine
               globe in kazenske točke oziroma gre za to, da bi v tem predlogu na eni strani
               pomešali ta zakon z Zakonom o prekrških, katerega namen pa je določanje splošnih
               pogojev za predpisovanje sankcij za prekrške. Zatorej bi taka sprememba ureditve, kot
               je bilo poudarjeno, v pravni sistem vnesla nevarno neurejenost in s stališča
               uporabnikov bi to pomenilo manjšo pravno varnost, kar pa s tega vidika tudi ni
               sprejemljivo.</p>
               <p>Škoda je danes razpravljati o nekaterih, da rečem, resnično demagoških pristopih in
               nastopih. Res je, kot je bilo danes že povedano, da ljudje v Republiki Sloveniji
               živijo v različnih pogojih življenja, tudi kar se tiče vozil, kar se tiče osebnih
               prejemkov, vendar je škoda pri obravnavi Zakona o pravilih v cestnem prometu govoriti
               o osebnih stečajih in težkih socialnih razmerah. Ni še dolgo tega, ko smo se prejšnji
               teden tudi na območju Dolenjske soočili s hudo prometno nesrečo in dejansko, ko pride
               do tega, da nekoga ni, še posebej, če gre za mlade ljudi, je zagotovo še posebej
               težko in hudo. In takrat se nekako zamislimo, da morebiti celo v Zakonu o pravilih v
               cestnem prometu, čeprav se na nek način strinjam, da bo tu treba še razmisliti in
               dejansko ta zakon še dopolniti oziroma spremeniti, proučiti tudi z vidika pravnega
               sistema, in morda pri določenih prekrških, globah in tako dalje sprejeti določene
               spremembe, da dejansko, kot je bilo večkrat izrečeno, ne bo v tolikšni meri oziroma v
               takšni višini udeležencev v cestnem prometu udarilo po žepu. Vendar v danem trenutku,
               ker vidimo, da gre tu za neusklajenost, za na hitro pripravljen predlog zakona,
               verjetno tudi všečen, verjetno tudi demagoški pristop, se pa strinjam s tem, ker sem
               tudi sama velikokrat sodelovala pri osveščanju najmlajših, pri raznih preventivnih
               akcijah o varnosti v cestnem prometu, da bi bilo absolutno dobro in prav, da bi tudi
               v Državnem zboru v večji meri podprli, da bi se v Republiki Sloveniji zgradili
               poligoni in šole varne vožnje in da bi na vseh območjih Republike Slovenije imeli čim
               bližje vse te objekte, ne pa da bi v danem trenutku recimo nekdo iz Bele krajine, iz
               Vinice, moral iti na poligon ali neko tovrstno pisto, kjer bi se učil, na območje
               Štajerske. Tudi ko nekdo naredi vozniški izpit, so nekatere neusklajenosti tudi s tem
               v zvezi.</p>
               <p>Vendar, kot sem že povedala, kot je tudi mnenje Vlade, ki tega predloga zakona ne
               podpira, podpiram, da se na tem področju naredijo spremembe v prihodnosti, vendar v
               danem trenutku s tovrstnim predlogom, menim, da je to preuranjeno. Morebiti ni bilo
               dovolj časa za dobro proučitev in za umestitev vseh določenih izboljšav, sprememb ali
               dopolnitev, da bi se videlo, kaj je prav, da je v Zakonu o pravilih v cestnem
               prometu, katere zadeve so pa strogo v zvezi z zakonom, ki je tudi v obravnavi,
               Zakonom o prekrških. Zatorej sama tega predloga zakona sedaj ne bom podprla.
               Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Sajovic. <stage>(Ne.)</stage> Drugih prijavljenih ni, zato zaključujem razpravo s
               tega seznama. Ker pa čas, določen za razpravo, še ni potekel, sprašujem <gap n="..."/>
               Oprostite. Kot predlagatelj še gospod Vizjak.</p>
               <p>Izvolite, gospod Vizjak.</p>
            </sp>
            <sp who="SDZ5:VizjakAndrej">

               <speaker>MAG. ANDREJ VIZJAK:</speaker>

               <p>Hvala lepa za besedo.</p>
               <p>Vidim, da ministra žal ni, da bi pojasnil nekatera svoja stališča oziroma tudi
               zavajanja, češ da želimo s tem zakonom ščititi hude prekrškarje, pijance na cesti in
               podobno. To je sam povedal za to govornico danes v parlamentu, medtem ko zakon sploh
               ne daje odpustkov za tiste voznike, ki so alkoholizirani, pod vplivom drog oziroma ki
               so povratniki, ki so storilci hujših prekrškov, kot je vožnja v napačni smeri in
               podobno. To je torej demagogija ob tem predlogu in verjetno zaslepljenost ljudi, ki
               živijo v nekih salonskih krogih izolirani od vsakdanjih tegob ljudi. Številne
               današnje razprave so bile v tem smislu in so ilustrirale, kako nekateri očitno ne
               zaznavate učinkov sprejetih odločitev v tem parlamentu. In ti učinki niso na tiste
               divjake na cestah, ti učinki niso na povratnike, ti učinki niso na ljudi, ki imajo
               zdravstvene težave z uživanjem alkohola ali drugih opojnih substanc. Ti učinki so na
               navadne državljane, ki so udeleženci v cestnem prometu, glede na to, da je vsaka
               stvar, ki jo narediš na cesti prekršek, ki so seveda tudi z globami hudo udarjeni po
               žepu, če storijo najmanjšo in tudi na vse nedolžno zadevo, če govorimo o varnosti v
               cestnem prometu. Mi želimo s tem predlogom zakona opozoriti, da smo šli s to
               kaznovalno politiko predaleč in da so kazni nesorazmerne kršitvam pravil varne
               udeležbe v prometu. To je bistvo tega predloga. In nič koliko ljudi se je na nas, in
               tudi na vas, nekaj odzivov je bilo, obrnilo s temi istimi problemi.</p>
               <p>Lahko nam očitate, da ni pravi čas za ta predlog – ne vem sicer, kdaj je pravi čas,
               saj smo vedno v nekih, bolj ali manj predvolilnih zadevah, imamo lokalne volitve,
               predsedniške volitve, državne volitve, skoraj vsako leto so volitve, če ni volitev,
               je pa kakšen referendum in pravzaprav smo vedno v nekem obdobju, ko se preizkuša na
               voliščih položaj in podpora posameznim političnim strankam. Morebiti je to tudi
               priložnost, da takrat sprejmemo kakšne odločitve, ki so po meri ljudi, ne po meri
               elit in ne po meri določenih lobijev. Jaz mislim, da je omilitev kaznovalne politike
               tega tako imenovanega inkasantstva na polju majhnih prekrškov, ki nimajo neposrednega
               učinka na varnost v cestnem prometu, en izmed korakov, ki prizadeva državljane in jim
               tudi otežuje življenje.</p>
               <p>Bilo je rečeno, da bi to najbolj prizadelo socialno najšibkejše. Seveda. Kajti 120
               evrov za neuporabo varnostnega pasu prizadene tistega, ki ima 400 evrov dohodkov
               nesorazmerno bolj, kot tistega, ki ima tisoč ali 2 tisoč ali 3 tisoč evrov dohodkov.
               O tem želim govoriti. In marsikdo, ki se mu zgodita dva takšna prekrška v pol leta,
               je lahko kar precej oškodovan.</p>
               <p>Še enkrat naj ponovim. Prekršek, ki se zgodi, če radar ustavi voznika pred cestninsko
               postajo na avtocesti, ko ni nobenega nikjer, ko veste, da je najprej omejitev 100,
               potem 80, potem 60 in na koncu je na tleh narisana omejitev 40. In če stori tu
               prekršek, prekorači do 20 kilometrov, je spet sankcioniran. In vsak izmed nas ve, da
               je tabla omejitve 100 približno 100 metrov pred cestninsko postajo, tabla 80 tudi,
               prav tako tabla 60, in redki v tem parlamentu, spoštovani, niste kdaj storili
               prekrška, tudi takšnega tam. Da ne govorim o prekrških prekoračitve recimo do 10
               kilometrov na uro ali celo 20 kilometrov na uro v označbah naselja, vendar izven
               dejanskega naselja. Označbe naselja imamo nesorazmerno postavljene glede na
               koncentracijo stavb oziroma raznih nevarnosti, ki bi lahko iz bližine, torej iz nekih
               dvorišč, recimo pešci, sodile in bile na cestah. Imamo tablo lahko tudi nekaj 100
               metrov izven te gruče naselij in tam seveda še vedno velja prepoved in verjemite mi,
               da nas pogosto ravno na teh odsekih, kjer ljudje radi stopijo na plin, točno tam
               sreča kakšen radar. Jaz moram reči, da se to zna še posebej dogajati tudi v občinah,
               kjer so začeli s temi globami, mesto Ljubljana je verjetno tudi eno takšno. in vidijo
               tukaj zelo priročen način polnjena proračuna zaradi vseh živih odhodkov, ki so se jih
               spomnili.</p>
               <p>Mi smo želeli s tem predlogom opozoriti in predlagati prvi korak k spoštovanju načela
               sorazmernosti kazni glede na namen kazni. Namen kazni je pa zagotoviti spoštovanje
               pravil in varnost v cestnem prometu. In z nekim pretiravanjem dosežemo lahko po moji
               oceni nasprotni učinek. Na to opozarjajo tudi nekateri strokovnjaki. Imeti v
               Sloveniji, kjer so povprečne plače nekajkrat nižje kot v sosednjih državah, kot sta
               Avstrija ali Nemčija, kazni nekajkrat višje pomeni, da potem s percepcijo v teh
               razvitih evropskih državah nekaj ne štima. Potemtakem bi oni morali imeti višje kazni
               kot mi, da bi učinkovale glede na njihov višji povprečni dohodek, pa jih nimajo. Zato
               je nekaj narobe, spoštovani, z vašim očitkom predlagateljem, da moramo za varnost v
               cestnem prometu prekrškarje udariti <q>"junačko"</q>. To ni res. In s tem ne boste tega
               dosegli in ljudje se bodo končno enkrat uprli, ker pač to ne gre tako. Zato smo to
               predlagali, seveda upamo, da bo le prevladal zdrav razum in da se boste na nek način
               odzvali.</p>
               <p>Mislim, da smo v tem zakonu šli naprej tudi z enim korakom, ki ni bil skoraj nič
               komentiran, ne s strani ministrstva, ne s strani kogarkoli, je pa pomemben za
               življenje oziroma nenazadnje tudi za plačilo kazni tistih, ki so jim izrečene globe,
               pa zaradi takšnih ali drugačnih okoliščin to res ne more narediti v osmih dneh, lahko
               bi pa v 30 dneh. Mi predlagamo, da se za polovičko plačila kazni ta osemdnevni rok
               podaljša na 30. Moramo upoštevati, da lahko nekdo stori prekršek tudi 20. ali 30. v
               mesecu, plačo dobi pa 15. drugi mesec in bi seveda lažje plačal, še posebej tisti,
               spet ponavljam, ki nimajo na bančnih računih ali kje drugje deponiranega denarja, in
               bi tako lažje poravnali te globe. To pravzaprav niti ni bilo komentiramo. Tudi ena
               rešitev je notri, na katero nihče pravzaprav ni nič reagiral, ki je sicer verjetno
               manj pomembna za širši krog ljudi, vendar gre za vožnjo turističnega vlaka. Doslej je
               bila ta vožnja turističnega vlaka namreč prepovedana na vseh cestah, kjer je
               dovoljena hitrost nad 50 km na uro, torej ni turističnega vlaka v Termah Olimje, ni
               turističnega vlaka v Termah Čatež, da bi lahko odpeljal ta turistični vlak turiste iz
               nekega zaokroženega naselja v mesto, po podeželju, kajti tam je po navadi omejitev
               hitrosti 90 kilometrov na uro, ker gre za državne ceste, in zato predlagamo, da je
               možna vožnja turističnega vlaka tudi tam, kjer je omejitev hitrosti do 90 kilometrov
               na uro.</p>
               <p>Skratka, s tem smo želeli približati rešitve nekim realnim, stvarnim problemom,
               kajti mi živimo med temi ljudmi, sporočajo nam opažanja in po nekem premisleku in
               analizi teh njihovih pobud in predlogov seveda tudi pride do takšnih rešitev. Ko
               vidimo tudi mednarodno prakso primerljive države, vidimo, da so te rešitve prave, da
               so primerljive z evropskim praksami, da pa niso primerljive z nekaterimi ekstremnimi
               pogledi določenih ljudi, ki mislijo, da bo samo višanje kazni v tej državi prineslo
               več varnosti. To se nekje konča. Podobno kot pri davkih. Višanje davkov nujno ne
               pomeni dvigovanje prihodkov iz naslova pobranih davkov, ker se nekje ustavi, nekje
               ljudje več nočejo, ne sprejemajo, začnejo eskivirati plačevanje davkov. In tudi tukaj
               se varnost ustavi nekje, če je kaznovalna politika nesorazmerna teži prekrška. Mi smo
               šli pravzaprav čez vse sankcije in smo izbrali zgolj tiste, ki so res nežne, mali
               prekrški, mali neznatni prekrški in še tem smo dodali pogoj, da se s storitvijo tega
               prekrška neposredno ne ogroža varnosti v cestnem prometu. Vidim, da je še to za
               nekatere žal preveč.</p>
               <p>Spoštovani, kot predstavnik predlagateljev predlagam, da ponovno premislimo o teh
               rešitvah in nenazadnje tudi o dobronamernosti teh predlaganih rešitev ter da zakon v
               tem branju podpremo in ga nadgradimo, če bo to mogoče do sprejema.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Vsi prijavljeni razpravljavci, ki ste to želeli, ste dobili besedo. Ker pa čas
               določen za razpravo še ni potekel, sprašujem, ali želi na podlagi prvega odstavka 71.
               člena Poslovnika še kdo razpravljati? Vidim samo eno roko. Ja, vidim več rok, zato
               odpiram prijavo. Prijava teče.</p>
               <p>Hvala. Gospod Vizjak <stage>(Ne.)</stage> V redu. Potem ima gospa Pečan.</p>
               <p>Izvolite. Po pet minut.</p>
            </sp>
            <sp who="SDZ5:PečanBreda">

               <speaker>BREDA PEČAN:</speaker>

               <p>Hvala. Sicer imamo uro in 23 minut, mogoče bi lahko imeli vsak po deset minut.</p>
               <p>Hvala lepa za besedo, gospod podpredsednik. Jaz priznam, da sem zamudila prej, ko
               sem bila na vrsti, in zaradi tega sem si vzela zdaj to možnost, da povem kaj menim o
               tem zakonu.</p>
               <p>Mislim, da je zagotovo omilitev kazni v prometu, takih in drugačnih, pri sedanjem
               ponovnem trendu rasti števila prometnih nesreč s smrtnim izidom – mislim, da je bil
               ravno včeraj objavljen podatek, da je bilo letos v istem času število smrtnih žrtev
               za 7 več kot v preteklem enakem obdobju lansko leto. Verjamem, sem tudi prebrala, da
               so v zakonu našteti taki prekrški, ki naj bi ne povzročali nevarnosti v prometu. Jaz
               mislim, da takih prekrškov v prometu ni. Če gre človek peš čez cesto tam, kjer to ni
               dovoljeno, ogroža predvsem sebe, ogroža pa lahko tudi še marsikoga drugega. Dnevno
               srečujem primere, ko se vozim v avtomobilu, kot sovoznica ali kot voznica, ko v
               Ljubljani pešci striktno hodijo čez cesto, ko je že zelena za tistega, ki je voznik,
               za pešca pa rdeča, se pravi, že trda rdeča, če lahko tako rečemo, pa vseeno hodi čez
               cesto. Jaz ne vem, ali to sodi v mehkejše ali v trše prekrške, vendar se sprašujem,
               če taki primeri in še cela vrsta drugih primerov, recimo vožnja kolesarja po napačnem
               pasu, ki je določen kot kolesarska steza in ima na drugi strani ceste pravi pas, niso
               ogrožanje prometa. Pa na videz kaže, da to ni nič kaj posebej hudega. Ni res, lahko
               pride do hudih poškodb. Lahko bi še in še naštevali. Mislim, da tak zakon predlagati
               v času, ko še vedno nismo dovolj uspešni pri zmanjševanju števila prometnih nesreč,
               da zaradi tega ne moremo reči, da bomo znižali kazni, odložili plačevanje kazni in
               podobne stvari. Jaz mislim, da je tukaj preveč tveganja in da ni dobro sprejemati
               takšnih omilitev. To je en vidik, ki govori o sami vsebini zakona.</p>
               <p>Drugi vidik pa je to, da v prvem branju predlagati obravnavo sprememb Zakona o
               pravilih cestnega prometa zaradi kratkega časa do predčasnih volitev zagotovo sodi v
               nabor poskusov izvajanja predvolilne kampanje preden se sploh volilna kampanja začne
               in mislim, da to ni primerno za Državni zbor.</p>
               <p>Sama bom seveda glasovala proti temu, da je zakon primeren za nadaljnjo obravnavo,
               mislim pa, da znajo volivci takšen način nabiranja volilnih točk verjetno vseeno tudi
               prečitati in ga ne bodo odobravali oziroma zaradi tega kakšen glas več ponudili
               tistim, ki so se lotili takšen zakon vlagati tik pred zdajci.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Jerovšek.</p>
            </sp>
            <sp who="SDZ5:JerovšekJožef">

               <speaker>JOŽEF JEROVŠEK:</speaker>

               <p>Hvala lepa.</p>
               <p>Predlog zakona, ki ga je vložila naša poslanska skupina o znižanju kazni za bolj
               nedolžne prekrške v cestnem prometu, je treba nujno sprejeti. Kajti pod sedanjo vlado
               in zadnjo novelo tega zakona je Slovenija postala represivna družba do malega
               človeka. To drakonsko kaznovanje običajnega voznika je tipičen proizvod sedanje
               vladne koalicije. Od DeSUS naprej pa vse stranke – Zares, LDS in SD. Vse so se
               spravile na malega človeka. Ampak da bi bila represivnost vsaj dosledna politika te
               oblasti in te koalicije. Ko pa imamo v obravnavi kazenski zakonik, kjer smo mi
               predlagali kaznivo dejanje napada na finančno stabilnost države in suverenost države,
               da se to povzpne na raven bele izdaje, kar se v naših bankah dogaja, ti ropi države
               za stotine milijonov, da kar naprej na novo zopet banke obnavljamo, to pa ne. Tega pa
               niso potrdili, čeprav je dr. Urban Vehovar, znani sociolog, rekel, da je to, kar se v
               bankah dogaja, zločin. Zločinov pa niste pripravljeni kaznovati, malega človeka, ki
               je nevede napravil neki prekršek, se morda sploh ni zavedal, to pa ja. Tukaj pa se je
               ministrica Kresalova spravila nad ljudi in v zasedah čakajo. Vam povem, da ni fer in
               ni pošteno, da ob enih ponoči nekje čakajo v zasedi v nekem formalnem naselju, kjer
               ni nobene hiše, da oglobijo človeka dobesedno do kosti, mu praktično lahko vzamejo
               tudi vozniško dovoljenje. To je zarotniško delovanje te oblasti in plenjenje
               povprečnega človeka.</p>
               <p>Proti takšnim načinom je treba ukrepati. Tukaj je zdaj predlog za te manj hude
               prekrške, vendar je treba celotno kaznovalno, prekrškovno politiko dati pod revizijo.
               Ta prekrškovna politika ni imela cilja, da se zmanjša število žrtev, ampak da se
               povprečnega Slovenca spravi pod kuratelo, da bo ubogljiv do oblasti. In takšnih
               razmer ob sicer že zelo hudem stanju v tej državi ne potrebujemo.</p>
               <p>Zato so očitki, da je bil ta zakon vložen s posebnimi nameni, neupravičeni. Mi smo
               to enostavno morali storiti. Rajši se zamislite in delujte proaktivno in v korist te
               države pri spremembah Kazenskega zakonika, kjer je treba urediti to veleizdajo, ki so
               jo naredili znotraj bank in oropali to državo, sedaj pa moramo državljani vedno znova
               in znova usposabljati te naše državne banke, da bodo preživele. Tam pa je treba
               poiskati tiste, ki so ta zločin do ljudi in do države storili. Upam, da boste tam, ko
               bomo drug teden obravnavali ta zakon, da boste tam pripravljeni nekaj narediti, da se
               ti negativni trendi v tej državi, te grozljive stvari nekje zaustavijo.</p>
               <p>Prej je bilo tudi rečeno, da s to zakonsko drakonsko kaznovalno politiko niste
               dosegli ničesar. Letos se celo število smrtnih žrtev povečuje. Ministrica Kresalova
               ljudi in policajev ne pošilja na tista mesta na cestah manjših naselij, kjer so
               nekateri podivjani mladi vozniki – pa jih nočem obsojati, ampak množična psihologija,
               ko se jih nekaj dobi in potem polagajo ovinke in tako naprej – in se zgodi nesreča.
               Tam bi morala prometna policija posredovati. In to v tistih urah, ko se tam vozijo,
               ne pa v zasedah čakati na tiste ljudi, ki se slučajno mimo pripeljejo. Logično je, da
               če se ob enih ponoči pelje skozi kraj, kjer je ena hiša in eno križišče, podzavestno
               pozabi, da je prekoračil omejitev. Na take ste se spravili. Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Gantar.</p>
            </sp>
            <sp who="SDZ5:GantarPavel">

               <speaker>DR. PAVEL GANTAR:</speaker>

               <p>Hvala lepa, gospod podpredsednik.</p>
               <p>Jaz seveda ne bom tako grmel kot moj predhodnik, ampak bi rad vsem jasno in glasno
               pojasnil, zakaj res ne morem podpreti tega zakona.</p>
               <p>Iz preprostega razloga, ker temelji na napačni podmeni razlikovanja med tako
               imenovanim nedolžnimi, lahkimi, majhnimi prekrški in tako imenovanimi velikimi,
               resnimi prekrški, kot je vožnja v pijanem stanju, po nasprotni strani avtoceste
               oziroma traku in podobno. Te razlike v resnici ni in ne obstaja. V določenih
               specifičnih okoliščinah lahko razmeroma majhen prekršek, na primer vožnja z majhno
               hitrostjo v predelu, ki ni posebno nevaren, povzroči smrtni dogodek in tako naprej.
               Ni tega razlikovanja in tega ne moremo razlikovati. Zato je to nesmiselno in zato
               tega zakona ne bom podprl.</p>
               <p>Drugič. Reči moram tudi, da ne vem, zakaj bi bili represivni samo do malega človeka.
               Saj vendarle verjamemo, da prekrške delajo ali delamo vsi, ne samo mali ljudje. In
               mimogrede, po mojem trdnem prepričanju, ni malih in velikih ljudi in je ta razlika,
               ki je izpostavljate tu, se mi zdi popolnoma neresnična, škodljiva in žaljiva do
               ljudi, ki jih imenujete mali ljudje.</p>
               <p>Sam menim, da je to vprašanje pomembno. Pomembno je predvsem z vidika tega, ali
               imamo ali nimamo neke resne analize učinkov teh in drugih politik, ki naj prispevajo
               k varnosti o cestnem prometu, tudi kaznovalne politike. Drugega, razen nekaj malega v
               letnih poročilih organov, nisem opazil. Bi bilo pa dobro, da bi videli kakšne učinke
               ima na različne ravni takšna kaznovalna politika. Potem bi se lahko odločali bolj
               trezno in bolj razumno, predvsem pa ne v predvolilnih časih za to, ali je potrebno v
               tej kaznovalni politiki kaj storiti ali ne. Ne pravim, da je čisto vsaka kazen, po
               mojem osebnem občutku, prava kazen, ki je tu napisana. Pravim pa, da je podmena, s
               katero greste v spremembo tega zakona ali poskušate, napačna.</p>
               <p>Zaradi tega jaz tega zakona ne bom podprl.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Veber.</p>
            </sp>
            <sp who="SDZ5:VeberJanko">

               <speaker>JANKO VEBER:</speaker>

               <p>Hvala za besedo. Vendarle je treba spomniti kolege, da smo tudi v prejšnjem mandatu
               sprejeli zakon, ki je drastično povišal prav kazni. Samo kazni. Takrat smo
               opozarjali, da je to premalo in da je treba uvesti tudi druge ukrepe, s katerimi
               poskušaš obvladovati varnost v cestnem prometu, predvsem pa nekako tudi oblikovati
               odnos vseh udeležencev do prometa in seveda s tem zmanjševati te nevarnosti, ki se
               vedno znova izpostavijo, ko pride do najhujših posledic v teh nezgodah. Prav enak
               ukrep torej tudi v tem mandatu ni bil sprejet. Res, da so se kazni povišale, vendar
               so se v primerjavi s tistim, kar je bilo sprejeto v prejšnjem mandatu, pri nekaterih
               prekrških kazni oziroma globe znižale. To je dejstvo.</p>
               <p>Tudi ta oblika, ki je bila danes predstavljena, je zagotovo vredna razprave.
               Verjetno se tudi sami zavedate, da nimate popolnoma jasnih rešitev in da niste
               popolnoma prepričani v pravilnost teh predlogov, zato ste tudi predlagali splošno
               razpravo. Moje mnenje je še vedno takšno, kot sem ga predstavil v stališču poslanske
               skupine, da se je pri vsakem takem posegu v pravila o cestnem prometu vendar treba
               uskladiti, dogovoriti in opraviti strokovne analize, kaj to dejansko v praksi pomeni.
               V tem zakonu tega pač ni zaslediti oziroma je predlog ene politične stranke, ki je v
               parlamentu in ima to možnost predlagati. Vendar se mi zdi, da je to premalo, da se
               lahko tako drastično poseže po niti ne enem letu starem nov zakon, da je že po tem
               obdobju govoriti, da ta zakon ni nečesa prinesel ali kaj takega, nekoliko preveč
               pavšalna ocena. Sem pa tudi ves čas bil mnenja, ko smo se pogovarjali tako v
               prejšnjem mandatu kot v tem, da lahko višina kazni nekoga, ki ima minimalne dohodke,
               zelo zelo obremeni. Nekoga drugega, ki ima recimo 15, 20 tisoč evrov, tistih tisoč
               evrov niti ne bo kaj posebej dregnilo, nekoga, ki ima 500 evrov, pa kazen tisoč evrov
               izjemno, izjemno obremeni. Moj predlog je bil, da bi poskušali proučiti sistem, kot
               ga imajo v Švici, da se višina kazni veže tudi na dohodek, ki ga posameznik prejema.
               Odgovor je bil, da zaradi številnih evidenc, številnih postopkov, ki morajo biti
               izpeljani, da to ugotovimo, to pri nas v praksi še ni mogoče. Mislim, da je tu še
               vedno v prihodnosti potreben razmislek, da se v ta del še dodatno poglobimo in
               poskušamo upoštevati nenazadnje tudi socialni status posameznika. Se strinjam, da je
               vseeno, kdo naredi prekršek, vendar posledice, ki jih imaš potem, ko plačuješ to
               kazen, niso primerljive z vsemi, ki prejemajo različne prihodke. To je področje
               oziroma ena od tem, ki jih do zdaj nismo uspeli detajlno obdelati in sploh približati
               nenazadnje tako malim kot tistim večjim, predvsem tu mislim male in večje glede na
               dohodke, da ne bo mišljeno o kakšnih drugih pojmih oziroma razumevanjih.</p>
               <p>Menim pa, da bi v tem predvolilnem času težko govorili o tem, da gre za plemenit
               predlog, da gre za upoštevanje prakse, ki kaže, da se ni treba redno privezovati z
               varnostnim pasom ali da vendar prekoračitev hitrosti v naselju ni vedno velik
               prekršek. S tem se dejansko tudi sam ne strinjam in ne morem podpreti takšnega
               predloga. Tu apeliram, da je potrebno večje sodelovanje stroke in potem oblikovati
               predlog zakona, zato ga danes, vsaj z moje strani, ni mogoče, podpreti. Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>S tem zaključujem razpravo.</p>
               <p>O predlogu sklepa, da je predlog zakona primeren za nadaljnjo obravnavo, bomo v
               skladu s časovnim potekom seje zbora odločali jutri, 12. oktobra 2011, v okviru
               glasovanj.</p>
               <p>S tem prekinjam to točko dnevnega reda.</p>
               <p>Prehajamo na <title>4. TOČKO DNEVNEGA REDA, TO JE NA DRUGO OBRAVNAVO PREDLOGA ZAKONA O
                  DOPOLNITVAH ZAKONA O PREKRŠKIH V OKVIRU REDNEGA POSTOPKA</title>
               </p>
               <p>Predlog zakona je v obravnavo zboru predložila skupina 27 poslank in poslancev s
               prvopodpisanim Jožetom Tankom.</p>
               <p>Predlog zakona je na 66. nujni seji 11. oktobra 2010 obravnaval Odbor za notranjo
               politiko, javno upravo in pravosodje kot matično delovno telo. Ker po končani
               razpravi odbor členov predloga zakona ni sprejel, je bila druga obravnava predloga
               zakona na seji delovnega telesa končana.</p>
               <p>Besedo dajem predstavnikom poslanskih skupin za predstavitev stališč.</p>
               <p>Besedo ima gospa Darja Lavtižar Bebler, ki bo predstavila stališče Poslanske skupin
               Socialnih demokratov.</p>
            </sp>
            <sp who="SDZ5:LavtižarBeblerDarja">

               <speaker>DARJA LAVTIŽAR BEBLER:</speaker>

               <p>Spoštovani kolegice in kolegi!</p>
               <p>V poslanski skupini Socialnih demokratov smo se po temeljitem premisleku odločili, da
               predloga Zakona o dopolnitvah Zakona o prekrških, ki ga obravnavamo danes, ne bomo
               podprli.</p>
               <p>S strani Vlade smo bili opozorjeni, da bi v primeru sprejema novele povzročili nove
               zaplete. Ti zapleti, s katerimi se srečujemo v Ljubljani, pa so posledica začetniških
               težav mestnega redarstva zaradi novih pristojnosti občinskih redarstev in zaradi
               težav z računalniško aplikacijo. Zakon o prekrških v 55. členu že določa, da mora
               prekrškovni organ po uradni dolžnosti brez odlašanja ugotoviti tista dejstva in
               zbrati tiste dokaze, ki so potrebni za odločitev o prekršku. Dosledno upoštevanje in
               spoštovanje navedene določbe je garant, da se te težave ne bi smele več ponavljati.</p>
               <p>Še posebej pa so nas prepričale pripombe in opozorila Zakonodajno-pravne službe, ki
               opozarjajo na diskriminatorno naravo 1. člena predloga, na to, da je predlog zakona v
               nasprotju z drugim in 14. členom Ustave Republike Slovenije in da bi s sprejemom
               predlaganih dopolnitev povzročili notranje neskladje v zakonu.</p>
               <p>Predlagatelj ni obrazložil, v čem je smisel različne ureditve za tiste v čem je
               smisel različne ureditve za tiste cestno prometne prekrške, ki se obravnavajo v
               hitrem postopku, v razmerju do vseh drugih, vključno s tistimi, ki se obravnavajo v
               rednem sodnem postopku. Tako ni jasno, na katerih okoliščinah bi lahko temeljilo
               ustavno-pravno sprejemljivo razlikovanje v korist prekrškov s področja cestnega
               prometa, ki so po stopnji ogrožanja in naravi varovanja dobrine lahko težji prekrški,
               kot so na drugih področjih. Nadaljnja diskriminacija o razmerju med posameznimi
               kršitelji pa izhaja iz določb, ki urejajo roke za izvedbo postopka po predlaganem
               novem 57.c členu vsi cestno prometni kršitelji niso v enakem položaju s tistimi,
               katerih kršitve so zaznane z uporabo samodejnih naprav, čeprav se pod zakonskimi
               pogoji vsem lahko izdajajo plačilni nalogi. Zakon predvideva tudi posebne olajšave
               glede roka za izvedbo postopka in glede višine sankcije le za tiste kršitelje,
               katerih kršitev je bila zaznana z nadzorno napravo, pri čemer ne upošteva težja
               dejanja in drugih okoliščin, pomembnih za zastaranje.</p>
               <p>Poslanke in poslanci Poslanske skupine Socialnih demokratov bi se lahko celo
               strinjali s predlagateljem, da ti plačilni nalogi z visokimi globami, kazenskimi
               točkami in celo odvzemom vozniškega dovoljenja prav velikih preventivnih učinkov v
               glavnem nimajo. Med kršitelji cestno prometnih predpisov v Ljubljani je bilo predvsem
               veliko slabe volje in nezadovoljstva nad ravnanjem mestnega redarstva oziroma kar nad
               mestno oblastjo, ker so šele po več mesecih sprejeli obvestila o kaznovanosti za
               storjen cestnoprometni prekršek. Vendar pa smo prepričani, da domnevnih slabosti
               veljavnega zakona ne moremo odpraviti in nadomestiti z novim predlogom, ki vsebuje
               vrsto določb, ki so v nasprotju s temeljnimi postulati pravne države, enakosti pred
               zakonom in ki utegnejo povzročiti diskriminatorno obravnavo posameznikov.</p>
               <p>Zato smo zadovoljni, da se je zakonodajni postopek za obravnavano novelo zakona danes
               končal že na matičnem delovnem telesu. Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Miro Petek bo predstavil stališče Poslanske skupine Slovenske demokratske
               stranke.</p>
            </sp>
            <sp who="SDZ5:PetekMiro">

               <speaker>MIRO PETEK:</speaker>

               <p>Hvala za besedo.</p>
               <p>Naši poslanski skupini, ki je ta zakon predlagala, je iskreno žal, da je od zakona
               ostal le naslov in da je bil danes dopoldan zakonodajni postopek zaključen. Vložili
               smo tudi napor in predlagali amandmaje, ki so bili vsebinske narave in bi ta zakon
               tudi ustrezno popravili, za razliko od SD, katerih amandmaji so se glasili da se 1.
               člen črta, da se 2. člen črta, da se 3. člen črta in tako naprej. In seveda je
               koaliciji to tudi uspelo.</p>
               <p>Zavračam očitke, ki smo jih slišali danes zjutraj na Odboru za notranjo politiko,
               češ da gre za predvolilno kampanjo. Ta zakon oziroma novela zakona je namreč bila
               vložena julija letos, ko ni bilo informacij o predčasnih volitvah. Res pa je, da je
               bilo ob katastrofalnem vodenju te države predčasne volitve na nek način slutiti in se
               je ta nujnost kazala na različnih ravneh.</p>
               <p>Ponudili smo torej kratko in jedrnato spremembo v korist ljudi. Nedavno smo namreč
               bili priča škandaloznim in ekscesnim primerom, ko so ljudje dobivali plačilne naloge
               za storjen prometni prekršek tudi po letu dni in več. Imamo primere, ko je posameznik
               po letu dni prejel položnico za 3000 evrov in 27 kazenskih točk za prekršek storjen v
               enem oziroma dveh dneh, zato kazen tako seveda ni mogla delovati preventivno. Časovna
               dimenzija izdajanja in določanja plačilnih nalogov je namreč zelo pomembna, če hočemo
               s kaznimi doseči preventivni namen, zato tudi pravočasno vročanje plačilnih nalogov
               pomeni osnovo pravne kulture, pravne države, osnovo pravne varnosti in
               predvidljivosti. V pravni državi ne obstaja samo zaveza, da moramo v določenem roku
               od prejetega plačilnega naloga kazen tudi plačati. Prejemanje plačilnih nalogov, ko
               je listje že dvakrat odpadlo, je nedopustno, hkrati pa je zelo ironično, da nam
               prekrškovni organ s plačilnim nalogom določa rok plačila 8 dni, medtem ko je
               položnica do nas potrebovala leto ali celo več. In nedopustno je, da ima prekrškovni
               organ možnost pošiljanja plačilnih nalogov kar dve leti.</p>
               <p>Ljubljanski primeri, ko je množica ljudi prejemala račune za kazni po enem letu,
               kaže na neorganiziranost oziroma kaos v teh službah. Lahko se pojavi tudi dvom, da je
               bilo to narejeno oziroma je narejeno namerno, da bi se kaznovani v tej godlji težje
               znašli in da ne bi mogli iskati pravnega varstva. Tudi zaradi tega je bila potrebna
               sprememba tega zakona. Ob teh anomalija, ki smo jim bili priča v Mestni občini
               Ljubljana, je ugleden pravnik Ljubo Bavcon dejal, da se mu zdi ravnanje ljubljanske
               občine povsem nedopustno in da gre v teh primerih za birokratsko in nesmiselno
               kaznovanje. Dragan Petrovec z Inštituta za kriminologijo pa je ob tej priložnosti
               dejal, da gre ob tem primeru bolj kot za neko smiselno kriminalitetno politiko za
               polnjenje proračuna. Iz Mestne občine Ljubljana pa so v teh mesecih ves čas
               sporočali, da je račune treba plačati, za nazaj in za naprej. Le da sedaj ti računi
               nekaj časa, nekaj mesecev ne bodo prihajali, ker je ponovno čas pred volitvami. Nato
               pa bodo računi spet prihajali za nekaj mesecev ali nekaj let nazaj. Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Dr. Pavel Gantar bo predstavil stališče poslanske skupine Zares.</p>
            </sp>
            <sp who="SDZ5:GantarPavel">

               <speaker>DR. PAVEL GANTAR:</speaker>

               <p>Hvala lepa, gospod podpredsednik. Spoštovani kolegice in kolegi! Zelo na kratko.</p>
               <p>Poslanska skupina Zares je ob prvem branju podprla predlog zakona. Nam se zdi
               nezaslišano, nerazumno in nerazumljivo to, da je prišlo do tako velikega časovnega
               razkoraka med storjenim prekrškom in s strani organov, torej Mestnega redarstva,
               zabeleženim prekrškom in izdajo plačilnega naloga. Dejstvo je, da če ni neke vzročne
               posledice med prekrškom in kaznijo, je takšno kaznovanje prekrškov pravzaprav
               nesmiselno. O tem smo govorili na prejšnji seji v prvi obravnavi in o tem ne bom več
               govoril. Takrat sem tudi poudaril, da so nekatere rešitve v zakonu nekoliko
               dvomljive, da so časovni roki zelo kratki , da bi nemara bilo dobro, če bi navezali
               ta zakon na postopek, torej na Zakon v pravnem postopku.</p>
               <p>Žal moram pač priznati, da ni bilo pravega časa, da bi pripravili par amandmajev v
               tej smeri, niti ni bilo prave strokovne pomoči, tudi s strani pristojnega
               ministrstva, zato smo seveda ostali brez podobnih amandmajev, dejstvo pa je, da
               razumemo stališče Zakonodajno-pravne službe in smo se na nek način sprijaznili s tem,
               da je ta zakon v tem trenutku šel z dnevnega reda in ne bo sprejet,. Takšen, kot je
               bil predlagan, tudi seveda ne bi smel biti sprejet. Kot sem rekel, volje za resnično
               spremembo in dopolnitve pa je zmanjkalo predvsem časa in seveda mogoče tudi strokovne
               pomoči.</p>
               <p>Sam ocenjujem, da se bo od tega problema treba ločiti, v poslanski skupini tudi to
               ocenjujemo, ker ni nobene garancije, da se bodo zdaj ti plačilni nalogi izdajali
               hitreje. Nasprotno, z določenimi stališči Vrhovnega sodišča je taka praksa
               zakasnelega kasiranja, če smem tako reči, popolnoma legalna in popolnoma opravičena.
               Danes smo pospravili z mize ta nesprejeti zakon, vendar problema Državni zbor v
               naslednji sestavi prav gotovo ne bo pospravil z mize, ampak ga bo dobil ponovno
               nazaj. Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Gvido Kres bo predstavil stališče Poslanske skupine Slovenske ljudske
               stranke.</p>
            </sp>
            <sp who="SDZ5:KresGvido">

               <speaker>GVIDO KRES:</speaker>

               <p>Hvala za besedo, gospod podpredsednik. Spoštovani kolegice in kolegi!</p>
               <p>Poslanci Slovenske ljudske stranke smo že v prvi obravnavi Predloga novele Zakona o
               prekrških ugotovili, da je zakon pravzaprav odgovor na ravnanje mestnega redarstva v
               Mestni občini Ljubljana. To so predlagatelji jasno navedli tudi v obrazložitvi.</p>
               <p>Najprej se vsi strinjamo, da je bilo dejanje ljubljanskega mestnega redarstva, ko so
               pravzaprav v nekaj dneh odposlali paket kazenskih nalogov za preteklo obdobje več kot
               enega leta, nič drugega kot dejanje brez primere. Takšno ravnanje je rezultat
               absurdnega sledenja birokratskih načel in tudi pomanjkanje čuta za človečnost s
               strani redarstva oziroma odgovornih na Mestni občini Ljubljana.</p>
               <p>V Poslanski skupini Slovenske ljudske stranke obžalujemo, da je postopek obravnave
               novele Zakona o prekrških zaključen in je kot že mnogokrat prevladalo mnenje, da je
               bolje ohraniti obstoječe stanje, ki znižuje zaupanje ljudi v državo, kot pa
               spremeniti nekaj in ljudem olajšati spopadanje z birokracijo. Prekršek je prekršek,
               zanj je treba sprejeti odgovornost, vendar pa ima prekršek tudi vzgojne učinke in
               služi tudi kot opozorilo vsakemu posamezniku, da določenega ravnanja ne ponavlja in s
               tem izboljša lastno varnost kot tudi varnost drugih državljank in državljanov. Na to
               komponento pa so v ljubljanskem mestnem redarstvu ter še v nekaterih drugih občinskih
               redarstvih pozabili. Njihova praksa nikakor ni pripomogla k izboljšanju varnosti v
               cestnem prometu, pač pa je bila milo rečeno le polnjenje blagajne in hecanje iz vseh
               državljank in državljanov. Ne samo, da takšen način popolnoma izniči pomen kazenske
               sankcije, več ljudi so celo pustili v nevednosti, da so sploh storili prekrške, nato
               pa jih kaznovali po vzorcu seštevka prekrškov. Skratka, gre za popolnoma neprimerno
               prakso, v obstoječem zakonu pa to dopušča več kot očitna zakonska luknja.</p>
               <p>Kot že rečeno, je obravnava Predloga novele Zakona o prekrških zaključena, kar je po
               mnenju poslancev Slovenske ljudske stranke še enkrat potrditev dejstva, da je bolje
               najti tisoč razlogov za ohranjanje statusa quo, ne glede na njegove nečloveške
               učinke, kot poiskati en razlog za izboljšanje obstoječega stanja z iskanjem boljših
               in primernejših storitev.</p>
               <p>V prvem branju sem napovedal, da bomo spoštovali vsako mnenje Zakonodajno-pravne
               službe, čeprav se včasih ne strinjajo v popolnosti z njim, pa vendar je tudi mnenje
               dokaz tega, kar sem že povedal v prejšnjem stavku. Toda ali to pomeni, da moramo
               zaradi formalno-pravnih razlogov pustiti, da stvari ostanejo takšne kot so, da bodo
               občani polnili proračune občine na račun nevednosti in neobveščenosti? Kajti tak
               primer se lahko ponovi že jutri ali pa se kazni že nekje nabirajo, pa še niso
               odposlane. Ne. Iskati moramo rešitve. Ena izmed teh rešitev, morda ne najbolj
               posrečenih, je bil predlagani zakon, vendar pa ste imeli možnost ustrezno spremeniti
               ta zakon, ga oblikovati v pravo formo. Očitno za to ni interesa. Veliko lažje in manj
               dela je, da se zakon zavrne, tako kot ste delali z mnogimi dobrimi predlogi tega
               mandata.</p>
               <p>Poslanci Slovenske ljudske stranke se sprašujemo, kako je mogoče iskati soglasje pri
               sistemskih rešitvah, če se pa ne moremo uskladiti že pri manjših spremembah
               zakonodaje, ki bi bila prijaznejša do državljank in državljanov. Iskanje birokratskih
               izgovorov je neproduktivno, na takšne zakonske nesmisle se moramo odzvati takoj, saj
               bo to v dobro tistih, zaradi katerih smo tukaj.</p>
               <p>V Poslanski skupini Slovenske ljudske stranke smo prepričani, da je rešitve za
               tovrstne konkretne primere mogoče najti, zato je potrebna le politična volja, ki pa
               je v tem trenutku žal še ni. Nadaljnje omogočanje takšnih dejanj prekrškovnih
               organov, kot smo jim bili priča, bo namreč le še poglobilo razočaranje državljank in
               državljanov nad delovanjem države, ki naj bi bila po ustavi pravna, socialna, država
               vseh državljank in državljanov. A je res? Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Silven Majhenič bo predstavil stališče Poslanske skupine Slovenske nacionalne
               stranke.</p>
            </sp>
            <sp who="SDZ5:MajheničSilven">

               <speaker>SILVEN MAJHENIČ:</speaker>

               <p>Spoštovani gospod podpredsednik, kolegice, kolegi!</p>
               <p>Vlada je v svojem mnenju k Predlogu zakona o dopolnitvah Zakona o prekrških zapisala,
               da je treba k vsaki spremembi zakona pristopiti premišljeno in na podlagi analize
               uporabe predpisa. To se sicer lepo sliši, samo kaj, ko se nobena vlada tega ne drži.
               Zakoni se spreminjajo po tekočem traku, v skladu s posamični aktualnimi interesi.
               Področje, ki ga želi predlagatelj rešiti zadeva veliko število ljudi, ki bi se ob
               pravočasnem opozorilu na ponavljajoče kršitve zagotovo vedli drugače. Poleg tega je
               odločanje v razumnem roku pravni standard, ki ga morajo pristojni organi dosledno
               spoštovati.</p>
               <p>V Poslanski skupini Slovenske nacionalne stranke smo še vedno prepričani, da bi s
               predlogom zakona, ki je pred nami, ustrezneje in natančneje uredili potrebno vročanje
               plačilnih nalogov za kršitve, ki so zagotovljene z mobilnimi radarji, da ne bo možnih
               več pravnih interpretacij predpisov. Bistvo kaznovanja morajo biti umiritev prometa
               in nikakor ne polnjenje proračuna, bodisi občinskega ali državnega. Zagovarjamo
               prisotnost policije in mestnih redarjev na cestah, ne pa postavljanja radarjev tam,
               kjer se pričakuje, da bo kdo naredil prekršek, na mestih, ki so izpostavljena možnim
               nesrečam, pa ni nikogar. Kljub deklariranemu zagotavljanju varnosti v cestnem prometu
               se kaže, da je v ospredju bolj prioriteta polnjenja proračuna.</p>
               <p>V Slovenski nacionalni stranki predlog zakona še vedno podpiramo.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Končali smo s predstavitvijo stališč poslanskih skupin. V skladu z razlago Komisije
               za poslovnik z dne 9. decembra 2009 Državni zbor ugotavlja, da je zakonodajni
               postopek o predlogu zakona končan. S tem zaključujem to točko dnevnega reda.</p>
               <p>Prehajamo na <title>5. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  DOPOLNITVI ZAKONA O ZAGOTAVLJANJU SREDSTEV ZA INVESTICIJE V JAVNO ŽELEZNIŠKO
                  INFRASTRUKTURO PO NUJNEM POSTOPKU.</title>
               </p>
               <p>Predlog zakona je v obravnavo zboru predložila Vlada. Za dopolnilno obrazložitev
               predstavnika vlade ni, ste pa dobili gradivo v tem smislu.</p>
               <p>Predlog zakona je obravnaval Odbor za promet kot matično delovno telo. Za
               predstavitev poročila odbora dajem besedo predsedniku odbora gospodu Janku Vebru.
               Gospod Janko Veber, pridete, prosim? Trenutek, bo kmalu.</p>
            </sp>
            <sp who="SDZ5:VeberJanko">

               <speaker>JANKO VEBER:</speaker>

               <p>Hvala za besedo in za razumevanje.</p>
               <p>Odbor za promet je obravnaval zakon na 27. nujni seji, ki je bila 10. oktobra in se
               je nadaljevala tudi 11. oktobra.</p>
               <p>Odbor je bil poleg osnovnega gradiva, ki smo ga dobili za obravnavo, seznanjen tudi z
               mnenjem Zakonodajno-pravne službe in mnenjem Komisije za lokalno samoupravo in
               regionalni razvoj pri Državnem svetu.</p>
               <p>V uvodni dopolnilni obrazložitvi členov predloga zakona pa je predstavnik
               predlagatelja, minister dr. Patrick Vlačič, povedal, da je bil s sprejetjem Zakona o
               zagotavljanju sredstev za investicije v javno železniško infrastrukturo določen
               namenski vir za financiranje investicij v železniško infrastrukturo. Ker pa finančna
               zakonodaja na tem področju določa, da je prevzemanje obveznosti iz namenskih virov
               možno šele takrat, ko so ti viri tudi dejansko zbrani, Ministrstvo za promet sicer
               lahko zaključi javno naročilo v celotni vrednosti projekta, kot je potrjen v načrtu
               razvojnih programov, ne more pa podpisati pogodbe za celotno vrednost projekta, če na
               postavki namenskih sredstev v tistem trenutku ni dovolj razpoložljivih sredstev. S
               sprejetjem predloženega zakona bo omogočeno ustrezno prevzemanje obveznosti v breme
               namenskega vira, kar pomeni sklepanje pogodbe za celotno vrednost projekta tudi v
               primeru, ko sredstva iz namenskih virov v tistem trenutku še niso zagotovljena. To so
               ključni poudarki, ki jih je podal minister pri obravnavi zakona na Odboru za promet.</p>
               <p>Zakonodajno-pravna služba pa je s sistemsko pravnega vidika ravno tako pregledala
               predlog zakona in meni, da je predlagana določba v delu, v katerem se omogoča
               prevzemanje obveznosti do višine sprejetih pravic porabe na projektih, ki so
               vključeni v načrt razvojnih programov, izjema od določb Zakona o javnih financah, po
               katerem je prevzemanje v breme namenskih prejemkov dopustno le do višine dejansko
               vplačanih oziroma razpoložljivih sredstev na proračunskih postavkah. V zvezi s tem je
               Zakonodajno-pravna služba poudarila, da je odstop od sistemske ureditve načeloma
               dopusten, morajo pa za to obstajati stvarno utemeljeni razlogi. In tudi v
               nadaljevanju razprave je minister še dodatno obrazložil te razloge za sprejem novele
               zakona.</p>
               <p>Tudi Komisija za lokalno samoupravo in regionalni razvoj pri Državnem svetu predlog
               zakona podpira, saj meni, da je treba zagotoviti nemoten potek investicij v javno
               železniško infrastrukturo v naslednjih letih in da si Slovenija ne more privoščiti
               izpada evropskih sredstev, zaradi česar tudi komisija še posebej podpira predloženo
               novelo zakona.</p>
               <p>Odbor je na predlog Ministrstva za promet in na podlagi mnenja Zakonodajno-pravne
               službe oblikoval tudi amandma k 1. členu, ga sprejel ter pozneje glasoval tudi o obeh
               členih predloga zakona in jih tudi sprejel. Tako imate tako oblikovano gradivo
               oziroma besedilo zakona danes na obravnavi na seji Državnega zbora. Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Veber, lahko kar ostanete za govornico in podate stališče Poslanske skupine
               Socialnih demokratov. Prosim.</p>
            </sp>
            <sp who="SDZ5:VeberJanko">

               <speaker>JANKO VEBER:</speaker>

               <p>Hvala za racionalizacijo postopka.</p>
               <p>V Poslanski skupini Socialnih demokratov bomo Zakon o zagotavljanju sredstev za
               investicije v javno železniško infrastrukturo podprli.</p>
               <p>Gre za dejstvo, da gre za namenska sredstva, ki se vplačujejo v trenutku
               registracije vozila, in končni znesek v višini 120 milijonov evrov se običajno zbere
               šele nekje konec leta, v decembru, pred tem pa po zdaj veljavnem zakonu Ministrstvo
               za promet ne more sklepati pogodb do višine 120 milijonov evrov, kar v praksi pomeni
               velike težave ravno pri izgradnji železniške infrastrukture, ki pa je izjemno
               pomembna, predvsem na odseku Koper-Divača. Gre torej za najbolj obremenjeno
               železniško povezavo, ki je tudi usodno pomembna za nadaljnji razvoj železniške
               infrastrukture in tudi sicer umeščenost Slovenije v evropski prostor na področju
               železniškega prometa. Mnoge pogodbe, ki so že pripravljene, predvsem za odkup
               zemljišč, čakajo zaradi tega, ker jih ni mogoče skleniti pred zaključkom leta, tako
               da če sprejmemo ta zakon, je mogoče sklepanje teh pogodb že danes in to je tudi
               pomembno predvsem za ljudi, ki so se odločili, da odprodajo svoja zemljišča, da ne
               čakajo celo leto, preden se jim dejansko ta denar tudi zagotovi. Velikokrat pa gre
               tudi za to, da gre za izgradnjo ali pa nakup nadomestnega objekta in je nekdo, ki
               kupuje nadomestni objekt, v izjemno težkem položaju, ko se je recimo dogovoril, da bo
               mogoče že ob polletju uspel pridobiti ta sredstva, dejansko jih bo pa lahko šele
               konec leta.</p>
               <p>S tem zakonom torej odpravljamo zelo praktične probleme, ki ta hip nastajajo
               konkretno predvsem pri nakupu zemljišč. Gre pa tudi za nadaljevanje investicij, ki se
               financirajo po sistemu vzdrževalnih del v javno korist, gre za obnovo obstoječih
               prog, predvsem regionalnih prog, tako da tudi ta zakon omogoča, da se na podlagi že
               sklenjenih pogodb te investicije nadaljujejo in to pomeni, da se izboljša tudi
               varnost v železniškem prometu in tudi kvaliteta prevoza tako potnikov kot tovora.</p>
               <p>Zaradi vseh teh zelo konkretnih rešitev, ki jih ta zakon omogoča, bomo seveda zakon
               podprli. Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. 
                   Gospod Jerič, vaše službe so odpovedale vaš nastop, če pa želite, pa lahko.
                     Gospod Jerič bo predstavil stališče Poslanske skupine Liberalne demokracije
                     Slovenije. Izvolite. 
               
           </p>
            </sp>
            <sp who="SDZ5:JeričMiran">

               <speaker>MIRAN JERIČ:</speaker>

               <p>Hvala za besedo, spoštovani podpredsednik Državnega zbora, kolegice poslanke, kolegi
               poslanci.!</p>
               <p>S sprejetjem Zakona o zagotavljanju namenskih sredstev je bil zagotovljen stalen vir
               za investicije v železniško infrastrukturo s predvidljivo dinamiko prilivov. Vendar
               pa je v primeru teh sredstev velika omejitev dejstvo, da Ministrstvo za promet kot
               investitor sicer lahko razpiše in zaključi javno naročilo o celotni vrednosti
               projekta, kot je potrjen v načrtu razvojnih programov, ne more pa podpisati pogodbe
               za celotno vrednost projekta, če na postavki namenskih sredstev v tistem trenutku ni
               zadosti razpoložljivih sredstev. To pomeni, da je podpisovanje pogodb oziroma
               prevzemanje obveznosti onemogočeno do trenutka dejanskih prilivov sredstev v višini
               vrednosti pogodbe.</p>
               <p>Predlagano zakonsko besedilo, izboljšano z amandmajem Odbora za promet, omogoča
               ustrezno prevzemanje obveznosti v breme namenskega vira, kar pomeni sklepanje pogodb
               za celotno vrednost projekta tudi v primeru, ko sredstva iz namenskih virov v tistem
               trenutku še niso zagotovljena.</p>
               <p>V Liberalni demokraciji Slovenije sicer menimo, da bi bilo bolje takšne dileme
               razrešiti v Zakonu o izvrševanju proračunov Republike Slovenije, na kar smo opozorili
               tudi na Odboru za promet in na kar je opozorila tudi Zakonodajno-pravna služba
               Državnega zbora v svojem mnenju. Vendar bomo zaradi očitnega slabšanja stanja javne
               železniške infrastrukture in ogroženosti projektov, ki jih sofinanciramo s sredstvi
               Evropske unije, predlog zakona podprli.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Branko Marinič bo prestavil stališče Poslanske skupine Slovenske demokratske
               stranke.</p>
            </sp>
            <sp who="SDZ5:MariničBranko">

               <speaker>BRANKO MARINIČ:</speaker>

               <p>Hvala lepa za besedo, spoštovani podpredsednik. Kolegice in kolegi, lep pozdrav vsem
               skupaj!</p>
               <p>Dopolnitev Zakona o zagotavljanju sredstev za investicije v javno železniško
               infrastrukturo bomo v Poslanski skupini Slovenske demokratske stranke podprli.</p>
               <p>Z uveljavitvijo zakona, ki smo ga v Državnemu zboru sprejeli spomladi lansko leto, na
               začetku leta 2010, je bilo jasno in mi smo na to opozorili, da ga bo treba dopolniti,
               kar se je zdaj dejansko zgodilo. Na Slovenskih železnicah gre namreč za velike
               investicije, ko gre za investicije, gre za ogromne zneske in gre predvsem za določene
               gradbene posege, ki imajo kar večletno časovno dinamiko. Zakon, katerega dopolnilo
               imamo pred seboj, pa v tem smislu ni reguliral teh namenskih sredstev za celotno
               obdobje, ko traja določena investicija. V tem smislu je bilo treba dopolniti tudi to
               zakonsko določilo, da je mogoče urediti tudi financiranje takšne investicije v
               primeru, ko gre za sredstva, ki so namenjena iz Evropske unije. Predlagatelj si je
               takrat zamislil, da to ne bo potrebno, ker je imel izkušnje le in samo s sredstvi
               proračuna, kar pa seveda ni enako v primerih, ko je investicija s strani zakona, ki
               ima sistemski vir financiranja. Zato se nam zdi pomembno in prav, da to dopolnilo
               sprejmemo, kljub temu, da je predlagatelj, torej Vlada, spravil Državni zbor v
               časovno stisko, kajti zakon je bilo treba na matičnem odboru obravnavati in sprejeti
               tako rekoč čez noč.</p>
               <p>V Poslanski skupini SDS se zavedamo, da je financiranje sredstev v javno železniško
               infrastrukturo izrednega pomena, zato smo tako tudi pristopili. Res pa je, da je, ko
               govorimo o vlaganju v javno železniško infrastrukturo, treba ponovno poudariti, da so
               bila ta sredstva v preteklosti s strani različnih virov, največ iz proračuna
               Republike Slovenije, pa tudi iz vira evropskih sredstev, premajhna, da bi lahko tire
               slovenskih železnic primerjali z našo konkurenco.</p>
               <p>Prišli smo tako daleč, da je železniška infrastruktura nekje na robu vzdržljivosti še
               normalne teže po osni obremenitvi. Dogaja se namreč to, da so nekateri tovori zaradi
               osnih obremenitev, saj so nas zaradi premajhnega investiranja v javno železniško
               infrastrukturo in tudi v zagotavljanje varnosti železniškega prometa, nekateri
               operaterji pravzaprav obvozili. To pa pomeni dodatno slabitev infrastrukture na
               slovenskih železnicah, kar je dodaten razlog za to, da je treba takšen način
               financiranja nujno urediti z dopolnitvijo Zakona o zagotavljanju sredstev za vlaganje
               v javno železniško infrastrukturo. Če kdaj, potem so Slovenske železnice morda sedaj
               v času, ko prihaja do nenehnih opozarjanj in predvsem nenehnega zapostavljanja javne
               železniške infrastrukture, k čemur bi lahko že prišteli nekatere izredne dogodke, ki
               se dogajajo na slovenskih železnicah, pa tudi če gre za nesreče, ki se zgodijo na
               cestno-železniških prehodih, kajti tudi to je del železniške infrastrukture. Samo
               včerajšnji primer je pokazal, da kamion zaradi neurejenega cestno-železniškega
               prehoda enostavno ni mogel speljati in je prišlo do hude železniške nesreče.</p>
               <p>Kot rečeno, v SDS bomo predlog podprli.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Mag. Sara Viler bo predstavila stališče Poslanske skupine Slovenske nacionalne
               stranke.</p>
            </sp>
            <sp who="SDZ5:VilerSara">

               <speaker>MAG. SARA VILER:</speaker>

               <p>Hvala za besedo, gospod podpredsednik.</p>
               <p>V Slovenski nacionalni stranki podpiramo vsako spremembo, ki pripomore k
               učinkovitejšemu in poštenemu izvajanju zakonov. Z veljavnim Zakonom o zagotavljanju
               sredstev za investicije v javno železniško infrastrukturo je bil določen namenski vir
               za financiranje investicij v železniško infrastrukturo. Po besedah Vlade naj bi bil
               temeljni namen sprejetja sprememb zakona togost finančne zakonodaje pri izvajanju
               investicij v javno železniško infrastrukturo. Slednja določa, da je prevzemanje
               obveznosti iz namenskih virov možno šele takrat, ko so namenski viri dejansko tudi
               izbrani.</p>
               <p>V Slovenski nacionalni stranki absolutno ne bomo ovirali izvajanja investicij v
               javno železniško infrastrukturo. Po besedah Vlade gre predvsem za poplačilo
               pogodbenih obveznosti za nakup zemljišč za izvedbo projekta drugega železniškega tira
               Divača–Koper. S sprejetjem spremembe zakona bo Ministrstvo za promet tako lahko
               podpisalo pogodbe za celotno vrednost projekta, četudi ne bo na postavki namenskih
               sredstev v tistem trenutku zadosti razpoložljivosti in s tem bo omogočen tudi
               nadaljnji razvoj železniškega prometa.</p>
               <p>Zaradi navedenega bomo v Slovenski nacionalni stranki predlog zakona seveda podprli.
               Postavljajo pa se nam še nekatera vprašanja. Zakaj sprejemamo spremembo zakona
               zadnjih pet minut? Kaj ima še odhajajoča vlada s to spremembo zakona za bregom? Ali
               se bo tudi tokrat izkazal mačehovski odnos Slovenskih železnic do države in
               državljanov? Naj spomnim na četrtkov požar ob železniški progi na Primorskem, kjer se
               vzdrževalci železniškega tira pri Dolu niso hoteli lotiti gašenja požara.</p>
               <p>V Slovenski nacionalni stranki upamo, da bomo temu početju Slovenskih železnic
               resnično enkrat rekli konec.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Končali smo s predstavitvijo stališč poslanskih skupin. Ker k dopolnjenemu predlogu
               zakona ni bilo vloženih amandmajev zaključujem drugo obravnavo predloga zakona.</p>
               <p>Odločanje o predlogu zakona bomo v skladu s časovnim potekom seje opravili jutri,
               12. oktobra 2011, v okviru glasovanj.</p>
               <p>S tem prekinjam to točko dnevnega reda.</p>
               <p>Prekinjam tudi 48. izredno sejo Državnega zobra, ki jo bomo nadaljevali jutri ob 12.
               uri.</p>
               <p>Lahko noč in hvala za udeležbo. <stage type="time">(SEJA JE BILA PREKINJENA 11. OKTOBRA 2011 OB
                  19.13.)</stage>
               </p>
            </sp>
         </div>
      </body>
   </text>
</TEI>