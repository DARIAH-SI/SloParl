<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="Redna-14-2010-03-04">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl type="mag">
               <idno type="custom" subtype="day">SZA|421238613A4432D3C125794F00314FBC</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=V&amp;type=sz&amp;uid=421238613A4432D3C125794F00314FBC</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#Redna-14-2010-03-04.DZ" n="14">
               <name>Redna</name>
               <date when="2010-03-04"/>
            </setting>
         </settingDesc>
         <particDesc>
            <listOrg>
               <org xml:id="Redna-14-2010-03-04.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="5" notBefore="2008-10-15" notAfter="2011-12-15">
                        <label>5. mandat (2008-2011)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">Nadaljevanje 14. seje</stage>
            <stage type="chairman">Sejo je vodil dr. Pavel Gantar, predsednik Državnega zbora.</stage>
            <stage type="time">Seja se je pričela ob 9.00.</stage>


            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Spoštovane kolegice in kolegi poslanci, gospe in gospodje!</p>
               <p>Pričenjam nadaljevanje 14. seje Državnega zbora.</p>
               <p>Obveščen sem, da se današnje seje ne morejo udeležiti naslednje poslanke in poslanci:
               Julijana Bizjak Mlakar, Melita Župevc, Alenka Jeraj od 16. ure, Gvido Kres, Milenko
               Ziherl, Marijan Pojbič od 15. ure. Vse prisotne lepo pozdravljam!</p>
               <p>Prehajamo na <title>10. TOČKO DNEVNEGA REDA - TO JE NA DRUGO OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O RAVNANJU Z GENSKO SPREMENJENIMI ORGANIZMI,</title> v okviru rednega postopka. Predlog zakona je v obravnavo zboru predložila Vlada.
               Prosim za mir v dvorani. Gospod Križman, gospod Bevk, prosim, da ne motita napovedi
               obravnave zakona.</p>
               <p>Besedo dajem predstavniku Vlade za dopolnilno obrazložitev predloga zakona. Besedo
               ima dr. Roko Žarnić, minister za okolje in prostor.</p>
            </sp>
            <sp who="SDZ5:ŽarnićRoko">

               <speaker>DR. ROKO ŽARNIĆ:</speaker>

               <p>Spoštovani gospod predsednik! Spoštovane dame in gospodje, poslanke in poslanci!</p>
               <p>Pred nami je Predlog zakona o spremembah in dopolnitvah Zakona o ravnanju z gensko
               spremenjenimi organizmi. Spremembe in dopolnitve zakona so potrebne zaradi popolne
               implementacije direktive 2009 41 ES, ki ureja delo z gensko spremenjenimi
               mikroorganizmi v zaprtih sistemih in direktive 2001 18 ES o sproščanju gensko
               spremenjenih organizmov v okolje in njihovem dajanju na trg, ki ureja dve vrsti
               aktivnosti, in sicer namerno sproščanje GSO v okolje, za namene instrumentalnega
               testiranja in dajanje GSO produktov na trg, ter uredbe 1830 2003 ES, ki ureja zahteve
               glede označevanja in sledljivosti GSO, katerim je treba zadostiti pri označevanju in
               zagotavljanju sledljivosti skozi celotno tržno verigo, in to v tistem delu, ki se
               nanaša na označevanje izdelkov, ki imajo dovoljenje skladno s tem zakonom.</p>
               <p>Vsebinske spremembe in dopolnitve zajemajo štiri področja. Spremembe, ki se nanašajo
               na izboljševanje upravnih postopkov in zmanjševanje administrativnih ovir in s tem
               dopolnjujejo skladnost z direktivami in uredbo. Nadalje, spremembe, ki se nanašajo na
               razširitev sestave in področja dela znanstvenih odborov za delo v zaprtih sistemih in
               za sproščanje GSO v okolje. Dopolnitev registra GSO s podatki o gojenju ali vzreji
               GSO je nujno zaradi nadzora na izvajanjem monitoringa pri dejanju GSO na trg.</p>
               <p>Četrto, zagotavljanje učinkovitega inšpekcijskega oziroma carinskega nadzora na
               področju ravnanja z GSO. Z novo ureditvijo inšpektorji, pristojni za okolje,
               nadzorujejo izvajanje določb v zvezi z zaprtimi sistemi in namernim izpuščanjem GSO v
               okolje in dajanjem na trg. Kot iz tega sledi, gre pri tej spremembi v smeri boljše
               kontrole, večjega nadzora in urejenosti na tem področju. Amandmaji, ki jih je na
               svoji seji obravnaval in sprejel Odbora za okolje in prostor, še dodatno prispevajo k
               izboljšanju jasnosti predlaganih sprememb in dopolnitev zakona. Nekaj amandmajev
               tukaj dejansko te zadeve še bolje definira. Ker se čas izteka, bi raje o teh
               amandmajih, če želite, jih lahko preberem, ali pa mogoče kasneje<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Ni potrebno. Amandmaji so bili sprejeti.</p>
            </sp>
            <sp who="SDZ5:ŽarnićRoko">

               <speaker>DR. ROKO ŽARNIĆ:</speaker>

               <p>Hvala lepa. Glede detajlov lahko še kaj povemo. Tukaj se z menoj tudi kolegi
               strokovnjaki.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Gospod minister, ne bo možno, ker amandmajev ni in se bo obravnava po predstavitvi
               stališč končala. Tako da, amandmaji so vključeni. Gospod minister se bo navadil na
               poslovnik, ni problema. To je treba razumeti. Hvala lepa, gospod minister.</p>
               <p>Predlog zakona je obravnaval Odbor za okolje in prostor kot matično delovno telo.
               Besedo dajem, predsednici Bredi Pečan za predstavite poročila odbora. Prosim.</p>
            </sp>
            <sp who="SDZ5:PečanBreda">

               <speaker>BREDA PEČAN:</speaker>

               <p>Dober dan in hvala za besedo, gospod predsednik. Pozdravljen, gospod minister s
               sodelavcema, in dober dan vsem kolegom in kolegicam v dvorani!</p>
               <p>Odbor za okolje in prostor je na svoji 14. seji 17. februarja letos obravnaval.
               Predlog zakona o spremembah in dopolnitvah Zakona o ravnanju z gensko spremenjenimi
               organizmi, ki ga je v redni postopek Državnemu zboru poslala Vlada. Na seji so
               sodelovali predstavniki Ministrstva za okolje in prostor, Ministrstva za kmetijstvo,
               gozdarstvo in prehrano, Komisije za lokalno samoupravo in regionalni razvoj,
               Državnega sveta ter Zakonodajno-pravne službe Državnega zbora. S predlaganim
               predlogom zakona se temeljna načela veljavnega zakona ne spreminjajo. Z njim se v naš
               pravni red samo implementira direktiva 2009/41 ES o uporabi gensko spremenjenih
               mikroorganizmov v zaprtih sistemih in direktiva 2001/18 ES o namernem sproščanju
               gensko spremenjenih organizmov v okolje ter ureja izvajanje uredbe 1830/2003 ES o
               delu, ki se nanaša na označevanje izdelkov, ki imajo dovoljenje skladno s tem
               zakonom. Predlog zakona uvaja tudi pojem izrednega dogodka z namenom ločitve takšnih
               primerov od nesreč. Ločevanje je potrebno zaradi nujnega razlikovanja med
               situacijami, pri katerih lahko povzročitelj zadostno ukrepa sam, in situacijami, kjer
               ukrepanje zahteva potrebno usposobljenost. S predlogom zakona se spreminjajo tudi
               določbe nadzora z namenom zagotovitve učinkovitega inšpekcijskega in carinskega
               nadzora ter njihovega ukrepanja.</p>
               <p>Na osnovi pripomb Zakonodajno-pravne službe so Poslanske skupine Socialnih
               demokratov, Zares in poslanski klub LDS vložile 13 amandmajev, ne bom naštevala
               členov, ker je preveč časa za to potrebno. Odbor je vse amandmaje poslanskih skupin
               sprejel, obenem pa je sprejel tudi svoja amandmaja k 41. in amandma na amandma k 43.
               členu, tako da je s tem spremenil 15 členov in tudi glasoval o vseh neamandmiranih
               členih skupaj. Tako je odbor po opravljeni razpravi o posameznih členih predloga
               zakona ter po opravljeni razpravi in glasovanju o amandmajih v skladu s 128. členom
               Poslovnika Državnega zbora glasoval še o vseh členih predloga zakona skupaj in jih
               tudi sprejel.</p>
               <p>Tako je potem na osnovi tega bilo pripravljeno besedilo dopolnjenega Predloga zakona
               v spremembah in dopolnitvah Zakona o ravnanju z gensko spremenjenimi organizmi, v
               katerega so vključeni sprejeti amandmaji. Danes bomo po zelo kratkem postopku o tem
               zakonu glasovali in upam, da ga bomo tudi sprejeli. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Sledi predstavitev stališč poslanskih skupin. Stališče poslanske skupine
               Zares bo predstavila Cvetka Zalokar Oražem. Prosim.</p>
            </sp>
            <sp who="SDZ5:ZalokarOražemCvetka">

               <speaker>CVETKA ZALOKAR ORAŽEM:</speaker>

               <p>Hvala lepa za besedo, gospod predsednik. Spoštovani minister s sodelavci, spoštovani
               kolegi in kolegice!</p>
               <p>Spremembe in dopolnitve Zakona o ravnanju z gensko spremenjenimi organizmi bomo v
               poslanski skupini Zares podprli, saj menimo, da prinašajo pozitivne spremembe na
               področju urejanja gensko spremenjenih organizmov. Predvsem nas veseli, da se zadeve
               urejajo ostreje, predvsem pri inšpekcijskem in carinskem nadzoru ter njihovem
               ukrepanju in menimo, da je to dobro. Prav tako pozdravljamo pojem in definicijo pojma
               izrednega dogodka. Še posebej pa smo veseli, da prihaja do udejanjenja tistega, za
               kar smo se v Poslanski skupini Zares vseskozi zavzemali, to pa je za spremembo
               sestave obeh znanstvenih odborov, ki pokrivata to področje, torej znanstvenega odbora
               za sproščanje gensko spremenjenih organizmov v okolje in dajanje izdelkov na trg ter
               znanstvenega odbora za delo z GSO v zaprtem prostoru.</p>
               <p>Kot veste, se v Zaresu zavzemamo za to, da bi Slovenija uveljavila varnostni pridržek
               in predvsem, da bi Evropa zmogla dovolj moči in poguma, da bi se uprla prodoru gensko
               spremenjenih rastlin tudi na evropsko tržišče, tako ali drugače, saj so tu prisotni
               veliki pritiski zlasti Združenih držav Amerike in nekaterih velikih korporacij, ki
               gledajo izključno na zaslužke, medtem ko vsi vemo, da v tem trenutku ne moremo
               zatrditi, da je vse, kar je povezano z gensko spremenjenimi rastlinami, uživanjem
               tega in podobno, samo pozitivno.</p>
               <p>Praksa je pokazala, da oba znanstvena odbora, ki sta doslej delovala, nista imela
               znotraj zastopanih dovolj znanstvenih področij. Zato smo veseli, da se to širi in da
               bodo prisotni v odborih tudi strokovnjaki s področja ekologije, toksikologije,
               varstva rastlin in prehrane živali. S tem bosta odbora bolj uravnotežena in upamo, da
               bo prisotna tudi ustrezna zastopanost nevladnih organizacij ekoloških kmetov in ne le
               zagovornikov gensko spremenjenih organizmov, kot smo bili soočeni s tem doslej.
               Znanstvena odbora sta bila pri nas prej promotorja gensko spremenjenih rastlin, ne pa
               institucije, kjer bi uveljavljali tudi previdnosten in kritičen odnos do gensko
               spremenjenih rastlin.</p>
               <p>Dovolite mi, da to priložnost izkoristim tudi za to, da izrazim presenečenje in
               razočaranje nad odločitvijo Evropske komisije, Barrosove Evropske komisije, ki je
               predvčerajšnjim odobrila novo gensko spremenjeno rastlino, tako imenovani krompir
               <q>"amflora"</q>. Mislim, da gre tu za izjemno pomembno negativno dejanje Evropske komisije,
               kajti prvič po letu 1998 je Evropa ponovno odprla vrata novi rastlini. Veste, da je
               doslej dovoljena ena od vrst koruze, zdaj je dovoljen tudi krompir, ki ima gen, ki
               daje odpornost na antibiotike. Mi smo silno nezadovoljni s tem, predvsem se vidi, da
               je bilo to treba speljati na nenavaden način, kajti to ni bil postopek, kjer bi se
               razvila kakršnakoli resna razprava, pač pa je predsednik Evropske komisije to speljal
               s pisnim postopkom odobritve, brez razprave, kar se nam zdi slabo.</p>
               <p>Mi si želimo, da bi Slovenija še vnaprej v Evropski komisiji zastopala negativno
               stališče, stališče ki temelji na previdnostnem načelu v zvezi z uvajanjem gensko
               spremenjenih rastlin, da bi se Slovenija uvrstila med tiste države, ki nasprotujejo
               uvajanju gensko spremenjenih rastlin, predvsem pa, da bi si uspele tiste evropske
               države, ki želijo avtonomijo in samostojnost pri odločanju o tem, kakšne gensko
               spremenjene rastline naj bi se sploh uvajale, da bi tu države bile samostojne, da bi
               lahko samostojno odločale o tem, ne da bi jim te stvari diktirala Evropska komisija.
               Število teh držav se iz dneva v dan povečuje in upam, da bo Slovenija tu zastopala
               stališče, ki je tudi stališče slovenskih državljank in državljanov.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Slovenske ljudske stranke bo predstavil Jakob
               Presečnik.</p>
               <p>Prosim.</p>
            </sp>
            <sp who="SDZ5:PresečnikJakob">

               <speaker>JAKOB PRESEČNIK:</speaker>

               <p>Hvala lepa, gospod predsednik. Spoštovani gospod minister s sodelavko in sodelavcem,
               spoštovane kolegice in kolegi!</p>
               <p>V Poslanski skupini Slovenske ljudske stranke bomo podprli predlagane spremembe in
               dopolnitve Zakona o ravnanju z gensko spremenjenimi organizmi, saj gre predvsem za
               implementacijo direktive o uporabi gensko spremenjenih mikroorganizmov v zaprtih
               sistemih, popolno implementacijo direktive o namernem sproščanju gensko spremenjenih
               organizmov v okolje in izvajanje uredbe o sledljivosti in označevanju gensko
               spremenjenih organizmov ter sledljivosti živil in krme, izdelane iz gensko
               spremenjenih organizmov. Glede na to, da je praksa pokazala, da znanstveni odbori pri
               oceni tveganja potrebujejo znanje širših znanstvenih področij, podpiramo, da se v
               pristojnih odborih razširijo strokovna področja s področjem toksikologije, ekologije,
               alergologije, živilstva, varstva rastlin in prehrane živali. Prav tako podpiramo
               uvajanje pojma <q>"izredni dogodek"</q>, ki za razliko od pojma <q>"nesreče"</q> pomeni, da lahko
               povzročitelj sam zadostno ukrepa. Republika Slovenija sicer ni uveljavila varnostnega
               pridržka do gensko spremenjene koruze, ki je edina gensko spremenjena kultura, katere
               komercialna uporaba je dovoljena v EU, je pa dejstvo, da so pogoji, ki jih mora
               zagotavljati pridelovalec gensko spremenjenih rastlin, zelo strogi in da je pridelava
               le-teh omejena.</p>
               <p>V Poslanski skupini SLS se v zvezi s tem strinjamo s spremembami, ki zdaj jasno,
               natančno in nedvoumno opredeljujejo pristojnosti in organe inšpekcijskega in
               carinskega nadzora ter njihove ukrepe.</p>
               <p>Predlog zakona bomo podprli tudi zato, ker predvideva vzpostavitev nove evidence o
               lokaciji gojenja in vzreje gensko spremenjenih organizmov, kar se nam v Poslanski
               skupini SLS zdi zelo smiselno.</p>
               <p>Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Stališče poslanske skupine Demokratične stranke upokojencev bo predstavil
               Franc Jurša.</p>
            </sp>
            <sp who="SDZ5:JuršaFranc">

               <speaker>FRANC JURŠA:</speaker>

               <p>Hvala za besedo, gospod predsednik. Lep pozdrav ministru in sodelavcu ter sodelavki.
               Kolegice in kolegi.</p>
               <p>Pred nami je predlog zakona, ki naj bi zagotovil bolj učinkovito izvajanje zakona.
               Spremembe in dopolnitve se nanašajo predvsem na ureditev in jasno zamejitev
               pristojnosti na področju nadzora, razširitev znanstvenega odbora za zaprte sisteme in
               znanstvenega odbora za namerno sproščanje gensko spremenjenih organizmov v okolje in
               dajanje izdelkov na trg ter na obveznosti vodenja obratovalnega dnevnika pri namernem
               sproščanju gensko spremenjenih organizmov v okolje. Predlog zakona v pogledu večje
               učinkovitosti tudi celovito ureja primere izrednih dogodkov in nesreč vzpostavljanja,
               povezovanja z okoljsko odgovornostjo, kar je tudi eden od glavnih razlogov, zakaj v
               Poslanski skupini DeSUS podpiramo ta predlog zakona.</p>
               <p>Nekatere spremembe predstavljajo odpravo administrativnih ovir, saj je uvedena
               možnost dopolnjevanja in sprejemanja prijave. Dodatno pa sprememba uvaja
               zaračunavanje dejanskih stroškov pravnih postopkov o tem zakonu, in sicer za primere
               izdaja potrdila ali dovoljenja kot tudi za podaljšanje dovoljenja. Predlog zakona v
               slovenski pravni red popolnoma implementira direktivo 2001/17 Evropske skupnosti in
               direktivo 2009/41 Evropske skupnosti in izboljšuje nekatere veljavne zakonske
               rešitve. Predlog zakona je bil v okviru medresorske delovne skupine, v kateri so
               sodelovali predstavniki resorskih ministrstev, strokovnih institucij, nevladnih
               organizacij, popolnoma usklajen z vsemi deležniki. Glede predlaganih rešitev o
               inšpekcijskem nadzoru in carinskem nadzoru na področju ravnanja z gensko
               spremenjenimi organizmi v Poslanski skupini DeSUS pričakujemo, da bo jasnejša
               opredelitev pristojnosti in organov inšpekcijskega in carinskega nadzora ter
               okrepitev odgovornosti inšpektorata Republike Slovenije za okolje vplivala na
               učinkovitejši nadzor ravnanja z gensko spremenjenimi organizmi in preprečevanje
               oziroma zmanjševanje možnih škodljivih vplivov na okolje. V naši Poslanski skupini
               želimo, da bomo v Republiki Sloveniji čim prej pristopili k pripravi strategije o
               varni zdravi prehrani in v njej osvetlili vprašanje prisotnosti gensko spremenjenih
               organizmov v prehrani z vidika vseh možnih škodljivih vplivov na zdravje ljudi. Hvala
               lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Stališče Poslanske skupine Slovenske nacionalne stranke bo predstavil
               Zmago Jelinčič Plemeniti. Prosim.</p>
            </sp>
            <sp who="SDZ5:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Hvala lepa za besedo.</p>
               <p>V Slovenski nacionalni stranki bomo podprli ta predlog zakona. Pa ne zato, ker bi bil
               tako zelo dober, ampak zaradi tega, ker je pravzaprav prvi korak v smeri, da bi se te
               zadeve uredile.</p>
               <p>Zavedati se je treba, da gensko spremenjeni organizmi le niso tako neškodljivi, kot
               bi kdo rekel. Predvsem pa gre tukaj za fantastične zaslužke določenih firm, svetovnih
               multinacionalk, ki iz tega kujejo ogromne dobičke. Firma Monsanto ima geslo <q>"Mi
               ustvarjamo življenje"</q>. Ja, v redu, da ustvarjajo življenje, samo naj ustvarjajo
               življenje, ki ne bo uničevalo drugega življenja, tistega, ki ga je ustvarila narava.
               Danes lahko razne firme tako močno posegajo v gensko strukturo organizmov, tako
               rastlinskih kot živalskih, do te mere, da se lahko spremeni pravzaprav vse.</p>
               <p>To dovoljenje Evropske unije, da bodo dovolili gensko spremenjeni krompir, ni tako
               enostavno. Prišlo bo do tega, da krompir niti ne bo več cvetel, da bo firma Monsanto
               in kakšne druge lahko prodajale vsako leto novo seme. To je hud poseg v naravo.
               Vendar mislim, da se bo treba s tem ukvarjati še malo bolj. Podobno kot farmacevtske
               firme, ki so ustvarile to tako imenovano svinjsko gripo, kjer se je pokazalo, da je
               šlo samo za milijardni zaslužek določenih firm, se nadaljuje tudi v firmah, ki
               proizvajajo gensko spremenjene organizme. Tako kot farmacevtske firme stigmatizirajo
               določene neškodljive preparate zato, da bi več prodale svojih preparatov, se bo to
               dogajalo tudi na področju gensko spremenjenih organizmov. Vzemimo primer baldrijanove
               kapljice, ki so jih naše stare mame uporabljale za pomiritev, to je navadna rožica,
               ki raste tudi tukaj po Barju, Veleriana Officinalis ali navadni baldrijan, nima
               kakšnih škodljivih posledic, pa vendar je strogo prepovedana v preparatih in jo je
               treba uporabljati kot zelo strupeno sestavino. Po drugi strani pa je viagra potolkla
               že veliko število malo starejših državljanov, te ali one države, pa je vse v redu.
               Vedeti je treba, da zaslužki so tisti, ki delajo v teh zadevah. Evropska unija ni
               imuna za podkupovanje, za goljufije in v bistvu je Evropska unija neka trgovska
               organizacija, ki vedno bolj kaže svoj namen in svoj način delovanja. Ta način
               delovanja je, dajte mi kaj denarja v žep, čim več, pa bom tiho, pa bom pristal na
               karkoli, saj bodo to jedli drugi ali pa uporabljali drugi.</p>
               <p>Žal mi je, da Slovenija ni upoštevala in ni uporabila varnostnega pridržka, kajti v
               tem varnostnem pridržku bi lahko Slovenija storila marsikaj. Lahko bi dala tudi tej,
               po mojem mnenju, gnili Evropi kakšen namig, kaj je treba še narediti in kje je treba
               še posebej paziti.</p>
               <p>Žal se slovenska vlada ne obrača na znanstvene institucije v Sloveniji, kjer bi lahko
               izvedela marsikaj več. Konec koncev, farmacevtska fakulteta v Ljubljani ima kar nekaj
               patentov, svetovnih patentov tudi na področju genskega inženiringa in gensko
               spremenjenih organizmov, pa ne vem, če to gospod minister ve ali pa če vedo to
               njegovi uslužbenci na ministrstvu. Kot kaže, ne ravno. Kajti v nasprotnem primeru bi
               varnostni pridržek uporabili in vanj zapisali določene usmeritve, ki naj bi jih
               Evropska unija implementirala v nadaljnjih aktih.</p>
               <p>Ampak kot sem že povedal, glede na to, da gre za bolje nekaj kot nič, bomo ta zakon
               podprli. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Stališče poslanskega kluba Liberalne demokracije Slovenije bo predstavil
               Miran Jerič. Prosim.</p>
            </sp>
            <sp who="SDZ5:JeričMiran">

               <speaker>MIRAN JERIČ:</speaker>

               <p>Spoštovani predsednik Državnega zbora, spoštovani gospod minister za okolje in
               prostor s sodelavko in sodelavcem, cenjene poslanke, kolegi poslanci!</p>
               <p>V Poslanskem klubu Liberalne demokracije Slovenije bomo predlog zakona o spremembah
               in dopolnitvah zakona o ravnanju z gensko spremenjenimi organizmi podprli. Po našem
               mnenju se s predlaganimi spremembami zakona ne posega v temeljna načela veljavnega
               zakona o ravnanju z gensko spremenjenimi organizmi, temveč se v veljavni zakon le
               implementirata dve evropski direktivi in ena uredba na tem področju. Gre za
               implementacijo direktive o uporabi gensko spremenjenih mikroorganizmov v zaprtih
               sistemih in za direktivo o namernem sproščanju gensko spremenjenih organizmov v
               okolje ter za uredbo, ki se nanaša na označevanje izdelkov, ki imajo dovoljenje
               skladno s tem zakonom.</p>
               <p>Na podlagi ugotovitev, ki so nastale na podlagi dosedanjega izvajanja zakona, se
               uvajajo tudi nekatere izboljšave. Omeniti velja, da se denimo uvaja pojem <q>"izrednega
               dogodka"</q> z namenom ločitve takšnih primerov od <q>"nesreč"</q>. Ločevanje je potrebno zaradi
               nujnega razlikovanja med situacijami, pri katerih lahko povzročitelj zadostno ukrepa
               sam in ni posledica zdravje ljudi in okolja ter med situacijami v primerih nesreč, ko
               ukrepanje zahteva posebno, ne samo usposobljenost, ampak tudi opremljenost reševalnih
               enot. Poleg tega so nesreče sedaj enovito urejene skladno s predpisi o varstvu
               okolja, vključno s povezavo z odgovornostjo za preprečevanje oziroma sanacijo škode
               za področje ravnanja z gensko spremenjenimi organizmi. Učinkoviteje se določa tudi
               inšpekcijski in carinski nadzor nad izvajanjem določb tega zakona in na njegovi
               podlagi tudi izdanih predpisov. Prav tako pa je po našem mnenju dobrodošla sprememba
               o povečanju števila članov v obeh znanstvenih odborih, iz sedanjih 7 na 9 članov,
               tako da se v delo teh odborov uvede čim večje število strokovnjakov iz različnih
               znanstvenih področij.</p>
               <p>Kot že rečeno v Poslanskem klubu Liberalne demokracije Slovenije bomo predlog
               sprememb zakona podprli.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Stališče Poslanske skupine Socialnih demokratov bo predstavila Silva
               Črnugelj.</p>
            </sp>
            <sp who="SDZ5:ČrnugeljSilva">

               <speaker>SILVA ČRNUGELJ:</speaker>

               <p>Hvala lepa za besedo, gospod predsednik. Lepo pozdravljen minister s sodelavci.</p>
               <p>Predlog zakona o spremembah in dopolnitvah Zakona o ravnanju z gensko spremenjenimi
               organizmi bomo v Poslanski skupini Socialnih demokratov podprli, saj predstavlja
               uskladitev z evropsko zakonodajo in na tem področju z direktivo o namernem sproščanju
               gensko spremenjenih organizmov v okolje ter direktivo o uporabo gensko spremenjenih
               organizmov v zaprtih sistemih ter še z uredbo o sledljivosti in označevanju gensko
               spremenjenih organizmov ter sledljivosti živil in krme, izdelanih iz gensko
               spremenjenih organizmov. Hkrati pa prinaša tudi praktične rešitve za večjo varnost na
               področju ravnanja z gensko spremenjenimi organizmi, razen izjem, ki so predmet
               urejanja po drugih predpisih, teh pa ni malo. Najbrž bi bilo potrebne proučitve in
               dopolnitve, a so izjeme, in niso predmet te, že druge, novele zakona.</p>
               <p>V Poslanski skupini Socialnih demokratov pozdravljamo zlasti pomembne spremembe glede
               števila članov in strukture znanstvenega odbora in znanstvenega odbora za namerno
               sproščanje GSO in dajanje na trg. Ta širitev je bistvenega pomena predvsem pri
               nadzoru nad sproščanjem gensko spremenjenih organizmov v okolje, saj se v razvitem
               svetu pojavljajo vse številnejši sumi in škodljive posledice uporabe gensko
               spremenjenih organizmov, ker je mogoče določiti s pomočjo znanj toksikologije,
               algerologije ter ocenitve njihovih vplivov na okolje, rastline, živali in posredno na
               človekovo zdravje. To slednje je zlasti zelo pomembno, saj vemo, da imamo v Sloveniji
               in tudi po svetu številne alergije in mutantne oblike alergij, ki dejansko zelo
               moteče vplivajo na življenje posameznikov.</p>
               <p>Ob tej priložnosti v Poslanski skupini Socialnih demokratov tudi pričakujemo, da bo
               strategija o varni hrani in zdravem življenju čim prej sprejeta in da bo dejansko na
               tem področju tudi uvedla neke novosti.</p>
               <p>Za potrebe doseganja boljše preglednosti in večje informiranosti se nam zdi njen
               register gensko spremenjenih organizmov, dopolnjen z evidenco o lokaciji gojenja in
               vzreje gensko spremenjenih organizmov, gojitelju pa se nalaga obveznost poročanja o
               lokaciji gojenja GSO, o obdobju, v katerem se bodo GSO gojili, o načinu gojenja in
               celo o grafični enoti rabe kmetijskega zemljišča, ki je del lokacije. Vsi ti podatki
               so nujni za nadzor nad izvajanjem monitoringa in sproščanja GSO na trgu, saj smo v
               Poslanski skupini Socialnih demokratov ugotovili, kako moteča so bile nekatera gensko
               spremenjena semena v Ameriki in zaradi tega tudi različne sodne posledice in pregoni.
               Večja informiranost je potrebna tudi pri ločevanju nesreč z gensko spremenjenimi
               organizmi od nepredvidenih dogodkov manjšega obsega in manjšega pomena, ki jih je
               zmožen gojitelj gensko spremenjenih organizmov sam obvladati, ki nimajo posledic za
               zdravje ljudi in okolje, da se v obratovalni dnevnik zabeleži kot izreden dogodek,
               zaradi katerega ni treba vznemirjati širše javnosti. Tu posebej poudarjam, da
               nevznemirjanje javnosti ni mišljeno kot prikrivanje informacij javnosti, vendarle pa
               pomeni nekaj podobnega. V naši državi je zelo pomembno zagotavljanje učinkovitega
               inšpekcijskega nadzora na vseh področjih, in tudi na tem. Zato so spremembe v
               poglavju, ki se nanaša na to, nedvomno zelo pomembne in dobrodošle. V predlogu zakona
               so zdaj natančno nedvoumno opredeljene pristojnosti organov nadzora in njihovi
               ukrepi, ker v Poslanski skupini Socialnih demokratov ugotavljamo, da je to bilo dokaj
               pomanjkljivo na vseh področjih, pa tudi na tem. Ta pričujoči zakon je izrazito
               eksperten zakon in upamo in pričakujemo, da bo doživel ustrezno in učinkovito
               implementacijo, saj je njegova implementacija izrazito zahtevna. Zavzemamo pa se za
               izpolnjevanje vseh standardov na področju varovanja zdravja in zato bomo
               predlog<gap n=".."/><stage>/znak za konec razprave./</stage><gap n=".."/>sprejeli. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Stališče Poslanske skupine Slovenske demokratske stranke bo predstavil
               Robert Hrovat. Prosim.</p>
            </sp>
            <sp who="SDZ5:HrovatRobert">

               <speaker>ROBERT HROVAT:</speaker>

               <p>Hvala za besedo, gospod predsednik. Spoštovani!</p>
               <p>Predlog zakona o spremembah in dopolnitvah Zakona o ravnanju z gensko spremenjenimi
               organizmi, ki jih narekuje direktiva Evropskega parlamenta ter Evropskega sveta, je
               vsekakor pomembna zadeva, o kateri se v zadnjem času precej govori tako v strokovni
               tudi v laični javnosti. Zato v Slovenski demokratski stranki pozdravljamo rešitev, da
               se poveča število članov znanstvenega odbora za delo z gensko spremenjenimi organizmi
               v zaprtem sistemu in znanstvenega odbora za namerno sproščanje GSO v okolje in
               dajanje izdelkov na trg, tako da se v obeh primerih razširjajo strokovna področja.
               Število članov se tako povečuje s sedanjih 7 na 9, s tem da se uvedejo strokovnjaki s
               področja toksikologije in ekologije. V primeru znanstvenega odbora se za odprt sistem
               število članov povečuje s sedanjih 7 na 13 in dodatno se uvajajo strokovnjaki s
               področja toksikologije, algerologije, živilstva, varstva rastlin, prehrane živali in
               ekologije. Kot dobro ocenjujemo tudi uvedbo pojma <q>"izrednega dogodka"</q>, in sicer z
               namenom ločitve takšnih primerov od nesreč. Ločevanje je potrebno zaradi nujnega
               razlikovanja med situacijami, pri katerih ni posledic za zdravje ljudi in okolje in
               lahko povzročitelj zadostno ukrepa sam, od situacij v primerih nesreče, kjer
               ukrepanje zahteva posebno usposobljenost. Nesreče so sedaj enovito urejene skladno s
               predpisi o varstvu okolja, vključno s povezavo z odgovornostjo za preprečevanje
               oziroma sanacijo škode za področje ravnanja z gensko spremenjenimi organizmi. Posebna
               pozornost velja tudi spremembam in dopolnitvam sedmega poglavja, v katerem se
               podrobneje opredeljuje zagotovitev ustreznega inšpekcijskega oziroma carinskega
               nadzora na področju ravnanja z gensko spremenjenimi organizmi. Zdaj predlagane
               določbe jasno, natančno in nedvoumno opredelijo pristojnosti in organe inšpekcijskega
               in carinskega nadzora ter tudi ukrepe. Kot dobro ocenjujemo tudi obveznost vodenja
               obratovalnega dnevnika pri namernem sproščanju gensko spremenjenih organizmov v
               okolje. Ker tudi v pravnosistemskem smislu predlog zakona ne spreminja temeljne
               zasnove obstoječega zakona, prinaša pa nekatere spremembe in dopolnitve rešitev
               oziroma dobro nadgradnjo obstoječega zakona, bomo v Poslanski skupini Slovenske
               demokratske stranke Predlog zakona o spremembah in dopolnitvah Zakona o ravnanju z
               gensko spremenjenimi organizmi podprli. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Končali smo s predstavitvijo stališč poslanskih skupin.</p>
               <p>Ker amandmaji k dopolnjenemu predlogu zakona niso bili vloženi, zaključujem drugo
               obravnavo predloga zakona.</p>
               <p>Glasovanje o dopolnjenem predlogu zakona bomo opravili danes v okviru glasovanj, pol
               ure po zaključeni 25. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>14. TOČKO DNEVNEGA REDA - DRUGA OBRAVNAVA PREDLOGA ZAKONA O
                  SPREMEMBAH IN DOPOLNITVAH ZAKONA O VARNOSTI V ŽELEZNIŠKEM PROMETU,</title> redni
               postopek.</p>
               <p>Predlog zakona je v obravnavo Državnemu zboru predložila Vlada. Besedo dajem
               predstavniku Vlade za dopolnilno obrazložitev predloga zakona. Besedo ima dr. Igorju
               Jakomin, državni sekretar na Ministrstvu za promet.</p>
            </sp>
            <sp who="SDZ5:JakominIgor">

               <speaker>DR. IGOR JAKOMIN:</speaker>

               <p>Hvala lepa. Spoštovani predsednik, spoštovane poslanke in poslanci!</p>
               <p>Osnovni cilj Predloga zakona o spremembah in dopolnitvah Zakona o varnosti v
               železniškem prometu je implementacija direktiv Evropskega parlamenta in Sveta v
               pravni red Republike Slovenije.</p>
               <p>Direktive, ki bodo s tem zakonom implementirane, so: Direktiva o izdaji spričeval
               strojevodjem, ki upravljajo lokomotive in vlake v železniškem omrežju Skupnosti,
               Direktiva o spremembi Direktive o varnosti na železnicah Skupnosti, Direktiva o
               interoperabilnosti železniškega sistema Skupnosti in Direktiva o spremembi Priloge 7
               k Direktivi o interoperabilnosti.</p>
               <p>Pri pripravi Predloga zakona o spremembah in dopolnitvah Zakona o varnosti v
               železniškem prometu se je sledilo načelu, da se zaradi implementacije navedenih
               direktiv zakon le ustrezno dopolni in spremeni glede na zahteve iz direktiv. Na
               osnovi tega se vsebinsko v pravni red Republike Slovenije vnaša spremembe in
               dopolnitve na področju železniške interoperabilnosti in varnosti. Ker so se pri
               implementaciji direktiv pokazale tudi nekatere nejasnosti in nedorečenosti veljavnega
               zakona, predlog sprememb vključuje tudi dopolnitve za odpravo takšnih praznin,
               predvsem tistih, ki so bile z vidika varnosti prometa nujno potrebne.</p>
               <p>Na področju interoperabilnosti spremembe in dopolnitve izhajajo predvsem iz dejstva,
               da sta bili direktivi, ki sta poprej samostojno obravnavali interoperabilnost
               konvencionalnih in interoperabilnost prog za visoke hitrosti, združeni v eno. Pri tem
               je potrebno poudariti, da so bila v tako nastalo direktivo poleg sprememb, ki so bile
               potrebne zaradi združitve, dodana še določila, ki se nanašajo na obratovalna
               dovoljenja za železniška vozila, ki so bila prej vključena v direktivo o
               varnosti.</p>
               <p>Z implementacijo direktive o varnosti in direktive o izdaji spričeval strojevodjem se
               na področju železniške varnosti v slovensko zakonodajo vgrajuje naslednje: določila s
               področja uporabe vzorca spričeval strojevodij, ozemeljske veljavnosti in minimalnih
               zahtev za pridobitev dovoljenj in spričevala. Nadalje, vgrajuje se postopek za
               pridobitev dovoljenja in spričevala kot dokument, iz katerega je razvidna praktična
               usposobljenost delavca, redno preverjena in zdravstveni pogoji ter naloge
               delodajalca, da vzpostavi in sproti vodi register spričeval. Vgrajujejo se določila o
               vzdrževanju vozil in na novo so bili opredeljeni strokovna usposobljenost,
               zdravstveni in drugi pogoji. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Predlog zakona je obravnaval Odbor za promet kot matično delovno telo.
               Besedo dajem predsedniku Janku Vebru za predstavitev poročila odbora. Prosim.</p>
            </sp>
            <sp who="SDZ5:VeberJanko">

               <speaker>JANKO VEBER:</speaker>

               <p>Hvala za besedo in lep pozdrav vsem.</p>
               <p>Odbor za promet je kot matično delovno telo obravnaval zakon na 8. seji 4. 2. 2010 in
               v tej obravnavi je uvodno predstavitev imel mag. Ljubo Žerak, ki je v imenu
               predlagatelja predstavil razloge za spremembo in dopolnitev predloga zakona, ki se
               nanaša predvsem na pravočasno implementacijo direktiv in s tem uskladitev s pravnim
               redom Evropske skupnosti na dveh bistvenih področjih: na področju uvajanja
               interoperabilnosti in na področju varnosti.</p>
               <p>Poglavitne rešitve in načela na področju interoperabilnosti, je poudaril, se nanašajo
               na opredelitev železniškega sistema in njegovih podsistemov, ki se delijo na
               strukturne in operativne in so vključeni v zakon tako, da je usklajen z določili v
               direktivi na vseevropski železniški sistem, ki je opredeljen skladno z direktivo, po
               kateri obsega proge za konvencionalne in proge za visoke hitrosti. Poleg tega so v ta
               sistem vključena še železniška vozila, namenjena za mednarodni promet, za katerega
               veljajo pogoji interoperabilnosti, ter z obveznostjo, da se pogoji za zagotovitev
               interoperabilnosti postopno razširjajo tudi na regionalne proge.</p>
               <p>K zakonu je dala svoje mnenje tudi Zakonodajno-pravna služba Državnega zbora, ki
               ugotavlja uvodoma, da so v predlaganem zakonskem besedilu predlagane spremembe v
               takšnem obsegu, da je uvedenih več novih členov Zakona o varnosti železniškega
               prometa, zato so celo menili, da bi pravzaprav morali pripraviti celotno besedilo
               zakona ne pa predlog sprememb in dopolnitev.</p>
               <p>Procedura se je nadaljevala na ta način, da smo vključili pripombe in stališča
               Zakonodajno-pravne službe v že predloženo besedilo zakona. K temu smo potem tudi
               poslanske skupine koalicije oblikovale amandmaje, ki so bili vloženi k predlaganim
               spremembam na podlagi mnenja Zakonodajno-pravne službe. K zakonu je amandmaje vložila
               tudi Poslanska skupina Slovenske demokratske stranke, in sicer k 4., 14., 29. in 69.
               členu. Odbor je sprejel vse vložene amandmaje poslanskih skupin, ni pa sprejel
               amandmajev Poslanske skupine Slovenske demokratske stranke. Tudi člani odbora so v
               razpravi menili, da o tem predlogu zakona ni možno urejati rokov, ki jih predpisuje
               drug zakon. Agencija za železniški promet Republike Slovenije pa v postopkih, ki jih
               vodi, upošteva zakonsko predpisane roke za izdajo uporabnega dovoljenja. Po razpravi
               je bil izražen tudi predlog, da je treba preveriti določbo 14. člena zakona, ki se
               nanaša na nov 16.b, člen in po potrebi pripraviti amandma za drugo obravnavo do seje
               Državnega zbora.</p>
               <p>Odbor za promet je po končani razpravi o členih predloga zakona in glasovanjem o
               vloženih amandmajih glasoval še o vseh členih predloga zakona in jih sprejel. Glede
               na sprejete amandmaje je na podlagi prvega odstavka 133. člena Poslovnika Državnega
               zbora pripravljeno besedilo dopolnjenega predloga zakona o spremembah in dopolnitvah
               zakona o varnosti v železniškem prometu, v katerega so vključeni že prej navedeni
               sprejeti amandmaji. Dopolnjeni predlog zakona je tudi sestavni del poročila, ki ga
               imamo danes na seji. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Sledi predstavitev stališč poslanskih skupin. Stališče Poslanske skupine
               Slovenske ljudske stranke bo predstavil Jakob Presečnik.</p>
            </sp>
            <sp who="SDZ5:PresečnikJakob">

               <speaker>JAKOB PRESEČNIK:</speaker>

               <p>Hvala lepa za besedo, gospod predsednik. Gospod državni sekretar s sodelavcem,
               kolegice in kolegi!</p>
               <p>Poslanska skupina Slovenske ljudske stranke bo sicer podprla predlog sprememb in
               dopolnitev Zakona o varnosti v železniškem prometu, ki prinaša v naš pravni red
               direktive Evropskega parlamenta in Sveta na dveh pomembnih in bistvenih področjih, to
               je na področju uvajanja inteoperabilnosti in na področju varnosti. Strinjamo pa se z
               mnenjem Zakonodajno-pravne službe, da bi zaradi tako obsežnih sprememb - spreminja se
               več kot tretjina členov zakona - Vlada morala pripraviti nov zakon.</p>
               <p>Spremembe podpiramo predvsem zaradi tega, ker podpiramo predlagano rešitev v 32.
               členu novele zakona, s katero se zmanjšuje širina varovalnega pasu proge na 100
               metrov, v katerem je za določene posege potrebno soglasje upravljavca javne
               železniške infrastrukture, saj je sedanji 200-metrski varovalni progovni pas
               neživljenjski, še posebej v mestnih okoljih.</p>
               <p>Pozitivno ocenjujemo tudi rešitev v 35. členu novele zakona, na podlagi katere bo
               namesto upravljavca ceste upravljavec javne železniške infrastrukture poskrbel za
               zaščito in upravljanje križanja železnice in ceste v tem primeru. Menimo, da je prav,
               da za varnost skrbi upravljavec javne železniške infrastrukture in se občine
               razbremenijo tega bremena, odgovornosti in stroškov.</p>
               <p>V Poslanski skupini Slovenske ljudske stranke bomo podprli tiste vložene amandmaje,
               ki so potrebni in izboljšujejo tekst predloga zakona, in tekst predloga zakona v
               celoti. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Stališče Poslanske skupine Demokratične stranke upokojencev Slovenije bo
               predstavil Anton Urh.</p>
            </sp>
            <sp who="SDZ5:UrhAnton">

               <speaker>ANTON URH:</speaker>

               <p>Hvala za besedo, spoštovani gospod predsednik. Spoštovani državni sekretar s
               sodelavci, kolegice in kolegi!</p>
               <p>V Poslanski skupini DeSUS podpiramo predlog zakona, ki je pred nami in katerega
               osnovni cilj je implementacija evropskih direktiv s tega področja v slovenski pravni
               red.</p>
               <p>Zakonska novela tako posega v tri področja: interoperabilnosti, varnosti in druge
               spremembe. Poglavitne rešitve in načela na področju interoperabilnosti izhajajo iz
               dejstva, da sta bili direktivi, ki sta poprej samostojno obravnavali
               interoperabilnost konvencionalnih in prog za visoke hitrosti, združeni v eno. Ob tem
               so bila v novo direktivo dodana predvsem določila, ki se nanašajo na obratovalna
               dovoljenja za vozila.</p>
               <p>Poglavitne rešitve na področju varnosti so določila s področja uporabe vzorca
               spričeval strojevodij, ozemeljske veljavnosti in minimalnih zahtev za pridobitev
               dovoljenja in spričevala.</p>
               <p>Na novo so opredeljeni tudi strokovna usposobljenost, zdravstveni in drugi
               pogoji.</p>
               <p>Med spremembami lahko izpostavimo tudi varovalni progovni pas, ki namesto dosedanjih
               200 metrov predstavlja 100 metrov širok zemljiški pas, ki poteka od meje progovnega
               pasu na obeh straneh proge. Z napredkom tehnologije in hitre urbanizacije se je v
               praksi izkazalo, da za zagotavljanje varnosti železniške proge zadostuje 100 metrov
               varovalnega pasu.</p>
               <p>Pomembna sprememba v predlogu zakona je tudi začasna prepoved opravljanja dela na
               kraju samem, ki v primerjavi z veljavnim besedilom celoviteje in enotno ureja
               primere, v katerih se delavcu začasno prepove opravljanje dela, in je dopolnjen v
               primerih, ki so prej izhajali iz drugih določb zakona. Kot rečeno, v Poslanski
               skupini DeSUS podpiramo predlog zakona, ki je pred nami. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Stališče Poslanske skupine Slovenske nacionalne stranke bo predstavil
               Srečko Prijatelj. Prosim.</p>
            </sp>
            <sp who="SDZ5:PrijateljSrečko">

               <speaker>SREČKO PRIJATELJ:</speaker>

               <p>Hvala lepa, spoštovani predsednik. Spoštovani državni sekretar, direktor direktorata.
               Lep pozdrav.</p>
               <p>Vlada predlaga Državnemu zboru spremembo zakona o varnosti v železniškem prometu. V
               Slovenski nacionalni stranki to spremembo podpiramo, čeprav je po opozorilih
               Zakonodajno-pravne službe kar obsežna. Gre za menjavo več členov tega zakona in, kot
               že rečeno, bi bilo mogoče bolj smotrno, če bi zakon v celoti spremenili.</p>
               <p>Pri implementaciji direktiv so se pokazale tudi nekatere nejasnosti in nedorečenosti
               obstoječega veljavnega zakona, zato ta nuja danes, da sprejemamo v bistvu ta zakon.
               Zakonske spremembe tako odpravljajo te praznine in na nek način določajo tudi
               postopke glede urejanja varnosti prometa in določajo postopke na področju
               interoperabilnosti.</p>
               <p>To so nujni postopki, če želimo biti seveda evropsko primerljivi in evropsko enaki.
               To nam nalaga tudi evropska direktiva, ki je tukaj omenjena dvakrat. Na nek način
               tudi moramo poskrbeti, da lahko postanemo ponudniki evrotranzitnih tras. Določila na
               področju vzdrževanja vozil je potrebno tudi prevetriti in prav bi bilo, da se dodeli
               tistemu, ki je tudi vzdrževalec, subjekt, da vemo na nek način skozi historiat
               vagona, kdo za kaj skrbi. In to tudi ureja ta zakon o varnosti v železniškem
               prometu.</p>
               <p>Vse lepo in prav. Ta zakon je na nek način nujen, vendar če mi dovolite, jaz bi
               spregovoril nekaj tudi o tem, kar bi lahko naredili, pa nismo. Vlada Republike
               Slovenije se trudi, da bi uredila na področju železniškega prometa sistemsko prenovo
               in da bi na nek način tudi začeli z investicijami, ki so prepotrebne. Ta trud je
               viden tako s strani ministra kakor tudi s strani predsednika Vlade in lahko rečemo,
               da je končno nekdo v Vladi, ki je videl potrebo po sistemskem prenavljanju
               železniškega infrastrukturnega sistema.</p>
               <p>Mi imamo na državnem nivoju sprejet poroštveni zakon že več kot dve leti. Ta zakon
               dovoljuje investicije v železniškem infrastrukturnem sistemu, pa vendar se do danes
               še nič ni zgodilo. Jaz sem zelo žalosten, ko govorimo o varnosti, hkrati pa imamo v
               uporabi še vedno likovne signale. Zelo žalosten sem, ko ugotavljam, da imamo nove
               lokomotive, pa ne morejo voziti od Zidanega Mosta proti Mariboru, ker spodnji ustroj
               proge ni tako trden, da bi dovoljeval vožnjo teh lokomotiv. Nimamo namreč proge v
               režimu D4 in trdnost proge ne zdrži 22,5 tonski osni pritisk. To so zadeve, ki jih
               lahko takoj odpravimo. In nihče me ne more prepričati, da ne moremo posodabljati
               obstoječih varnostnih sistemov na tak način, da odpravimo desetletno poizkusno
               obratovanje nekih zapornic, ki smo jih zaupali v razvoj in montažo Siemensu. Siemens
               je podjetje, ki je zapustilo Slovenske železnice takoj, ko je stekla pogodba, ki jih
               je vezala, da sodelujejo z nami po izdobavi potniških garnitur in zaprli so tudi
               tovarno v Mariboru. Iskra je prej izdelovala mnogo boljše varnostne sisteme, pa smo
               jih nekako odslovili. In to so zadeve, ki me motijo. Upam, da bo gospod Patrick
               Vlačič videl tudi komparativne prednosti našega gospodarstva in vključil v to prenovo
               železniškega infrastrukturnega sistema tudi naše domače znanje. Tega seveda ne smemo
               zanemarjati. Imamo izkušnje in te izkušnje s pridom uporabljamo v drugih državah.
               Naša podjetja lahko tam opremljajo z varnostnimi sistemi tuje železniške proge, pri
               nas doma pa niso zaželena. To seveda ni dobro.</p>
               <p>In še nekaj, na koncu bi rad poudaril, da tisto, kar lahko naredimo danes, ne
               odlašajmo na jutri, kajti tovor nas <q>"obvaža"</q> in jaz se bojim, da bomo imeli
               pojutrišnjem progo, ki bo zmogljiva, vendar ne bomo imeli tovora, ker bomo postali
               enostavno tranzitni otok sredi Evrope. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Stališče Poslanskega kluba Liberalne demokracije Slovenije bo predstavil
               Miran Jerič.</p>
            </sp>
            <sp who="SDZ5:JeričMiran">

               <speaker>MIRAN JERIČ:</speaker>

               <p>Spoštovani gospod predsednik Državnega zbora, spoštovani državni sekretar, direktor
               Direktorata, cenjene poslanke, kolegi poslanci!</p>
               <p>V Poslanskem klubu Liberalne demokracije Slovenije bomo predlog Zakona o spremembah
               in dopolnitvah zakona o varnosti v železniškem prometu podprli. Materija zakona o
               varnosti v železniškem prometu ureja izredno pomembno področje zagotavljanja varnosti
               v slovenskem železniškem sistemu in njegovo interoperabilnost. Obravnavana novela pa
               obstoječi zakon dograjuje, in sicer tako, da zakonsko besedilo implementira štiri
               direktive Evropske unije v slovenski pravni red.</p>
               <p>Za področje interoperabilnosti je potrebno povedati, da so poglavitne rešitve novele
               pogojene z dejstvom, da sta bili direktivi, ki sta prej samostojno obravnavali
               interoperabilnost konvencionalnih prog in prog za visoke hitrosti, združeni v eno. Ob
               tem pa so bila v novo direktivo dodana predvsem določila, ki se nanašajo na
               obratovalna dovoljenja za vozila. Na področju varnosti, ki implementira dve direktivi
               Evropske unije, je treba posebej izpostaviti naslednje rešitve: določila s področja
               uporabe vzorca spričeval strojevodij, ozemeljske veljavnosti in minimalnih zahtev za
               pridobitev dovoljenja in spričevala, na novo je opredeljena strokovna usposobljenost
               ter tudi zdravstveni in drugi pogoji. Ob teh dveh glavnih področjih novele je
               pomembna tudi rešitev, ki zožuje varovalni progovni pas dosedanjih 200 na 100 metrov
               širok zemljiški pas. Sprememba je življenjska, dobrodošla ter potrebna.</p>
               <p>Ob vsebini pa v poslanskem klubu Liberalne demokracije Slovenije ne moremo mimo
               dejstva, da ponovno zamujamo rok za implementacijo. Tokrat zamujamo rok za
               implementacijo direktive Evropskega parlamenta in Sveta o izdaji spričeval
               strojevodjem, ki upravljajo lokomotive in vlake na železniškem omrežju skupnosti.
               Ostale tri direktive bomo s sprejetjem tega zakona implementirali pravočasno, kar je
               treba za pohvaliti in kar je tudi spodbudno.</p>
               <p>V Liberalni demokraciji Slovenije se zavedamo, da gre za zahtevno strokovnotehnično
               zakonsko besedilo in zato menimo, da mora kot tako biti predvsem predmet kompetentne
               strokovne javnosti. Kolikor nam je v LDS znano, je pri pripravi novele zakona
               sodelovala strokovna javnost ter Slovenske železnice kot operater. Ob tem se
               strinjamo s stališčem predstavnika Slovenskih železnic na seji matičnega odbora, da
               gre pri sprejetju novele zakona šele za prvi korak. Drugi korak bo pomenil sprejem
               ustreznih podzakonskih predpisov. Tretji, po našem mnenju pa najpomembnejši, korak pa
               njihovo uveljavitev v praksi.</p>
               <p>Zagotavljanje varnosti takšnega sistema, kot je železniški, je kompleksna, zahtevna
               in permanentna naloga, kjer mora biti pravni okvir zagotavljanja varnosti jasen in
               logičen in kjer mora vsak del sistema absolutno spoštovati pravila in delovati brez
               napake. V nasprotnem primeru se močno poveča verjetnost izrednih dogodkov in nesreč.
               Zadnja železniška nesreča v Belgiji je žal več kot poučni primer tudi za vse, ki
               urejajo, upravljajo in sestavljajo slovenski železniški sistem, predvsem pa za
               Slovenske železnice.</p>
               <p>V Liberalni demokracije Slovenije bomo Predlog zakona o varnosti v železniškem
               prometu podprli.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Stališče Poslanske skupine Socialnih demokratov bo predstavil Matjaž
               Han.</p>
            </sp>
            <sp who="SDZ5:HanMatjaž">

               <speaker>MATJAŽ HAN:</speaker>

               <p>Predsednik, hvala lepa. Spoštovani sekretar, direktor direktorata, spoštovani kolegi
               in kolegice!</p>
               <p>V Poslanski skupini Socialnih demokratov menimo, da je moderna železniška
               infrastruktura ena od osnov za konkurenčnost in ekonomsko učinkovitost države, saj
               vemo, da s tem znižuje transakcijske stroške poslovanja. S temeljito reorganizacijo
               in sanacijo Slovenskih železnic, ki je ta trenutek v teku, pa mislim, da Slovenija
               postaja pomemben dejavnik na evropskem prometnem zemljevidu. Osebno sem tudi
               zadovoljen, da se Vlada tega zaveda, da se predsednik Vlade tega zaveda in tudi
               minister za promet.</p>
               <p>Samo novela Zakona o varnosti v železniške prometu v slovenski pravni red vnaša
               direktive Evrope in s tem usklajuje slovenski pravni red s pravnim redom Evropske
               skupnosti na dveh bistvenih področjih, ker so že tudi kolegi pred mano povedali, to
               sta na področje interoperabilnosti in področje varnosti. Obenem pa v Poslanski
               skupini Socialnih demokratov upamo, da bo ta novela pripomogla tudi k zapolnitvi
               mozaika pri sanaciji in modernizaciji Slovenskih železnic. Seveda same direktive in
               sami zakoni ne bodo pomagali, če ne bo prišla tudi kar ena kopica denarja.</p>
               <p>Konkretno na področju varnosti predlog zakona vnaša določila s področja uporabe
               vzorca spričeval strojevodij, ozemeljsko veljavnost in minimalne zahteve za
               pridobitev dovoljenja in spričevala, na novo pa so bili opredeljeni tudi strokovna
               usposobljenost, zdravstveni in tudi drugi pogoji.</p>
               <p>Zakon predstavlja šele prvi korak pri operacionalizirali v železniškem prometu, zato
               v Poslanski skupini Socialnih demokratov upamo, da bo Vlada Republike Slovenije čim
               hitreje pripravila tudi vse podzakonske predpise, ki bodo tudi zakonske določbe
               operacionalizacije. Tukaj vidim predvsem dva podzakonska predpisa, ki urejata
               področje tako imenovanih vzdrževalnih del v javno korist in dovoljenje za
               gradnjo.</p>
               <p>V Poslanski skupini Socialnih demokratov bomo Predlog zakona o varnosti v železniškem
               prometu seveda podprli.</p>
               <p>Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Slovenske demokratske stranke bo predstavil dr. Peter
               Verlič.</p>
               <p>Prosim.</p>
            </sp>
            <sp who="SDZ5:VerličPeter">

               <speaker>DR. PETER VERLIČ:</speaker>

               <p>Spoštovani predsednik, spoštovana predstavnika Vlade, spoštovane poslanske in
               poslanci.</p>
               <p>Predlog zakona o spremembah in dopolnitvah Zakona o varnosti v železniškem prometu,
               ki ga predlaga Vlada, je posledica prenosa evropskega pravnega reda v slovenski
               železniški sistem. Gre za tehnično sicer zelo zahtevno besedilo, čeprav je namen
               zakona povsem enostaven. Z zakonom se želijo poenotiti tehnični standardi in načini
               pridobivanja dokumentacije za železniško infrastrukturo in vseh potrebnih dovoljenj
               za vse države članice Evropske unije pod enakimi pogoji. Cilj zakona je torej doseči
               povezljivost, ali s tujko interoperabilnost slovenskega železniškega sistema, z
               železniškimi sistemi ostalih držav članic v enoten železniški sistem Evropske unije.
               Z drugimi besedami: vlaki bodo lahko vozili brez ustavljanja po vsej Evropi. Tako bo
               tovorni vlak Slovenskih železnic z eno lokomotivo brez ustavljanja lahko vozil od
               Kopra do Hamburga, hitri francoski vlak TGV pa bo lahko, na primer, imel končno
               postajo namesto v Lionu kar v Ljubljani. Sanje ali resnično? Upajmo, da
               resničnost.</p>
               <p>Vlada Janeza Janše je v prejšnjem mandatu sprejela Resolucijo o nacionalnih razvojnih
               projektih, v katere je kot pomembno prioriteto zapisala modernizacijo slovenske
               železniške infrastrukture v višini 8,8 milijarde evrov do leta 2023. Potem pa je
               sedanji aktualni prometni minister praktično celo prvo leto svojega mandata
               ugotavljal, da je prejšnja vlada pretiravala in da je treba manj denarja. Očitno pa
               je sedaj predsednik Vlade Borut Pahor končno ugotovil, da bo res treba vložiti 9
               milijard evrov, kar je javno povedal tu v Državnem zboru včeraj, ko je predstavil
               Deklaracijo o delovanju Slovenije v evropskih institucijah za naslednje leto in pol.
               Upam, da ga je prometni minister dr. Vlačič slišal. Predvsem pa, spoštovana
               predsednik Vlade in prometni minister, če sedajle poslušata Državni zbor, upam, da
               bosta vsaj sposobna priznati, da je bila ocena investicijskih vlaganj v posodobitev
               železniške infrastrukture, ki jo je napravila prejšnja vlada, korektna; saj na koncu
               koncev so ocene pripravljali isti strokovnjaki. No, očitno je, da smo vas enkrat le
               uspeli prepričati, zato predlagamo, da nam še kdaj prisluhnete.</p>
               <p>Sprejetje zakona bo torej omogočilo nastanek konkurenčnega enotnega železniškega
               trga. Upamo tudi, da bo zaradi tega poenotenja prišlo do večje konkurenčnosti na
               mednarodnem trgu ponudbe železniških storitev, proizvodov in opreme, kar naj bi
               končno znižalo tudi vrednost javnih naročil, tudi ko bo šlo za gradnjo novih prog v
               Sloveniji. Upamo, da tudi in predvsem na škodo kakšnih lobijev, da se ne bi ponovile
               avtocestne zgodbe.</p>
               <p>V poslanski skupini menimo, da bo zakon uporaben šele za nove železniške proge v
               Sloveniji, ki so zaenkrat šele v načrtovanju. Zato menimo, da bi bilo bolje, da bi
               Vlada namesto tega zakona raje pripravila nov zakon o interoperabilnosti slovenskega
               železniškega sistema. Posredno je na to dejstvo opozorila tudi Zakonodajno-pravna
               služba Državnega zbora, ki ugotavlja, da je s temi spremembami spremenjenih več kot
               tretjina členov osnovnega zakona, kar bi z nomotehničnega vidika narekovalo pripravo
               novega zakona. Skrbi nas, da se je zaradi tega zmanjšala preglednost zakona, saj se
               nova pravila evropske interoperabilnosti mešajo z obstoječimi nacionalnimi predpisi
               za obstoječe proge, kar bo lahko privedlo do prevelikega administriranja in
               zavlačevanja postopkov pri izdajanju dovoljenj, kar se je v preteklosti že dogajalo.
               Spomnimo se samo nesrečnih zapornic v Prekmurju, ko so se soglasja za njihovo
               postavitev vlekla več let, čeprav je bila že vsa oprema na terenu.</p>
               <p>Poslanska skupina je vložila tudi amandmaja k 4. in 14. členu zakona, s čimer želimo
               vsaj nekoliko izboljšati predlagani teks.</p>
               <p>V Poslanski skupini Slovenske demokratske stranke zakonu sicer ne bomo nasprotovali,
               saj gre predvsem za prenos evropskega pravnega reda v slovensko zakonodajo.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Končali smo predstavitve stališč poslanskih skupin.</p>
               <p>Prehajamo na razpravo o členih in vloženih amandmajih, ki jo bomo opravili na podlagi
               pregleda vloženih amandmajev z dne 3.3.2010.</p>
               <p>V razpravo dajem 4. člen ter dva amandmaja Poslanske skupine SDS. Želi kdo
               razpravljati? Bom dal predlog za prijavo k razpravi. Gospod Marinič, potem dr. Verlič
               in Srečko Prijatelj. Prosim, gospod Marinič.</p>
            </sp>
            <sp who="SDZ5:MariničBranko">

               <speaker>BRANKO MARINIČ:</speaker>

               <p>Hvala lepa za besedo. Lep pozdrav vsem skupaj. Prej, preden bi spregovoril konkretno
               o vsebini amandmaja, ki smo ga predlagali, mi dovolite, da nekako izrazim občutek, da
               se z železnico vse preveč ukvarjamo, nekje znotraj, v zaprtih prostorih: bodisi na
               Kolodvorski 11, bodisi na Šubičevi 4, bodisi na sedežu, kjer je prometno ministrstvo
               in tako dalje. Vse premalo pa pogledamo, kaj se dogaja na tirih Slovenskih železnic,
               na železniških postajah, na industrijskih tirih in tako dalje, o čemer je tudi govora
               v predlogih nekaterih amandmajev.</p>
               <p>V 4. členu smo v Slovenski demokratski stranki skušali predlagatelju nekoliko
               pomagati, kajti 4. člen je namenjen predvsem obrazložitvi nekaterih specifičnih
               pojmov, ki se uporabljajo v železniški stroki, in je zaradi tega potrebna dodatna
               obrazložitev. In prav v 4. členu najdemo kar 44 takih pojmov, ki jih zakon
               opredeljuje in podrobneje definira, obrazloži, kaj pomenijo. Predlagatelji smo za 1.
               točko želeli, da bi dodali tudi pojem, ki ga pozna evropska zakonodaja oziroma
               direktive, ki jih uvajajo kot novost v predlog zakona. Kaj smo želeli? Želeli smo, da
               bi dodali bistvene zahteve in dodatno obrazloži pojem, kaj pomeni. S tem smo želeli,
               da bi predlagatelj tudi v nadaljnjih vsebinskih obravnavah upošteval naš predlog, kar
               pa se žal ni zgodilo niti na odboru, čeprav smo tudi tam povedali, da ne nasprotujemo
               vsebini samega predloga zakona, ki, kot rečeno, skuša povzeti in strniti vse
               direktive, ki jih zahteva evropska zakonodaja, ko obravnava kompletno železniško
               tematiko v skupnosti EU. Prepričani smo namreč, da bi s to definicijo dosegli tudi
               lažje razumevanje za tiste, ki se bodo v prihodnje ukvarjali s to zahtevno
               tematiko.</p>
               <p>Še enkrat poudarjam, da je terminologija res specifična, saj je izredno strokovna in
               jo je težko razumeti, kar je treba upoštevati, ko o tem govorimo, predvsem tisti, ki
               se morda malo bolj spoznamo na železnice oziroma na specifično terminologijo, ki je
               kot strokovni jezik prisotna med železničarji.</p>
               <p>Predlagamo torej, da podprete ta naš predlog amandmaja k 4. členu pod številko 2 -
               bistvene zahteve, ki jih definiramo v nadaljevanju. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima dr. Peter Verlič.</p>
            </sp>
            <sp who="SDZ5:VerličPeter">

               <speaker>DR. PETER VERLIČ:</speaker>

               <p>Hvala lepa. Rad bi samo dopolnil poslanskega kolega.</p>
               <p>Ni nam razumljivo, namreč, ravno osnovno besedilo zakona vpeljuje te nove definicije
               iz direktive. Gre samo za to, da se tekst iz direktiv, kaj so bistvene zahteve, kaj
               je interoperabilnost - ne nazadnje se prenaša direktiva o interoperabilnosti
               železniškega sistema, definicije o interoperabilnosti pa v zakonu ni. Pomembna
               komponenta interoperabilnosti je ravno tehnična specifikacija za interoperabilnost.
               Skratka, ne vidimo nobenega razloga, da se tekst, definicije, ki so verjetno pomotoma
               izpadle iz besedila zakona in so v direktivi, prenesejo v zakon. Namreč, osnovno
               ogrodje teh sprememb Zakona o varnosti v železniškem prometu je ravno prenos
               interoperabilnosti, tehničnih specifikacij za interoperabilnost in bistvenih zahtev v
               ta zakon. Zato je prav, da je to zapisano v zakonu, ker gre za ključne definicije, ki
               so verjetno pomotoma izpadle.</p>
               <p>No, pa še glede drugega amandmaja, projekt v poznejši fazi razvoja. Menimo, da je ta
               prevod nekoliko čuden. Preprosto, tako kot je napisano v obrazložitvi, gre za
               projekte, ki so se začeli prej, kot pa se je uveljavila tehnična specifikacija z
               interoperabilnostjo, ki je nastala kasneje. To bi pomenilo, da bi bilo vse postopke
               ali projekte, ki so bili vodeni po nekem drugem zaporedju, treba spremeniti, vendar
               je to prevelik strošek za državo. Zato se nam zdi, da bi bilo primerneje in lepše
               opisano, če se napiše <q>"projekt v nadaljevalni fazi razvoja,"</q> kar pomeni, da je
               projekt že nekoliko napredoval. Mislim, da si ta dva amandmaja zaslužita podporo.
               Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Besedo ima Srečko Prijatelj.</p>
            </sp>
            <sp who="SDZ5:PrijateljSrečko">

               <speaker>SREČKO PRIJATELJ:</speaker>

               <p>Hvala lepa, spoštovani predsednik. Kar nekaj razpravljavcev je bilo, ki so danes
               omenjali besedo <q>"interoperbilnost"</q>. Pa verjamem, da malokdo ve, kaj to res
               pomeni.</p>
               <p>Predlagani amandma je sicer dobronameren, saj na nek način razjasnjuje določene
               pojme, ki so več ali manj navedeni v spremembah zakona. Toda če govorimo o tem
               zakonu, ki naj bi temeljno urejal varnost železniškega prometa, je nujno poudariti
               tudi naslednje. Varnost danes je prepuščena tako domačim kot tujim operaterjem v
               presojo in vsak lahko sam določa, kakšne kriterije zavarovanja tovora bo zavzel in -
               niso nadzorovani ti tuji operaterji, kar je za mene zelo slabo. O tem sem govoril že
               tudi z dr. Jakominom, kakor tudi z direktorjem direktorata in bili smo tudi na
               obisku. Velika nujnost je, da se to uredi. Ne more, recimo, nek RCA sam sebi odrejati
               način zavarovanja tovora in prevažati v nekih slabo vzdrževanih vagonih tudi 100%
               pretežno nekega tovora, tega nihče ne nadzoruje danes! Jutri, ko bo prišlo do
               izrednega dogodka, bomo imeli seveda vsi polna usta skrbi, zakaj se je to zgodilo. Pa
               vendar se to dogaja. Torej, na področju varnosti moramo tudi biti evropsko
               primerljivi in pozdravljam to, kar je Vlada Republika Slovenije oziroma ministrstvo
               pripravilo v tej izhodni strategiji, in pozivam ministrstvo, da to čim prej uredi,
               tako kot smo se dogovorili tudi na Odboru za promet.</p>
               <p>Drugo, na kar bi želel opozoriti, je to, da izgubljamo bitko s časom; jaz upam, da ne
               bomo izgubili vojne. Če pogledamo načrtovano dinamiko dela, recimo Koper-Divača, bomo
               v enem mesecu izgradili 0,45 km proge. Tako je po izračunu to zapisano, to pa naj bi
               stalo, en kilometer proge namreč 26 milijonov evrov. Če primerjamo to z južno
               železnico, ki jo je gradil Franc Jožef, lahko ugotovimo, da so takrat naredili tri
               kilometre proge, in če pa primerjamo cenovno naših 26 milijonov evrov za km proge s
               tibetansko progo, pa ocenjevalci razmer tukaj predpisujejo - v Tibetu smo 2,4
               milijona ta kilometer stane. Zakaj taki razkoraki, zakaj lahko tam na mesec zgradijo
               23 km proge, pa vemo, kakšen teren je, pri nas pa bo zahtevnost velika, poseg v
               prostor tudi. Ampak verjamem, da so tu ogromne rezerve in tu je treba prevetriti,
               kajti mi bomo seveda razpolagali z velikimi sredstvi iz državnega proračuna,
               zadolžili bomo tudi prihodnje generacije in prav bi bilo, da tudi odgovorno ravnamo s
               temi sredstvi.</p>
               <p>Ni videti velikega intenzivnega dela na tem, da bi se dela začela izvajati, tako
               tista, ki bi se že lahko - recimo iz Zidanega Mosta proti Mariboru bi takoj lahko
               začeli obnavljati progo za, v bistvu zmožnost 22,5 tonskega osnega pritiska, ker ne
               vidim razloga, da ne bi. Pa se to še ni zgodilo. Tudi prejšnja vlada je na tem spala.
               In ko govorimo o tem, da izgubljamo možnosti in priložnosti, da bi dobili nove
               tovore, je treba povedati, da imamo samo eno cesto in samo eno železnico in da ta
               pretočnost je iz dneva v dan manjša. Naša komercialna hitrost v tovornem prometu je
               zgolj nekaj več kot 30 km/h, medtem ko Evropa vozi v režimu 160 km/h. To je treba tu
               jasno povedati. Počasne vožnje, ki se vrstijo zaradi slabe železniške infrastrukture,
               teh je iz dneva v dan več, ker najlažje je izdati odredbo, da na nekem odseku mora
               biti počasna vožnja, ker tam se je nekaj zgodilo v premiku, ne vem, tektonski premiki
               in proga <q>"plava"</q>, ker je spodnji ustroj slab itn. In seveda, nevarno se je voziti po
               železnicah. V takih varnostnih pogojih, ki jih imajo železnice, je to nevarno. O tem
               govorim sedaj s tega mesta. In čim prej je treba pristopiti k temu, da začnemo
               posodabljati ta železniški infrastrukturni sistem. Če govorimo o tem, da imamo v
               veljavnosti še likovne signale, veste, ko Evropa že govori o avtomatskem vodenju
               prometa od postaje do postaje, je to dokaj žalostno. In seveda, taki zakoni nam ne
               bodo nič drugega pomagali kot to, da bomo naredili nek predpogoj za začetek nekih
               del, ki pa jih že vrsto let odlagamo.</p>
               <p>Tudi če pogledamo nacionalni razvojni projekt iz 90. let ugotavljamo, da je le nekaj
               procentov izkoriščenega oziroma realiziranega. Tam smo zapisali, nekako v 90. letih
               tudi, da je prioriteta drugi tir. In kar me pa najbolj žalosti, spoštovane gospe in
               gospodje, mi imamo razvojni projekt Koper - Divača uvrščen med prvih deset
               prioritetnih projektov v Evropi, pa ga nismo začeli izvajati. Celo Evropa nas je
               pozvala, da vrnemo denar, ki smo ga že dobili, 4 milijone evrov, zato ker nismo
               zagotovili v prejšnji vladi lastne udeležbe v proračunu za koriščenje teh sredstev.
               Zbudimo se! Tudi nadzornemu svetu sem predlagal, z gospodom Godcem smo se usedli, da
               se sestavi nek svet ljudi, ki imajo možnost, znanje, hotenje začeti takoj. Ne
               odlagati to na jutri. In gospodarska škoda, še to želim povedati, ki se iz dneva v
               dan na tem področju veča - seveda tudi ta račun ne bo izstavljen nikomur. Kaj se bo
               zgodilo, če ne bomo evropsko primerljivi? Verjetno tudi strateškega partnerja ne bomo
               dobili. Vlada se zelo prizadeva, da bi ga, ampak če se te zadeve ne bodo uredile
               tako, da bodo lahko v komercialni sestavi vozili vlaki po naših tirih, seveda
               strateški partner v Slovenijo ne bo prišel.</p>
               <p>Zato s tega mesta pozivam, seveda izven konteksta tega amandmaja, naj mi bo
               oproščeno, spoštovani predsednik, da se seveda takoj pristopi k temu. Naj se imenuje
               nek svet, ki bo dal pospešek, kajti ni razlogov, da ne bi začeli. denar imamo,
               poroštveni zakon, kot rečeno, je bil že v prejšnjem mandatu sprejet, za najem
               kreditov, projekte nekatere imamo. Ministrstvo je naredilo tudi razumen korak v tem
               smislu, da je pospešilo izgradnjo drugega tira zaradi tega, ker smo ugotovili, da
               prostorski akti za tako imenovano enotirno progo so že sprejeti in da načrti
               obstajajo in tako naprej. Prej bomo tu pridobili nekaj časa. In ne vidim razloga, da
               ne bi začeli s temi deli takoj, zlasti pa zagotavljati normalne varnostne pogoje in
               normalne eksploatacijske pogoje za vožnjo vlakov v komercialni sestavi. Sedaj tega
               nimamo. Poziv Vladi: prosil bi, da pristopimo k temu jutri.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Opozoril bi, da se sicer tehtne pripombe, ocene in predlogi, ki so bili
               dani, da se pri tej razpravi osredinimo na oba amandmaja k 4. členu, ker bo še
               prilika, da se o teh, drugih pomembnih vidikih razpravlja. Čeprav, kot sem rekel, ne
               zanikam aktualnosti in vsebinske tehtnosti razprave. Torej, se osredinimo bolj na
               amandmaje. Želi še kdo razpravljati? Državni sekretar, gospod Jakomin.</p>
            </sp>
            <sp who="SDZ5:JakominIgor">

               <speaker>DR. IGOR JAKOMIN:</speaker>

               <p>Hvala lepa. Zahvaljujem predlagateljem amandmajev za to iskreno pomoč, ki so jo nam
               želeli dati pri izboljšanju Predloga zakona o spremembah in dopolnitvah Zakona o
               varnosti v železniškem prometu, pa vendar moram povedati, da stališče predlagatelja
               je, da se amandmaje zavrne.</p>
               <p>Predlagatelji amandmaja menijo, da bi bilo treba med definicijo uvrstiti tudi to
               strokovno terminologijo<gap n="..."/> kot so: bistvene zahteve, interoperabilnost, komponente
               interoperabilnosti, tehnično specifikacijo interoperabilnosti, ki jih zakon tudi v
               nadaljevanju uporablja. Uvršanje teh pojmov med definicije bi pomenilo podvojevanje,
               saj so bistvene zahteve opredeljene v 10. členu novele zakona oziroma v 12. členu
               zakona, ki se spreminja. Nadalje, interoperabilnost je opredeljena v 6. členu v prvem
               odstavku zakona, ki se spreminja. Komponente interoperabilnosti so opredeljene v 10.
               členu in tehnična specifikacija je opredeljena v 7. členu zakona, ki se
               spreminja.</p>
               <p>Glede besede <q>"poznejši"</q>. Uporaba, prevedena, v direktivi o interoperabilnosti se kot
               taka tudi uporablja v noveli zakona. Menimo, da tudi iz besede <q>"nadaljevalni"</q> ni
               mogoče razbrati, da gre za frazo projekta, ki pri uporabi novih tehnologij in
               specifikacij ni smiselna. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Želi še kdo razpravljati o obeh amandmajih k 4. členu? Ugotavljam, da ne
               želi. Zato zaključujem razpravo o tem členu in dveh amandmajih.</p>
               <p>V razpravo dajem 14. člen ter amandma Poslanske skupine SDS. Želi kdo o tem
               razpravljati? Dr. Peter Verlič.</p>
            </sp>
            <sp who="SDZ5:VerličPeter">

               <speaker>DR. PETER VERLIČ:</speaker>

               <p>Hvala. Bistvo predlaganega amandmaja je pač to, da se pri vseh odločitvah, ki jih
               varnostni organ sprejema in ki se zaključijo z nekim dovoljenjem, kakorkoli že, da se
               v zakon zapiše nek rok, v katerem je to treba določiti. In to je, mislim da, smiseln
               predlog. Na Odboru za promet so predstavniki Agencije za železniški promet dejali, da
               oni vsa dovoljenja izdajo že v bistveno krajšem roku, v 14 dneh. Če pa vendar imamo
               neko zakonsko varovalko, ki je zdaj z našim predlogom celo podaljšanja na en mesec,
               pa s tem pravzaprav vsi imamo pred seboj nek časovni potek, do kdaj morajo dovoljenja
               biti izdana. Mislim, da tukaj ni v tem nobena težava. Izognili bi se radi, da se bi
               kakšni postopki vlekli predolgo časa in bi prišlo do sklicevanja različnih organov
               drug na drugega, kar se je v preteklosti že dogajalo. Na koncu pa trpi tehnična
               rešitev. Recimo, lahko se zgodi, da nek varnostni sistem ali pa gradbeni, nek odsek
               proge, neka varnostna naprava, zapornice, karkoli pač že, sploh pa, če bo šlo za nove
               tehnične rešitve, da se bodo ti postopki vlekli predolgo časa. In predlog je pravi.
               Ne vidimo nobenega problema, da bi to ne bilo mogoče storiti v nekem primernem roku,
               to pa je po naši oceni 30 dni, en mesec. To, seveda, tudi predlagamo, da se za te
               primere, ki so v tem členu opredeljeni, tudi zapiše, pa potem ne bo nobenega
               arbitriranja med organi. Imeli bodo zakonsko normo, do kdaj je treba kakšno
               dovoljenje izdati. V nasprotnem primeru pa seveda lahko pridemo do tega, da se bodo
               postopki na račun tega, ker roki niso predpisani, vlekli in da bo na koncu to šlo na
               škodo, ne nazadnje, tudi varnosti v železniškem prometu. Če pa celo predstavniki
               Agencije za železniški promet trdijo, da so to sposobni narediti v 14-ih dnevih,
               potem pa sploh ne vidim razloga, da v zakon tega 30-dnevnega roka ne bi zapisali.
               Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Želi o tem amandmaju k 14. členu še kdo razpravljati? <stage>(Ne želi.)</stage> Ker ne
               želi nihče več razpravljati, zaključujem razpravo. O amandmajih bomo v skladu s
               časovnim potekom seje Državnega zbora odločali danes, v okviru glasovanja, najmanj
               pol ure po zaključeni 25. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>11. TOČKO DNEVNEGA REDA - to je na drugo obravnavo PREDLOGA ZAKONA O
                  PREJEMKIH POSLOVODNIH OSEB V GOSPODARSKIH DRUŽBAH V LASTI REPUBLIKE SLOVENIJE IN
                  SAMOUPRAVNIH LOKALNIH SKUPNOSTIH v okviru rednega postopka.</title> Predlog zakona je
               v obravnavo Državnem zboru predložila Vlada. Besedo dajem predstavnici Vlade za
               dopolnilno obrazložitev predloga zakona. Besedo ima mag. Darja Radić, državna
               sekretarka na Ministrstvu za gospodarstvo. Prosim.</p>
            </sp>
            <sp who="SDZ5:RadićDarja">

               <speaker>MAG. DARJA RADIĆ:</speaker>

               <p>Spoštovani predsednik. Spoštovane poslanke, poslanci!</p>
               <p>Predlog zakona o prejemkih poslovodnih oseb v gospodarskih družbah v lasti Republike
               Slovenije in samoupravnih lokalnih skupnostih ureja prejemke direktorjev v družbah, v
               katerih je večinska lastnica država Republika Slovenija ali pa samoupravna lokalna
               skupnost. Zakon predpisuje načela in omejitve, ki jih morajo upoštevati člani
               nadzornih svetov pri določanju prejemkov in pravic direktorjev. Predlog zakona je
               pravzaprav nadgradnja že v prejšnjih letih sprejetih aktov Vlade Republike Slovenije,
               s katerimi je Vlada želela urediti prejemke direktorjev v družbah, kjer je večinska
               lastnica država ali samoupravna lokalna skupnost. Prvič je bilo to že leta 1998,
               potem leta 2002 in kot verjetno veste, zadnja priporočila je Vlada sprejela v začetku
               leta 2009. Dejstvo je, da je Vlada do sedaj za to področje sprejemala predvsem
               priporočila, ki, kot veste, niso obvezna. Dosedanja praksa je pokazala, da ta
               priporočila niso vedno upoštevana, zato se je Vlada odločila, da to področje uredi z
               zakonom. Predlog zakona pa ima tudi cilj, da z upravljavskega vidika uredi enotna
               pravila za nagrajevanje direktorjev, kjer nastopa Republika Slovenija ali lokalna
               skupnost kot večinska lastnica.</p>
               <p>Glavna rešitev predloga zakona je v tem, da bodo člani nadzornih organov morali pri
               določanju prejemkov in tudi drugih pravic upoštevati enaka pravila, seveda pa je
               odgovornost za sestavo in sklenitev pogodbe še vedno na nadzornem svetu. Predlog tako
               omogoča direktorju fiksen in variabilen prejemek. Fiksen prejemek bo določila Vlada
               Republike Slovenije z uredbo, in sicer v skladu z razmerji povprečnih plač v družbi
               oziroma v skupini. Poleg tega pa bo direktor upravičen tudi do variabilnega dela, če
               bo dosegel zastavljene cilje, ki mu jih bo postavil nadzorni svet. Z zakonom je
               določena le zgodnja meja variabilnega prejemka, in sicer v višini 30% fiksnega
               prejemka. Zakon omejuje tudi izplačilo odpravnin. Tako direktorji, ki bodo ostali
               zaposleni v družbi, ki so jo prej vodili, ne bodo upravičeni do odpravnine, bodo pa
               upravičeni do drugih pravic, ki so pomembne za normalno opravljanje njihove funkcije,
               kot je na primer uporaba službenega vozila, reprezentanca in tako naprej. To pa
               seveda v okviru pravil, ki jih mora oblikovati nadzorni svet.</p>
               <p>Predlog zakona tudi predvideva kazenske sankcije za člane nadzornih svetov, če ne
               bodo upoštevali določbe tega zakona. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Predlog zakona je obravnaval Odbor za gospodarstvo kot matično delovno
               telo. Besedo dajem predsedniku Matjažu Hanu za predstavitev poročila odbora. Prosim.
            </p>
            </sp>
            <sp who="SDZ5:HanMatjaž">

               <speaker>MATJAŽ HAN:</speaker>

               <p>Še enkrat lep pozdrav, predsednik. Spoštovana državna sekretarka. Spoštovane poslanke
               in poslanci!</p>
               <p>Odbor za gospodarstvo je 3. februarja 2010 kot matično delovno telo obravnaval
               Predlog Zakona o prejemkih poslovodnih oseb v gospodarskih družbah v lasti Republike
               Slovenije in samoupravnih lokalnih skupnosti. Seji odbora so prisostvovali
               predstavniki predlagatelja, to je Ministrstvo za gospodarstvo in Zakonodajno-pravna
               služba. Odboru je bilo posredovano mnenje Zakonodajno-pravne službe, na podlagi
               katerega so poslanske skupine koalicije tudi vložile amandmaje ter z njimi upoštevale
               pretežni del pripomb Zakonodajno-pravne službe. Odboru je bilo posredovano tudi
               mnenje Državnega sveta, ki predlog zakona podpira ter predlaga dve konkretni
               spremembi predloga zakona, ki pa ju odbor ni upošteval. Ker je bil v skladu s 145.
               členom poslovnika Državnega zbora predlog zakona poslan v mnenje lokalnim skupnostim,
               so bila odboru posredovana mnenja treh občin, in sicer občine Trbovlje, občine Izola
               in mestne občine Maribor. Iz teh mnenj izhaja, da je vzpostavitev enotnega sistema
               prejemkov in pravic direktorjev v družbah<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Prosim za posluh v dvorani.</p>
            </sp>
            <sp who="SDZ5:HanMatjaž">

               <speaker>MATJAŽ HAN:</speaker>

               <p><gap n="..."/> v večinski lasti države oziroma lokalnih skupnosti tudi potrebna.</p>
               <p>Seja je potekala tako, da je uvodoma, tako kot danes državna sekretarka z ministrstva
               za gospodarstvo, mag. Darja Radić, na kratko predstavila zlasti temeljne razloge za
               sprejetje predloga zakona, pa tudi njegove poglavitne rešitve. Ob zaključku uvodne
               predstavitve pa je poudarila, da Vlada amandmaje poslanskih skupin koalicije
               podpira.</p>
               <p>V okviru razprave o posameznih členih je večina razpravljavcev podprla predloženo
               zakonsko besedilo, saj so poudarili, da ga iz različnih razlogov dejansko
               potrebujemo. So pa posamezni razpravljavci opozarjali na nekatera vprašanja, ki se
               odpirajo ob njegovi obravnavi. Vzpostavljeno je tako bilo, da se je treba zavedati
               dejstva, da se v zakonodajni proceduri istočasno nahaja tudi Predlog zakona o
               upravljanju kapitalskih naložb Republike Slovenije, s katerim bo na sistemski način
               urejeno upravljanje kapitalskih naložb v lasti Republike Slovenije in lokalnih
               skupnosti. Temeljito bi zato kazalo razmisliti, ali bi bilo pametneje ali primerneje
               tudi urejanje prejemkov direktorjev teh podjetij urediti v njegovem okviru. Podan je
               bil tudi proceduralni predlog, da se z obravnavo predloga zakona prekine, dokler se
               ne ugotovi, kako je obravnava vprašanja prejemkov in direktorjev urejena v Predlogu
               zakona o upravljanju kapitalskih naložb Republike Slovenije. Ta predlog ni bil
               sprejet.</p>
               <p>Pretežni del razprave pa se je nanašal na določbe 4. člena, ob katerih so bile
               vzpostavljena naslednja vprašanja. Variabilnemu delu prejemka bi kazalo dati večji
               poudarek in ga ne tako rigorozno opredeliti, saj bi na ta način lahko direktorje
               resnično motivirali. V zvezi z določbo petega odstavka 4. člena teh določb ter
               določbami 7. člena je bilo opozorjeno na vprašanje o suverenosti lokalnih skupnosti
               oziroma ustreznosti predlagane rešitve, po kateri bo Vlada tista, ki bo z odredbo
               določila višino sprejemljivega prejemka tudi za družbe, ki so v večinski lasti
               lokalnih skupnosti, ter rešitev, da bodo morali organi nadzora tudi teh družb
               pogodbeno posredovati Ministrstvu za gospodarstvo. Izraženo je bilo mnenje, da bi
               bilo glede na delitev pristojnosti med državo in lokalnimi skupnosti primerneje, če
               bi o plačah direktorjev družb, ki so v večinski lasti lokalnih skupnost odločali na
               primer občinski sveti teh skupnosti. Nejasno je bilo razmerje med določbo pete
               alineje prvega odstavka 4. člena in določbo drugega odstavka istega člena. Po eni
               strani je namreč nagrajevanje direktorjev z delnicami prepovedano, po drugi strani
               pa, kot izjema, dovoljeno, kar je zelo nenavadno.</p>
               <p>Predstavnice in predstavniki Vlade so v zvezi z izpostavljenimi vprašanji podali tudi
               določna pojasnila in so zelo jasno povedali svoje odgovore. Odbor je po končani
               razpravi sprejel vse amandmaje poslanskih skupin: SD, Zares, DeSUS in LDS, v skladu s
               tem pa je bilo tudi pripravljeno besedilo dopolnjenega predloga zakona, ki je tudi
               sestavni del poročila odbora.</p>
               <p>Najlepša hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Sledi predstavitev stališče poslanskih skupin.</p>
               <p>Stališče poslanske skupine Demokratične stranke upokojencev bo predstavil Matjaž
               Zanoškar.</p>
               <p>Prosim.</p>
            </sp>
            <sp who="SDZ5:ZanoškarMatjaž">

               <speaker>MATJAŽ ZANOŠKAR:</speaker>

               <p>Hvala za besedo, spoštovani predsednik, spoštovana državna sekretarka, kolegice,
               kolegi.</p>
               <p>Predstavljam stališče Poslanske skupine DeSUS glede Predloga zakona o prejemkih
               poslovodnih oseb v gospodarskih družbah v večinski lasti Republike Slovenije in
               samoupravnih lokalnih skupnosti.</p>
               <p>V Poslanski skupini DeSUS bomo z veseljem podprli predlog zakona o prejemkih
               poslovodnih oseb, ki je pred nami. Po naši oceni zakon dokaj zadovoljivo omejuje
               višino prejemkov direktorjev državnih služb, predvsem glede na pričujočo finančno
               krizo in gospodarsko recesijo, ki jo zelo intenzivno občutimo tudi v naši državi. V
               takšni krizi še posebej bodejo v oči razlike v višini prejemkov delavcev in
               poslovodnih oseb predvsem v družbah, ki so v večinski lasti države in lokalnih
               skupnosti. Vlada do zdaj ni imela zakonske možnosti, da višino prejemkov omeji,
               temveč je lahko dajala zgolj priporočila, ki so se izkazala, bolj kot ne, za
               neučinkovita. Žalosti pa nas, da Vladi ni ostalo drugega, kot da menedžerje na tak
               način prisili, da ravnajo gospodarno ter da se zaradi variabilnega dela plače, ki bo
               odvisen od uspešnosti poslovanja družbe, resnično trudijo za uspešno delo družbe, ki
               jo vodijo.</p>
               <p>Tako je Vlada pripravila predlog zakona, s katerim se vzpostavljajo enotna pravila
               pri določanju prejemkov in odpravnin članov uprav, izvršilnih direktorjev, poslovodij
               in prokuristov v teh družbah. Predlog zakona vsebuje načela in omejitve, ki jih
               morajo upoštevati člani nadzornih svetov pri določanju prejemkov in pravic
               direktorjev. S tem je država kot večinska lastnica, izkoristila pravico poseganja v
               družbo, obenem pa ni odvzela pooblastil nadzornim svetom. Bruto plača vodilnih
               delavcev bo določena v razmerju s povprečno bruto plačo v družbi oziroma skupini.
               Direktorjevi prejemki bodo sestavljeni iz bruto plače ter <gap n="..."/> prejemka. Za sestavo in
               sklenitev pogodbe bo še vedno odgovoren nadzorni svet. Predvidene pa so tudi kazni za
               nadzornike, ki zakona ne bodo upoštevali. Vse pogodbe in določila, ki bodo v
               nasprotju s tem zakonom, bodo nični.</p>
               <p>V Poslanski skupini DeSUS še posebej pozdravljamo omejitev odpravnin na višino največ
               šestih bruto mesečnih plač direktorja. Posamezna poslovodna oseba bo upravičena do
               odpravnine le v primeru, da zapusti podjetje, kar je pravzaprav tudi smisel
               odpravnine.</p>
               <p>Glede na povedano ter v upanju in prepričanju, da bomo zmanjšali nezadovoljstvo
               državljank in državljanov glede enormnih plačil poslovodnim strukturam v podjetjih v
               državni lasti, bomo v Poslanski skupini DeSUS ta predlog z veseljem podprli. Hvala.
            </p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Stališče Poslanske skupine Slovenske nacionalne stranke bo predstavil
               Bogdan Barovič.</p>
            </sp>
            <sp who="SDZ5:BarovičBogdan">

               <speaker>BOGDAN BAROVIČ:</speaker>

               <p>Hvala za besedo, gospod predsednik. Spoštovane kolegice in kolegi, predstavnica
               Vlade!</p>
               <p>Danes je prišel v javnost podatek, da je z 31. januarjem zabeleženo v državi
               Republiki Sloveniji 99.783 brezposelnih. V preteklosti se nihče nikdar ni vprašal,
               kako je mogoče, da ima predsednik Vlade države Republike Slovenije plačo približno 6
               do 7.000 bruto evrov, medtem ko so imeli, brez nadzora, različni direktorji, člani
               nadzornih svetov podjetij, ki so poslovala celo z rdečimi številkami, plače, ki so se
               sukale v petmestnih številkah; 2-, 3-, 4-krat večje plače od predsednika Vlade. In to
               sramoto smo prenašali dolgo, dolgo časa. Hvala bogu, da se je Vlada spomnila
               predlagati zakon o prejemkih poslovodnih oseb, čeprav ta zakon zagotavlja zgolj enaka
               merila za določanje prejemkov in odpravlja dosedanja nesorazmerja, čeprav še vedno
               prepušča članom nadzornih organov, da odločajo o višini prejemkov direktorjev družb,
               ki so v državni lasti, in družb, ki so v lasti občin, samoupravnih lokalnih
               skupnosti, je vsaj korak.</p>
               <p>Z velikim veseljem bi vsem poslankam in poslancev privoščil ob obravnavi in
               sprejemanju tega zakon, ki bo začel veljati čez tri mesece, tudi primerjalne podatke,
               kakšna je bila ta zgodba do sedaj v vseh podjetjih, ki so v lasti države. Prav rad bi
               enkrat videl te številke, koliko plače je imel direktor tega, tega, tega podjetja,
               predsednik nadzornega sveta, člani nadzornih svetov in odborov. Milijarde evrov so
               šle na ta račun, ker je bila na tem področju čista anarhija, rezultat tega, med
               drugim, pa je 99.783 brezposelnih!</p>
               <p>Mi bomo ta zakon podprli v Slovenski nacionalni stranki, ob tem da še enkrat
               opozarjam, kot sem opozoril na matičnem delovnem telesu, pa to opozorilo ni naletelo
               na preveč posluha, da je določilo pete alineje prvega odstavka 4. člena v nasprotju s
               petim odstavkom 4. člena. Namreč, najprej govori o tem, da direktorjem ni mogoče
               oziroma se jim ne sme odpravnine izplačevati z vrednostnimi papirji, kasneje pa v
               petem odstavku govori, da se jim lahko odpravnina plača v 50% z vrednostnimi papirji.
               To je prva nejasnost oziroma zame je to nasprotje v zakonu. In drugič, zakaj me to
               moti? Če je določen znesek odpravnine, na primer Bogdan Barovič bo dobil 2000 evrov
               odpravnine, je zgodba jasna. Če bo Bogdan Barovič dobil 50% vrednostnih papirjev, so
               ti lahko vredni 500 evrov ali pa 7000 evrov, pomeni, da nisem dobil določene
               odpravnine, zato me moti. Še bolj pa nas moti 8. člen, ki govori o kazni, ki jo
               prejmejo člani nadzornega sveta oziroma odborov, ki so ravnali v nasprotju z zakonom.
               Prav je, da se jih kaznuje, ampak, logično vprašanje, kako vendarle lahko član
               nadzornega sveta dela v nasprotju z zakonom: saj ja ne sme, saj ja ne more! Kaj ga
               bomo kaznovali! Sploh ne sme biti član nadzornega sveta, če dela v nasprotju z
               zakonom! In kot tak za dobro plačilo do sedaj bi moral zakone poznati.</p>
               <p>Mi bomo podprli ta zakon o prejemkih in upam, da se bo ta zakon še razvijal. Hvala
               lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Stališče Poslanskega kluba Liberalne demokracije Slovenije bo predstavil Milan
               Gumzar.</p>
            </sp>
            <sp who="SDZ5:GumzarMilan">

               <speaker>MILAN GUMZAR:</speaker>

               <p>Hvala za besedo. Lepo pozdravljeni. V Liberalni demokraciji Slovenije bomo podprli
               Predlog zakona o prejemkih poslovnih oseb v gospodarskih družbah v lasti Republike
               Slovenije in samoupravnih lokalnih skupnosti. Gre namreč za enega v nizu ukrepov v
               času pričujoče globalne krize. Glavna rešitev, ki jo prinaša zakon, je omejitev
               plač<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Prosim, mir v dvorani!</p>
            </sp>
            <sp who="SDZ5:GumzarMilan">

               <speaker>MILAN GUMZAR:</speaker>

               <p><gap n="..."/> enotnega sistema nagrajevanja. Že na začetku krize je Vlada sprejela sporočilo o
               nagrajevanju uprav in nadzornih svetov. Kmalu pa smo se znašli v težavah, saj
               nekatera podjetja teh priporočil niso dosledno upoštevala. Ne glede na problematiko
               nagrajevanja in podporo zakona, pa želimo v Poslanskem klubu Liberalnih demokratov
               Slovenije še posebej izpostaviti temeljni problem, ki je sploh vzrok temu zakonu, ki
               je danes pred nami, namreč, da naš sistem korporativnega upravljanja podjetij v
               državni lasti očitno ne deluje. Zakaj je temu tako, je lahko kompleksno, a hkrati
               enostavno vprašanje. Gre namreč za dejstvo, da država že danes ima vzvode, da preko
               imenovanja nadzornikov lahko postavlja usmeritve za delovanje uprav, kljub temu pa so
               nadzorniki neodvisni od lastnikov. Zato se v Poslanskem klubu Liberalnih demokratov
               Slovenije v povezavi z zakonom o upravljanju kapitalskih naložb nadejamo in
               pričakujemo, da bo predlagani zakon prispeval h končni vzpostavitvi preglednega
               sistema korporativnega upravljanja, kjer bodo relacije urejene in transparentne ter
               kjer bo znana predvsem odgovornost tistih, ki upravljajo s podjetji. Dokler pa ta
               cilj ne bo dosežen, pa velja podpreti zakon, ki bo uredil vsaj področje plač. Ne
               nazadnje gre tudi za pomembno simbolno potezo, da morajo poslovodstva deliti usodo
               globalne krize z drugimi državljani.</p>
               <p>Iz zakona izhaja rešitev v smeri vzpostavitve enotnih pravil pri določanju prejemkov
               in odpravnin članov uprav, izvršnih direktorjev, poslovodij in prokuristov v teh
               družbah. V tem trenutku v Poslanskem klubu Liberalnih demokratov Slovenije tako
               rešitev ocenjujemo kot ustrezno, velja pa opozoriti na nevarnost morebitnih
               izigravanj zakona z drugačnimi inovativnimi rešitvami. Namreč, poskrbeti moramo, da s
               takimi ukrepi ne bo, tako kot pravi Vlade, ogrožena prav dolgoročna vzdržnost družbe.
               Še posebej v teh časih si v najpomembnejših podjetjih ne smemo dovoliti, da teh
               podjetij ne vodijo najsposobnejši in najkvalitetnejši kadri.</p>
               <p>Glede na navedeno bomo v Poslanskem klubu Liberalnih demokratov Slovenije glasovali
               za sprejetje zakona z obžalovanjem, da tega zakona nismo sprejeli že v preteklosti,
               saj zakonov ni mogoče sprejeti za nazaj.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Stališče Poslanske skupine Socialnih demokratov bo predstavil Matevž
               Frangež. Prosim.</p>
            </sp>
            <sp who="SDZ5:FrangežMatevž">

               <speaker>MATEVŽ FRANGEŽ:</speaker>

               <p>Spoštovane in spoštovani! Socialni demokrati smo zavezniki skladnega socialnega
               razvoja naše družbe. Slovenske skupnosti ne vidimo kot skupnosti velikih socialnih
               razlik, ampak svoje zglede prepoznavamo v pristopih, ki sistemsko urejajo razmerje
               med najvišjo in najnižjo plačo. Po dvigu minimalne plače zato sedaj pristopamo k
               urejanju druge strani te premice in jo spreminjamo v daljico v tistem delu
               gospodarstva, v katerem je kot lastnik prisotna Republika Slovenija. Z ureditvijo
               korporativnega upravljanja podjetij v državni lasti, ki je prav tako v postopku
               sprejemanja v Državnem zboru, si Socialni demokrati obetamo, da bomo z odgovornim in
               strateških upravljanjem podjetij v državni lasti končno dokazali, da je država lahko
               dober lastnik podjetij in da imajo ta podjetja pomemben razvojni, ekonomski in
               socialni učinek na skladen razvoj celotne skupnosti. Zato kot jedro te razprave
               razumemo naše skupne napore, da uredimo korporativno upravljanje državnih podjetij ob
               hkratnem premisleku o tem, kje država nastopa kot strateški lastnik in mora to vlogo
               ohraniti tudi v prihodnje, kje pa je mogoč umik države iz lastništva podjetij. Že
               večkrat smo poudarili, da mora ta umik biti premišljen in selektiven in nikakor ne
               sme slediti ambicijam po razprodaji državnega premoženja.</p>
               <p>Nedvoumno je, da je še posebej v času gospodarske in socialne krize pozornost
               javnosti na plače menedžerjev v državnih podjetjih še posebej občutljiva. Urejanje
               tega področja pa javnost še dodatno pozdravlja zaradi ogorčenja, zaradi
               nesprejemljive tajkunizacije v minulem obdobju, ki je očitno pokazala na kopičenje
               premoženja v rokah peščice. To je za mnoge izmed nas še toliko bolj boleče, ker so to
               premoženje ustvarjale mnoge generacije vseh naših ljudi.</p>
               <p>Socialni demokrati v Sloveniji prepoznavamo mnogo dobrih podjetij. Dobro podjetje ja
               za nas tisto podjetje, v katerem delajo dobri in zadovoljni delavci, ki so pošteno
               plačani za dobro opravljeno delo in ki imajo predane in prodorne menedžerje, ki s
               svojim vodenjem zasledujejo najboljše interese teh podjetij, zaposlenih, lastnikov,
               okolja in skupnosti. Kako pomemben je dober in motiviran menedžer, ki ima ob svojih
               znanjih še ustrezen etični odnos do podjetja, ki ga upravlja, je še posebej jasno, ko
               pogledamo na nekatere izmed slovenskih podjetij, ki so zaradi slabega vodenja in
               izčrpavanja podjetij ta podjetja resno ogrozili ali pa vsaj zapravili tiste strateške
               prednosti, ki so si jih pred tem ustvarili na slovenskem, evropskem in svetovnem
               trgu. Izkušnja prejšnjega mandata je pri nekaterih izmed teh podjetji še posebej
               boleča. Ekscesni primeri v preteklosti so jasno pokazali na neprimerno ureditev
               višine plač in variabilnih prejemkov poslovodstev podjetij, ki so v lasti Republike
               Slovenije in samoupravnih lokalnih skupnosti. Prav zaradi teh primerov se je pokazala
               potreba, da se to področje sistemsko uredi. Prav tako lahko rečemo, da je podlaga za
               predlagani zakon koalicijska pogodba, ki jasno navaja, da se bo koalicija zavzela za
               zgornjo mejo menedžerskih plač, nagrad in odpravnin, in sicer na način, da bodo ti
               prejemki vezani na zagotavljanje dolgoročne stabilnosti družb, ki jih menedžerji
               vodijo.</p>
               <p>Posledica je obravnavani predlog zakona, ki bo uredil praktično vseh prejemke teh
               poslovodnih oseb, od bruto plač do variabilnega dela plač in ne nazadnje tudi
               vprašanje odpravnin z omejitvijo na maksimalno 6-kratnik bruto plače.</p>
               <p>V poslanski skupini menimo, da je urejanje področja prejemkov poslovodnih oseb
               dobrodošlo, v nekaterih pogledih tudi nujno, zato bomo v interesu skladnega in
               povezanega razvoja slovenske skupnosti v interese družbe majhnih socialnih razlik
               predlagani zakon podprli.</p>
               <p>Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Slovenske demokratske stranke bo predstavil Danijel
               Krivec, prosim.</p>
            </sp>
            <sp who="SDZ5:KrivecDanijel">

               <speaker>DANIJEL KRIVEC:</speaker>

               <p>Hvala za besedo, spoštovani predsednik. Cenjene kolegice in kolegi, državna
               sekretarka. Lepo pozdravljeni.</p>
               <p>V koalicijskem sporazumu so se koalicijski partnerji, skupaj z Združenjem
               delodajalcev Slovenije in Gospodarsko zbornico zavzeli za pripravo priporočila o
               zgornji meji za menedžerske plače, nagrade in odpravnine ter za sejnine in nagrade
               nadzornih svetov v vseh podjetjih. Urejanje prejemkov direktorjev v gospodarskih
               družbah doslej ni bilo v pristojnosti Vlade Republike Slovenije, tudi če so bile v
               neposredni ali posredni večinski lasti države. Vlada Republike Slovenije ne odloča o
               pogodbah s poslovodnimi osebami gospodarskih družb in pogodb z njimi tudi ne sklepa,
               razen v izjemnih primerih, na primer pri družbi Sodo, pri družbi Borzen d.o.o, v
               katerih kot edina ustanoviteljica imenuje in razrešuje direktorja ter odloča tudi o
               njegovi plači. To je po Zakonu o gospodarskih družbah pristojnost nadzornega sveta.
               Vlada Republike Slovenije je doslej lahko članom nadzornih organov v gospodarskih
               družbah, ki so v večinski lasti države, zgolj priporočala, kako naj ravnajo pri
               določanju plač direktorjem. V primeru, da bo predlog tega zakona sprejet, se bo to
               spremenilo, in bo vlada določala enotna pravila pri določanju prejemkov in odpravnin
               članov uprav, izvršnih direktorjev, poslovodij in prokuristov v družbah v večinskem
               državnem lastništvu. Predlagatelj zakona tako navaja, da se s predlogom zakona
               uresničuje cilj po vzpostavitvi enotnega sistema prejemkov poslovodnih oseb v
               družbah, v katerih je Republika Slovenija ali samoupravna lokalna skupnost neposredno
               ali posredno imetnica večinskega deleža družbe ali pa sta to obe skupaj. Po novem bo
               direktor tega predloga zakona upravičen do bruto plače, ki jo določil Vlada z uredbo.
               Predviden naj bi bil 5-kratnik povprečne bruto plače. Direktor je tudi upravičen do
               spremenljivega dela plačila za uspešnost poslovanja, ki lahko znaša največ 30% bruto
               plač direktorja v poslovnem letu. Ravno tako je upravičen do odpravnine, ki se določi
               v višini največ 6-kratne bruto mesečne plače direktorja.</p>
               <p>V Poslanski skupini Slovenske demokratske stranke ocenjujemo ta korak v pravo smer in
               ne bomo nasprotovali temu zakonu.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Stališče Poslanske skupine Zares bo predstavil Alojz Posedel. Prosim.
            </p>
            </sp>
            <sp who="SDZ5:PosedelAlojz">

               <speaker>LOJZE POSEDEL:</speaker>

               <p>Hvala lepa za besedo, gospod predsednik. Spoštovana državna sekretarka, kolegice in
               kolegi! V Poslanski skupini Zares bomo predlog zakona podprli. Več je razlogov, zakaj
               soglasna podpora temu predlogu in tudi veselje, da so vse do sedaj predstavitve
               poslanskih skupin potrdile, da je ta predlog zakona dober in nujen. Urejanje izplačil
               prejemkov do sedaj ni bilo urejeno na takšen način, da bi lahko Vlada urejala višino
               izplačil v podjetjih, tudi kjer je večinski ali delni lastnik v neposredni ali
               posredni lasti, ker je bila to pristojnost po zakonu o gospodarskih družbah nadzornih
               svetov. Pokazalo se je, veliko je bilo primerov, ki so pokazali na nevzdržnost
               dosedanje ureditve, in da je na te pojave Vlada že v lanskem letu, v letu 2009,
               reagirala in sprejela priporočila, kako naj ravnajo posamezni nadzorni sveti, vendar
               je to lahko bilo upoštevano ali pa ne. Še bolj pa so bili primeri, ki so se
               pojavljali v času, ko je nastopila finančna in gospodarska kriza. Pokazala je oziroma
               bolje rečeno razgalila je načine, oblike in pa višino nekaterih prejemkov vodilnih
               zaposlenih in da so bili ta izplačila posledica kratkoročnih ciljev, ker so bili
               osredotočeni samo na doseganje kratkoročnih ciljev, ki so pokazali na kratek rok celo
               izredne rezultate, na dolgi rok pa so pomenili celo lahko začetek konca tudi
               uspešnega podjetja. In tukaj se je pojavil v delu menedžerjev tudi pojav, lahko
               imenovan moralni hazard, ko se je praktično s samo nagrajevanjem uspeha - s tem da
               neuspeh na dolgi rok pa s tem ni bil kaznovan - prišlo do enormnih izplačil in do
               pojavov, ki so bili nesprejemljivi. Zato tudi odločitev in predlog Vlade, da z
               zakonom uredi izplačila na vseh področjih, tako da bo izplačilo povezano direktno z
               uspehom poslovanja, ki ne bo merjen samo na kratek rok, ampak bo zagotavljal
               dolgoročno razvojno sposobnost podjetja in pa vzdržnost izplačil.</p>
               <p>Ob tem v Poslanski skupini Zares opozarjamo tudi, da s takšnim zakonom ne gre za
               nobeno kaznovanje menedžerjev, ki vemo, da so v prvih vrstah za uspeh in za delo
               podjetij, da so takšne rešitve v zakonu sprejete in predlagane zaradi posameznikov,
               ki so izkoristili situacijo, in da so samo nekateri takšni, ki niso spoštovali
               tistega osnovnega, moralnega temelja, kako ravnati in si ne izplačevati enormnih
               prejemkov ob tem pa celo odpuščati delavce. Zato je ta zakon dober in bomo v
               Poslanski skupini Zares podprli ta zakon, ker bo omejil prejemke v okviru družbene
               sprejemljivosti. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Stališče Poslanske skupine Slovenske ljudske stranke bo predstavil Franc
               Bogovič. Prosim.</p>
            </sp>
            <sp who="SDZ5:BogovičFranc">

               <speaker>FRANC BOGOVIČ:</speaker>

               <p>Lep dober dan. Spoštovane kolegice in kolegi! Spoštovani predsednik, državne
               sekretarka.</p>
               <p>Priporočila, kako naj se uredijo prejemki vodilnih v družbah v večinski lasti
               Republike Slovenije ali samoupravnih lokalnih skupnostih, so bila sprejeta prvič že
               leta 1998, potem tudi leta 2002 in nazadnje leta 2009, vendar se je v praksi
               pokazalo, da dana priporočila predstavnikom nadzornih svetov niso zadostovala. V času
               gospodarske krize in vse bolj očitne in prisotne krize moralnih, etičnih vrednot je
               več kot očitno nujno potrebno to družbeno razmerje urediti z zakonom. Očitno je, da
               kot družba in posamezniki nismo dovolj zreli, da bi se tisti, ki so za to odgovorni,
               obnašali in ravnali času in situaciji primerno. Vse prevečkrat se predvsem v javnem
               sektorju oziroma, če gremo tokrat še širše, tudi v družbah v večinski lasti države
               ali občine ne morejo upreti skušnjavi in zaradi pomanjkanja splošne odgovornosti do
               države Republike Slovenije in njenih državljank in državljanov neracionalno, predvsem
               pa v korist ozkega izbranega kroga ljudi zlorabljajo priložnosti in položaj predvsem
               v lastne finančne, materialne koristi.</p>
               <p>V Poslanski skupini Slovenske ljudske stranke zatorej podpiramo predlog, da se ta
               problematika uredi z zakonom in na ta način tudi postavijo enotna pravila delovanja
               in uresničevanja funkcije upravljavca Republike Slovenije oziroma lokalne skupnosti v
               teh družbah. Še enkrat, predlog zakona bomo podprli.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>HvalaKončali smo predstavitev stališč poslanskih skupin. Ker amandmaji k dopolnjenemu
               predlogu zakona niso bili vloženi, zaključujem drugo obravnavo predloga zakona.</p>
               <p>Glasovanje o dopolnjenem predlogu zakona bomo opravili danes, v okviru glasovanj, pol
               ure po zaključeni 25. točki dnevnega reda oziroma najkasneje ob 21.10. S tem
               prekinjam to točko dnevnega reda.</p>
               <p>Prehajamo na <title>12. TOČKO DNEVNEGA REDA - to je na drugo obravnavo PREDLOGA ZAKONA O
                  STORITVAH NA NOTRANJEM TRGU, v okviru rednega postopka.</title> Predlog zakona je v
               obravnavo Državnemu zboru predložila Vlada. Besedo dajem predstavnici Vlade za
               dopolnilno obrazložitev predloga zakona. Mag. Darja Radić, izvolite.</p>
            </sp>
            <sp who="SDZ5:RadićDarja">

               <speaker>MAG. DARJA RADIĆ:</speaker>

               <p>Hvala, podpredsednik. Spoštovane poslanke, poslanci. Predlog zakona o storitvah na
               notranjem trgu delno prenaša v slovenski ravni red direktivo o storitvah na notranjem
               trgu Evropske unije. Ta direktiva je izredno horizontalne narave. Nanaša se na vse
               storitve, razen na tiste, ki so posebej izvzete iz te obravnave. Poleg splošnih
               zahtev v zvezi z dovoljenji za opravljanje storitev preko sedeža gospodarske družbe
               in za prosto čezmejno opravljanje storitev predlog zakona opredeljuje tudi upravno
               poenostavitev, opredeljuje tudi način zagotavljanja kakovosti storitev in vključuje
               tudi poglavje o pravnem sodelovanju pristojnih organov držav članih.</p>
               <p>Glede upravne poenostavitve je mogoče pomembno izpostaviti, da je v tem okviru v
               zakonu opredeljena tudi zahteva po vzpostavitvi elektronske enotne kontaktne točke,
               katere ustrezno delovanje je pogoj za pravilen in uspešen prenos direktive o
               storitvah na notranjem trgu v pravni red Republike Slovenije. Preko te enotne
               kontaktne točke, ki jo tudi pripravljamo v Sloveniji in ki bo povezana s pristojnimi
               organi, bodo lahko vsi ponudniki storitev v Evropski uniji opravili vse postopke in
               formalnosti za začetek opravljanja storitev v Republiki Sloveniji na daljavo in po
               elektronski pošti, in to tako od vloge do pridobitve dovoljenja. Poleg tega bodo
               preko enotne kontaktne točke tudi ponudniki in prejemniki lahko pridobili ažurne in
               jasne informacije v zvezi z vsemi storitvami v Republiki Sloveniji.</p>
               <p>Kar se tiče prostega ustanavljanja, bi rada poudarila, da to poglavje ureja
               vprašanja, ki se nanašajo na dovoljenja, potrebna za opravljanje določene storitve
               preko sedeža gospodarske družbe, natančneje pa opredeljujejo posamezne postopke
               sektorski predpisi.</p>
               <p>Mogoče poudarek iz tega poglavja. V tem poglavju zakon opredeljuje postopke, roke,
               izdajo in pravna sredstva, njihovo veljavnost, možnost izbire med več kandidati.
               Bistvena novost v tem poglavju je ta, da na področju izdaje dovoljenj velja, da molk
               organa pomeni izdajo dovoljenja, ne pa možnosti pritožbe, kot to, recimo, generalno
               določa Zakon o upravnem postopku. Pristop, da je z molkom organa dovoljenje
               podeljeno, pozna pa seveda tudi izjeme, in sicer v primerih, ko gre za pomembne
               naloge javnega interesa, kot so varnost, javni red, zdravje, varstvo okolja.</p>
               <p>Poglavje o prostem opravljanju storitev zajema pogoje za ponudnike storitev, pod
               katerimi se lahko začnejo opravljati storitve v Republiki Sloveniji. Kot sem že
               omenila, zakon ureja tudi vprašanje kakovosti storitev, ki bo dosežena z
               zagotavljanjem informacij o ponudnikih in njihovih storitvah, zavarovanjem tudi
               poklicne odgovornosti in garancijami, vsebuje tudi pravila o preprečevanju
               nezdružljivosti nekaterih dejavnosti in o reševanju pritožb v primeru nepravilne
               opravljene storitve. Potem imamo še poglavje o upravnem sodelovanju držav članic
               Evropske unije, ki postavlja pravila za obvezno sodelovanje pristojnih organov s
               pristojnimi organi drugih držav članic z namenom, da se zagotovi nadzor nad ponudniki
               storitev.</p>
               <p>No, in za izmenjavo informacij o ponudnikih in za opozarjanje v primeru storitev,
               nevarnih za zdravje, varnost ali okolje, pa tudi za postopke pri posamičnih izjemah
               glede prostega opravljanja storitev, se v primeru dvoma o verodostojnosti ponudnikov
               uporablja tako imenovani elektronski informacijski sistem tako imenovani e-VEM
               sistem. No, zakon opredeljuje na splošno tudi nadzor, ki ga opravljajo pristojni
               inšpekcijski organi, ti sicer v tem zakonu niso natančno navedeni, ker gre za vse
               pristojne organe po področjih, ki so urejeni v področnih zakonih. Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Predlog zakon je obravnaval Odbor za gospodarstvo kot matično delovno telo.
               Besedo dajem predsedniku Matjažu Hanu za predstavitev poročila.</p>
            </sp>
            <sp who="SDZ5:HanMatjaž">

               <speaker>MATJAŽ HAN:</speaker>

               <p>Hvala lepa, gospod podpredsednik. Še enkrat lep pozdrav državnim sekretarjem, vam
               poslankam in poslancem!</p>
               <p>Odbor za gospodarstvo je tako kot prejšnjo točko 3. februarja 2010 kot matično
               delovno telo obravnaval Predlog zakona o storitvah na notranjem trgu. Seji odbora so
               prisostvovali predstavnice in predstavniki predlagatelja, se pravi Ministrstvo za
               gospodarstvo in Zakonodajno-pravna služba, na seji pa so bili prisotni tudi
               predstavniki Obrtno-podjetniške zbornice Slovenije. Odboru je bilo posredovano mnenje
               Zakonodajno-pravne službe, na podlagi katerega pa so tako kot po navadi poslanske
               skupine koalicije tudi vložile amandmaje ter z njimi upoštevale pretežni del pripomb
               Zakonodajno-pravne službe. Seja je potekala kot po navadi, najprej je uvodoma državna
               sekretarka Ministrstva za gospodarstvo mag. Darja Radić na kratko predstavila
               temeljne razloge za sprejetje predloga zakona ter zlasti njegove poglavitne rešitve.
               Pri tem pa je poudarila, da se s predloženim zakonskim besedilom v slovenski pravni
               red delno prenaša določbe direktive Evropskega parlamenta in Sveta o storitvah na
               notranjem trgu. Ob zaključku uvodne predstavitve pa je opozorila, da Vlada amandmaje
               poslanskih skupin koalicije podpira, ker so nomotehnične narave, tako da prispevajo k
               izboljšanju zakonskega besedila.</p>
               <p>Člani odbora v okviru razprave o posameznih členih o predlaganih rešitvah niso
               razpravljali. Razpravljali so le o 7. členu, kjer je bilo opozorjeno na vprašanje
               problematike regularnih oziroma dereguliranih poklicev in težav, ki se v zvezi s tem
               v praksi pojavljajo.</p>
               <p>Odbor je po končani razpravi sprejel vse amandmaje poslanskih skupin SD, Zares, DeSUS
               in LDS, v skladu s tem pa je bilo pripravljeno besedilo dopolnjenega predloga zakona,
               ki je sestavni del poročila odbora. Najlepša hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Sledi predstavitev stališč poslanskih skupin. Gospod Bogdan Barovič bo
               predstavil stališče Poslanske skupine Slovenske nacionalne stranke.</p>
            </sp>
            <sp who="SDZ5:BarovičBogdan">

               <speaker>BOGDAN BAROVIČ:</speaker>

               <p>Nedvomno lahko trdim, da smo vsi, vseh 90 poslank in poslancev, enotnega mnenja, da
               je v tem času tako delo Državnega zbora, še posebej pa Vlade in znotraj Vlade delo
               Ministrstva za gospodarstvo eno najpomembnejših vsebin in ustanov. Zato z vsem
               spoštovanjem do vašega truda in na vašem ministrstvu, se mi zdi čudno in velika
               škoda, da se ukvarjate in izgubljate čas ter trud s takšnim zakonom, kot je ta -
               Zakon o storitvah na notranjem trgu, ko je toliko pomembnih zakonov pred nami, ki
               izvirajo iz izhodne strategije. Povedal bom, zakaj, da boste pravilno razumeli, in s
               tem bom povedal tudi stališče Slovenske nacionalne stranke, ki je absolutno proti in
               prosi poslanke in poslance, da nasprotujejo temu zakonu. Poglejte, zakaj. Po
               razpoložljivih podatkih nobena od držav članic Evropske unije nima področja prostega
               opravljanja storitev urejenega tako, da bi to pomenilo izvedbo te direktive.
               Nobena!</p>
               <p>Glede na dejstvo, da je ta direktiva nastajala dlje časa, je bilo pričakovati, da
               bodo države članice čakale, kakšna bo ureditev po tej direktivi, ali bo sprejeto
               načelo izvora sedeža ponudnika, ali se bo nanašala na storitve v javnem interesu in
               tako dalje. Zato tudi države članice niso urejale tega področja. In nobena članica
               nima sprejetih predpisov. Zdaj mi pa, lepo prosim, povejte en pameten razlog, zakaj
               bi ga morala imeti ravno Slovenija! V tem času krize, ko moramo toliko pomembnih
               zakonov sprejeti, se ukvarjamo z vsebino nekega zakona, ki ga nihče v Evropi nima!
               Kar je pa najbolj žalostno, je pa to, da bomo edini 27-im članicam držav omogočali
               prosto opravljanje storitev v državi Republiki Sloveniji in celo tudi prosto
               ustanavljanje in z njim povezano področje v pravno sodelovanje. Mi, edini, v celi
               Evropi smo zveličani in bomo drugim ponujali, da bodo prišli, prosto trgovali pri
               nas, prosto ustanavljali tržne niše v državi Republiki Sloveniji, se obnašali kot
               gospodar v državi Republiki Sloveniji. Ko bomo mi prišli v Avstrijo, Nemčijo,
               Francijo, Italijo, Španijo, Grčijo, Malto - kamorkoli, 27, ne bom jih naštel, - bodo
               rekli: <q>"Opa"</q>, ne može. Nimate tu kaj delati, ker nimamo še sprejete direktive o
               storitvah na notranjem trgu." To dejstvo je razbrati iz obrazložitve predloga tega
               zakona.</p>
               <p>Mislim, da toliko pošteni pa moramo biti poslanci, ne glede na koalicijo, opozicijo,
               ne glede na politične barve, da bomo enkrat enotno rekli temu: <q>"Ne!"</q> Komu smo sužnji
               v tej državi Republiki Sloveniji? Saj je lepo in prav, da pokažemo vzor in da
               spoštujemo neke direktive. Vendar, zakaj mi, ko jasno priznamo, da drugi razmišljajo
               in čakajo - poudarjeno - čakajo! Zakaj ne bi mi čakali in potem od drugih pobrali
               tisto, kar je dobro, v tem času - ob vsem spoštovanju, jaz vem, da ministrstvo dela,
               jaz ga cenim, tudi ministra za gospodarstvo zelo cenim, se mi pa res zdi škoda časa,
               škoda energije za to, da se mi ukvarjamo z direktivo o storitvah na notranjem trgu,
               medtem ko druge razvite države, vodilne - Nemčija, Francija, Italija čakajo. Res bi
               rad slišal pameten razlog, zakaj moramo biti že spet bolj papeški od papeža in
               zveličani nad vsemi.</p>
               <p>Absolutno bomo v Slovenski nacionalni stranki predlogu zakona nasprotovali. Brez
               zamere, predstavniki ministrstva, z velikim veseljem bom podprl - vesel bom, če bodo
               storili enako drugi, da boste vi imeli malo več časa tudi zase in za oblikovanje
               tistih zakonov, ki so potrebni za to, da ne bomo čez en mesec dosegli 100 tisoč
               brezposelnih. Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Milan Gumzar bo predstavil stališče Poslanske skupine Liberalne
               demokracije Slovenije. Prosim.</p>
            </sp>
            <sp who="SDZ5:GumzarMilan">

               <speaker>MILAN GUMZAR:</speaker>

               <p>Hvala za besedo. Lepo pozdravljeni vsi zbrani v dvorani.</p>
               <p>Pred nami je predlog zakona, s katerim se v slovenski pravni red delno prenašajo
               določbe direktive Evropskega parlamenta in Sveta o storitvah na notranjem trgu. V
               zakonu bodo tako poleg splošnih zadev glede dovoljenja za opravljanje storitev izven
               sedeža gospodarske družbe in za prosto čezmejno opravljanje storitev na notranjem
               trgu, opredeljena še pravila glede poenostavitve upravnih postopkov, med drugim tudi
               odpravljanje, lahko rečemo, odvečnih ali nepotrebnih težav, s čimer se uvaja možnost
               za popolno ali pa delno odpravljanje nekaterih dovoljenj in s tem deregulacija
               storitev. Zakon vsebuje tudi pravila glede zagotavljanja kakovosti storitev in
               posebno poglavje, ki se nanaša na upravno sodelovanje pristojnih organov v državah
               članicah. Ko govorimo o kakovosti, ki je pomembna tudi z vidika zagotavljanja
               varnosti in obveščenosti uporabnika storitev, bo le-ta dosežena z zagotavljanjem vseh
               relevantnih informacij o ponudnikih in njihovih storitvah tako glede zavarovanja
               poklicne odgovornosti kot tudi garancij.</p>
               <p>V delu zakona, ki se nanaša na upravno poenostavitev, gre za opredelitev in
               poenostavitev postopkovnih in formalnih zahtev, naj izpostavim zahtevo po
               vzpostavitvi enotne kontaktne točke, katere ustrezno delovanje je pogoj za pravilen
               in uspešen prenos direktive o storitvah na notranjem trgu v slovenski pravni red. Pri
               vzpostavitvi enotne kontaktne točke smo v zamudi, saj se vzpostavitev vleče že od
               leta 2006, in to ministrstvo rešuje z vzpostavitvijo začasnega informacijskega
               portala, ki bo omogočal podjetjem v Evropski uniji, da pridobijo osnovne informacije
               o pravilih za opravljanje storitev v Sloveniji, vzporedno pa se nadaljujejo
               aktivnosti za vzpostavitev enotne kontaktne točke, pripravljen je tudi že akcijski
               načrt.</p>
               <p>In zadnje, kar bi rad izpostavil, zakon ureja tudi nadzor nad ponudniki storitev. V
               ta namen je opredeljen način obveznega sodelovanja držav članic pristojnih organov z
               namenom in v tem okviru tudi enotni elektronski informacijski sistem za ažurno
               izmenjavo informacij. Gre torej za pomemben in koristen zakon, tako z vsebinskega
               vidika kot tudi z vidika poenostavitve postopkov, kar pomeni manj stroškov - za
               zakon, ki torej ureja in odpravlja kar nekaj preteklih in trenutnih težav ter
               vprašanj s področja opravljanja storitev na notranjem trgu EU.</p>
               <p>V poslanskem klubu liberalnih demokratov bomo predlog zakona o storitvah na notranjem
               trgu podprli.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Matevž Frangež bo predstavil stališče Poslanske skupine Socialnih
               demokratov. Prosim.</p>
            </sp>
            <sp who="SDZ5:FrangežMatevž">

               <speaker>MATEVŽ FRANGEŽ:</speaker>

               <p>Spoštovani!</p>
               <p>Glede na eno od predhodnih razprav velja poudariti, da naše članstvo v Evropski uniji
               ne pomeni samo možnosti za to, da pridobivamo evropska sredstva, za to, da
               dinamiziramo svoj razvoj, ampak pomeni. Tudi da moramo spoštovati skupno dogovorjena
               pravila, tudi skupno dogovorjena pravila o tem, na kakšen način bomo uveljavljali in
               v svoj pravni red prenašali skupno evropsko zakonodajo.</p>
               <p>Direktiva je sprejeta s strani Evropskega sveta in nacionalni parlamenti pri prenosu
               direktiv v svoj pravni red nimajo veliko manevrskega prostora, ampak je te direktive,
               skladno s sprejetimi odločitvami, pri katerih je že sodelovala na ravni Evropskega
               sveta tudi Slovenija, sprejeti v svoj pravni red. In točno to danes delamo z
               direktivo Evropskega sveta o storitvah na notranjem trgu. Pri tem ne drži
               informacija, da to delamo prvi, nasprotno, v desetih državah članicah - Avstrija,
               Italija, Litva in drugih državah - so že sprejeli ta horizontalni predpis v svoj
               pravni red, v drugih državah je to v postopku sprejemanja v nacionalnem parlamentu.
               Direktiva o storitvah predvideva tudi enotno kontaktno točko, večina držav članic je
               poskrbela za pravočasen prenos in izvajanje le-te. Vse pa tega niso storile in med
               temi državami se omenja v krogu šestih držav tudi Slovenija.</p>
               <p>Ta direktiva in uveljavitev te direktive z zakonom, ki je danes pred nami, naprej
               izboljšuje položaj slovenskega potrošnika, saj mu bo omogočen vpogled v vse
               informacije glede ponudnikov določene storitve na našem trgu. Zaradi zahtev o
               obveznem dajanju informacij o kakovosti storitev se bo posledično izboljšala tudi
               kakovost izvajanja le-teh. Torej, na enem mestu kakovostna primerjava ponudnikov
               storitev na enem mestu. Poleg tega se bo v določenem obsegu povečala konkurenca na
               našem trgu, saj bodo tuja podjetja preko enotne vstopne točke lahko pridobila
               informacijo o stanju konkurence preko točke za zvezo in preko točke za zvezo in preko
               točk e-VEM pa bodo lahko prosto ustanavljala podjetja, s tem pa izjemno olajšujemo
               postopek glede na obstoječe stanje. Pri tem velja poudariti, da ta direktiva ne
               prinaša samo možnosti tujih podjetij, da tak postopek izrabijo v Sloveniji, ampak -
               in upam, da bomo v slovenskem gospodarstvu znali izkoristi te priložnosti - enake
               priložnosti tudi za slovensko gospodarstvo v nastopu na enotnem evropskem trgu;
               torej, na trgih 27-ih držav članic.</p>
               <p>Zaradi vsega omenjenega smo prepričani, da bo zakon pozitivno vplival na razvoj
               konkurence na slovenskem trgu, pozitivno bo vplival na zavest potrošnikov in zato ga
               bomo Socialni demokrati brez zadržkov podprli.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Gospod Danijel Krivec bo predstavil stališče Poslanske skupine Slovenske demokratske
               stranke.</p>
            </sp>
            <sp who="SDZ5:KrivecDanijel">

               <speaker>DANIJEL KRIVEC:</speaker>

               <p>Lep pozdrav vsem! Po navedba predlagateljev Predlog zakona o storitvah na notranjem
               trgu v ciljih, načelih in poglavitnih rešitvah sledi direktivi Evropske skupnosti o
               storitvah na notranjem trgu, ki določa splošna pravila, ki urejajo izvajanje pravice
               do svobode ustanavljanja in prostega čezmejnega opravljanja storitev. Cilj zakona je
               pravilno in dosledno izvesti prenos direktive. Namen direktive o storitvah na
               notranjem trgu ni popolna liberalizacija trga storitev, temveč zagotavljanje
               slednjega skozi tista načela in pravila, ki jih je izoblikovala sodna praksa Sodišča
               Evropske skupnosti. Te prakse na novo uvaja direktiva o storitvah na notranjem trgu,
               z upravnim sodelovanjem med državami članicami, s poenostavitvijo postopkov ter
               vzpostavitvijo enotne kontaktne točke. Cilj direktive je med drugim zagotoviti
               upravno sodelovanje, ki je nujno za izmenjavo informacij, za vzpostavljanje
               učinkovitega mehanizma nadzora ter ukrepanja v primeru kršitev med državami
               članicami. Direktiva zahteva tudi vzpostavitev enotne kontaktne točke s strani
               posamezne država členice. Enotna kontaktna točka je namenjena ponudnikom in
               prejemnikom storitev in ne upravam držav članic. Cilj direktive je, da s pomočjo
               elektronskega poslovanja pridobivajo informacijo, opravljajo postopke in formalnosti
               za pridobitev dovoljenj ter registracij. Vsi tovrstni opravki in postopki pa morajo
               biti izvedljivi s kraja in države sedeža ponudnika storitev v drugo državo članico.
               Pomemben cilj je med drugim tudi doseganje kakovosti ponujenih opravljenih storitev
               ponudnikov. To načelo je konkretizirano skozi vrsto določb v sami direktivi in pomeni
               nadgradnjo prepovedi diskriminatornega obravnavanja posameznih ponudnikov.</p>
               <p>Ker ta zakon prenaša direktivo v naš pravni red, bomo v Poslanski skupini Slovenske
               demokratske stranke ta zakon podprli.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Radovan Žerjav bo predstavil stališče Poslanske skupine Slovenske
               ljudske stranke.</p>
            </sp>
            <sp who="SDZ5:ŽerjavRadovan">

               <speaker>MAG. RADOVAN ŽERJAV:</speaker>

               <p>Hvala lepa, gospod podpredsednik. Spoštovana sekretarka, kolegice, kolegi. Namen
               zakona, ki je pred nami, je pravna ureditev opravljanja storitev na notranjem trgu
               Evropske unije. Na področju prostega opravljanja storitev lahko prihaja do zelo
               različnih načinov diskriminatornega obravnavanja predvsem posrednih ovir, ki na prvi
               pogled niso očitne, vendar vseeno ovirajo ali povzročajo, da je opravljanje storitev
               manj privlačno za tuje ponudnike storitev. Direktiva v tem pogledu poskuša zgraditi
               notranji trg za storitve, ki bo prost tovrstnih ovir in kjer bo prosta ustanovitev in
               prosto opravljanje storitev enakovredno opravljanje storitev znotraj določenega
               nacionalnega trga.</p>
               <p>Slovenija nima posebnega predpisa o storitvah na notranjem trgu. V slovenski
               zakonodaji med splošnejšimi predpisi obrtni zakon izvaja tista pravila 49. člena
               Pogodbe o Evropski skupnosti, ki so bila potrebna za nediskriminatorno obravnavanje
               tujih ponudnikov storitev na ozemlju Republike Slovenije, ko gre za storitve obrti.
               Sicer na področju opravljanja storitev posredno vplivajo številni področni predpisi,
               ki urejajo posamezne storitve, do določene mere tudi Zakon o gospodarskih družbah, ki
               med drugim ureja tudi poslovanje tujih podjetij, Zakon o tujcih, ki ureja formalnosti
               glede možnosti bivanja izvajalcev storitev v Republiki Sloveniji, Zakon o postopku
               priznavanja kvalifikacij državljanov držav članic EU za opravljanje reguliranih
               poklicev oziroma dejavnosti v Republiki Sloveniji.</p>
               <p>Rdeča nit določb o prostem opravljanju storitev in prostem ustanavljanju in z njim
               povezanih področij v upravnem sodelovanju, enotnih kontaktnih točkah in tako dalje
               je, kot že rečeno, predvsem prost dostop in nediskriminatorno obravnavanje ter
               odprava vseh drugih ovir, ki neposredno ali posredno, čeravno tudi nediskriminatorno,
               omejujejo obe svoboščini ali povzročajo, da so tem manj privlačne za tuje ali domače
               ponudnike storitev, za domače ali tuje prejemnike storitev in za pravne in fizične
               osebe, ustanovljene v drugi državi članici, ter želijo opravljati dejavnost v
               Republiki Sloveniji smiselno, določiti pogoje za eno in drugo v istem aktu in
               upoštevati nomotehniko direktive.</p>
               <p>V Poslanski skupini SLS bomo ta predlog zakona vsekakor podprli. Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Matjaž Zanoškar bo predstavil stališče Poslanske skupine Demokratične
               stranke upokojencev.</p>
            </sp>
            <sp who="SDZ5:ZanoškarMatjaž">

               <speaker>MATJAŽ ZANOŠKAR:</speaker>

               <p>Spoštovani. Dovolite, da predstavim stališče Poslanske skupine DeSUS glede predloga
               zakona o storitvah na notranjem trgu. Naj na začetku povem, da v poslanski skupini
               nas ne skrbi, da je Slovenija ena izmed prvih držav, ki usklajuje ta pravni red in
               usklajuje pravno zakonodajo z evropsko zakonodajo. Prej ko slej bodo vse evropske
               države to storile in s tem bo dana možnost za normalno delovanje na področju storitev
               na notranjem trgu. Do leta 2006, ko je bila sprejeta direktiva o storitvah na
               notranjem trgu je bilo opravljanje storitev podvrženo neposredno 49. členu pogodbe o
               ustanovitvi Evropske unije. Ker je bila ta konkretna določba večkrat presojana s
               strani Evropskega sodišča, ki je od primera do primera kršitve prava Evropske unije
               presojalo tudi zelo različno, je Evropska unija končno sprejela splošni akt, ki
               povzema že izoblikovana pravila v sodni praksi.</p>
               <p>Direktiva o storitvah na notranjem trgu torej splošno, pravnosistemsko enotno in
               celovito ureja področje opravljanja storitev na notranjem trgu in od držav članic
               zahteva, da svojo notranjo zakonodajo prilagodijo po vsebini tako, da bo skladna z
               direktivo. Nacionalni izvedbeni predpisi naj bi poleg določb o opravljanju storitev
               vsebovali tudi določila o prostem ustanavljanju, pravila o poenostavitvi postopkov,
               pravila o enotni točki za stike in pravila o upravnem sodelovanju med državami. Vse
               navedeno doslej pri nas še ni urejeno. Se pa področje opravljanja storitev vsebinsko
               nanaša oziroma posredno vpliva na številne področne predpise. Prenos direktive se po
               predlagateljevi presoji ob upoštevanju priporočil Evropske komisije realizira po
               krovnem splošnem predpisu. Ob tem bo vsekakor treba ustrezno sprejeti še tiste
               področne predpise, ki urejajo posamične storitve, če ti ne bodo ustrezali sprejemanju
               zakona o storitvah na notranjem trgu in s tem direktivi.</p>
               <p>Poslanska skupina DeSUS bo zakon podprla, saj bo z njim omogočeno pravilno in
               dosledno izvajati zavezujoč evropski pravni akt, ki zagotavlja svobodo prostega trga
               storitev, pri čemer se bo to v največji možni meri dogajalo skozi izoblikovano sodno
               prakso Evropskega sodišča, upravnem sodelovanju med državami članicami, s
               poenostavitvijo postopkov in vzpostavitvijo enotne kontaktne točke. Seveda je
               pričakovati, da se bo dogajala tudi večja konkurenca domačih ponudnikov storitev, pri
               čemer pa se z zakonom poskuša doseči, da ne bi prihajalo do obrnjene diskriminacije.
               Po drugi strani pa bo olajšan dostop naših, slovenskih ponudnikov na trge držav
               članic Evropske unije in Evropske gospodarske skupnosti. Prav tako pa lahko zaradi
               odpiranja trga pričakujemo tudi več tujih investicij, konkurenčne cene storitev in
               povečanje možnosti za rast in zaposlovanje.</p>
               <p>To so tisti glavni argumenti, ki vodijo nas v Poslanski skupini DeSUS, da bomo ta
               predlog zakona tudi podprli. Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Končali smo s predstavitev stališč poslanskih skupin.</p>
               <p>Ker amandmaji k dopolnjenemu predlogu zakona niso bili vloženi, zaključujem drugo
               obravnavo predloga zakona.</p>
               <p>Glasovanje o dopolnjenem predlogu zakona bomo opravili danes, v okviru glasovanj, pol
               ure po zaključeni 25. točki dnevnega reda oziroma najkasneje bo 21.10.</p>
               <p>S tem prekinjam to točko dnevnega reda.</p>
               <p>Prehajamo na <title>13. TOČKO DNEVNEGA REDA - DRUGA OBRAVNAVA PREDLOGA ZAKONA O
                  SPREMEMBAH IN DOPOLNITVAH ENERGETSKEGA ZAKONA</title> v okviru rednega postopka.</p>
               <p>Predlog zakona je v obravnavo Državnemu zboru predložila Vlada. Besedo dajem
               predstavniku Vlade za dopolnilno obrazložitev predloga zakona. Gospa Radić, državna
               sekretarka, izvolite, imate besedo.</p>
            </sp>
            <sp who="SDZ5:RadićDarja">

               <speaker>MAG. DARJA RADIĆ:</speaker>

               <p>Hvala lepa, podpredsednik. Spoštovane poslanke, poslanci! Zadnje spremembe
               energetskega zakona je sprejel Državni zbor Republike Slovenije leta 2000. Zakon je
               bil dotlej spremenjen trikrat in tokratni razlogi za spremembe zakona so povezani s
               posamičnimi neučinkovitimi obstoječimi rešitvami, povezanimi predvsem z gradnjo in
               vzdrževanjem energetske infrastrukture, izvajanjem javnih služb na področju
               energetike in z zmanjševanjem administrativnih ovir.</p>
               <p>Če na kratko povzamem glavne rešitve ali pa novosti predloga sprememb zakona. Najprej
               se poenostavlja procedura za obratovanje malih elektrarn na objektih. Tako občanom za
               manjše elektrarne do 50 kilovatov ne bo treba več registrirati dejavnosti
               proizvajanje elektrike v obliki samostojnega podjetnika, kot je bil to do sedaj.
               Predpisujemo tudi, da morajo občine v svojih aktih zagotoviti oskrbo s toploto z
               uporabo obnovljivih virov energije in energetsko učinkovitejšimi rešitvami; uvajamo
               možnost komercialnih omrežij oskrbe s toploto za manjše skupine stavb, kjer skupni
               toplotni odjem ne presega 1 megavatno uro na uro. Uvajamo tudi tako imenovano
               učinkovitostno dividendo pri varčevanju z energijo v javnem sektorju, predpisujemo
               energetsko knjigovodstvo in letne cilje energetske učinkovitosti v javnem sektorju.
               Nadalje, določamo ukrepe za učinkovito izvajanje nadzora nad delovanjem trga z
               energijo, ki ga ima Agencija za energijo po že sedaj veljavnem energetskem zakonu,
               kar pa je neposreden odziv na pred kratkim uveden postopek Evropske komisije proti 25
               državam članicam Evropske unije zaradi netransparentnosti pri dostopu do čezmejnih
               kapacitet elektroenergetskega in plinovodnega omrežja. Uvajamo tudi obvezne rezerve,
               tudi za sisteme daljinskega ogrevanja s toploto. Uvajamo tudi vrstni red odklopov
               elektrike v primeru krize, tako kot je to do sedaj bilo že predpisano za plin.
               Znižujemo pretirano zahtevo po toplotnem izkoristku pri sosežigu lesne biomase in s
               tem omogočamo nadaljnje obratovanje nekaterih kogeneracij na lesno maso tudi po letu
               2009. Odpravljamo nejasnosti pri umeščanju energetskih objektov v prostor in pri
               urejanju lastniških, služnostnih razmerij pri že obstoječi energetski infrastrukturi
               in odpravljamo še vrsto drugih nejasnosti, administrativnih ovir pa tudi
               nelogičnosti, ki so se pokazale pri izvajanju obstoječega zakona v praksi. Hvala
               lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Predlog zakona je obravnaval Odbor za gospodarstvo kot matično delovno telo.
               Besedo dajem gospodu Matjažu Hanu za predstavitve poročila.</p>
            </sp>
            <sp who="SDZ5:HanMatjaž">

               <speaker>MATJAŽ HAN:</speaker>

               <p>Hvala, gospod podpredsednik. Upam, da ni treba večkrat pozdravljati, ker sem vas
               danes že trikrat pozdravil, pa vendarle še enkrat lep dober dan.</p>
               <p>Odbor za gospodarstvo je predlog zakona obravnaval na 18. seji, in sicer 18. 2. 2010.
               Odbor je bil seznanjen z naslednjim gradivom: z mnenjem Zakonodajno-pravne službe, z
               mnenjema Komisije Državnega sveta za gospodarstvo, obrt, turizem in finance in
               Komisije Državnega sveta za lokalno samoupravo in regionalni razvoj, ki sta predlog
               zakona tudi podprli. S predlogom za amandmaje, ki so jih posredovali Gospodarsko
               interesno združenje za distribucijo zemeljskega plina, Trgovinska zbornica Slovenije
               in podjetje Elektro Slovenija d.o.o. V skladu s 145. členom Poslovnika Državnega
               zbora je bil predlog zakona poslan tudi lokalnim skupnosti za njihovo mnenje. Odboru
               so bila posredovanja mnenja tako Mestne občine Celje, Oddelka za varstvo okolja
               Mestne občine Ljubljana, Skupnosti občin Slovenije, Združenja občin Slovenije ter
               občin Izola, Ormož in Vrhnika. Amandmaji k predlogu zakona so vložili poslanec gospod
               Vili Rezman in poslanske skupine koalicije.</p>
               <p>Predstavnica Zakonodajno-pravne službe je med pripombami, ki v vloženih amandmajih
               niso upoštevane, na seji odbora izrecno izpostavila opozorila pri 14., 16. in 23.
               členu. Odbor je v okviru razprave o posameznih členih največ pozornosti namenil
               določbam 15. člena in vloženim amandmajem koalicijskih poslanskih skupin ter poslanca
               gospoda Vilija Rezmana k temu členu. K navedenemu členu je pripombe podal tudi
               največji del zainteresirane javnosti, in sicer GIS, Združenje občin Slovenije,
               Skupnost občin Slovenije in mestni občini Ljubljana in Celje. Z določbo 15. člena se
               namreč lokalnim skupnostim nalaga, da v svojih splošnih in posamičnih pravnih aktih
               določajo način ogrevanja le z uporabo obnovljenih virov energije ali s proizvodnjo
               toplote in električne energije z visokim izkoristkom. Večina razpravljavcev je sicer
               izrazila podporo amandmaju koalicijskih poslanskih skupin, a v zvezi s tem amandmajem
               je predstavnica Zakonodajno-pravne službe opozorila na nekaj vprašanj, ki terjajo
               dodaten razmislek. Po oceni generalnega direktorja direktorata za energijo mag.
               Kopača, ki je na seji odbora sodeloval kot predstavnik predlagatelja zakona, bi bilo
               15. člen smiselno dopolniti z navedbo enakih razlogov, ki jih vsebuje 36. člen
               veljavnega zakona in se nanaša na smotrnost ministrove odločitve. Gre pa za ekološke,
               energetske in tehnološke razloge. Morebitni amandma k 15. členu dopolnjenega predloga
               zakona naj bi predlagala Vlada. Odboru je bil predložen tudi pisni amandmajski
               predlog Gospodarske zbornice k 35. členu, in sicer dopolnitev prvega odstavka 66.b
               člena z določbo, da obvezno zagotavljanje prihrankov energije in zbiranje dodatkov k
               ceni goriv po tem zakonu ne velja za goriva, ki jih porabijo končni odjemalci, ki so
               vključeni v sistem trgovanja s pravicami do emisije toplogrednih plinov Evropske
               unije. Ob tem je predstavnik Ministrstva za gospodarstvo opozoril na dejstvo, da je
               predvideni datum vključitve podjetij v tovrstno shemo šele 1. januar 2013, zato bi
               bil takšen predlog sprejemljiv le v primeru, če bi veljal od takrat dalje. Glede na
               to je predstavnica zbornice predlagala ponovno preučitev obravnavanega predloga, da
               bi Vlada na tej podlagi lahko predlagala morebitni amandma k 35. členu dopolnjenega
               predloga zakona. Ker pripombe zainteresiranih subjektov k ostalim členom v
               medresorskem usklajevanju niso dobile podpore, nekatere pa je zavrnila tudi Služba
               Vlade za zakonodajo, odbor na njihovi podlagi ni sprejemal svojih odločitev. V okviru
               obravnave vloženih amandmajev je odbor sprejel amandmaje koalicijskih poslanskih
               skupin, ni pa se opredelil do amandmaja gospoda Vilija Rezmana k 15. členu. Zaradi
               sprejetja amandmaja koalicijskih poslanskih skupin ta amandma gospoda Rezmana ostal
               tudi brezpredmeten. Odbor je v nadaljevanju glasoval o vseh členih in jih tudi
               sprejel. Sprejeti amandmaji, tako kot poslovnik veleva, pa so vključeni v dopolnjeni
               predlog zakona, ki je sestavni del poročila. Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Sledi predstavitev stališč poslanskih skupi. Gospod Milan Gumzar bo predstavil
               stališče Poslanske skupine Liberalne demokracije Slovenije. Prosim.</p>
            </sp>
            <sp who="SDZ5:GumzarMilan">

               <speaker>MILAN GUMZAR:</speaker>

               <p>Hvala za besedo. Lepo pozdravljeni ponovno!</p>
               <p>Kot je bilo že uvodoma povedano, predlog sprememb in dopolnitev energetskega zakona
               prinaša naslednje najbolj pomembne rešitve, in sicer: poenostavitev procedur za
               obratovanje malih elektrarn, daje se poudarek pri prednostni obravnavi obnovljivih
               virov energije in energetsko učinkovitim rešitvam, uvaja se učinkovita dividenda pri
               varčevanju z energijo, ter še nekatere druge stvari.</p>
               <p>S temi spremembami in dopolnitvami energetskega zakona se bodo tako odpravile
               posamezne ne več ustrezne določbe obstoječega zakona, ki so povezane z gradnjo
               energetske infrastrukture, izvajanjem energetske politike države in izvajanjem
               gospodarskih javnih služb na področju energije. Pomembno je izpostaviti, da se
               zmanjšuje administrativno breme za proizvodnjo električne energije predvsem manjših
               elektrarn, kjer ne bo več potrebe po registraciji dejavnosti.</p>
               <p>Rešujemo tudi problem pri izvajanju regulatornih nalog pristojne agencije, ker smo
               prejeli opomin Evropske komisije na področju plina in električne energije.</p>
               <p>Pomembna novost zakona je tudi tako imenovana uskladitev nacionalne energetske
               politike z lokalnimi skupnostmi na področju obnovljivih virov energije za proizvodnjo
               toplote. V ta namen bodo morale - po predlogu zakona - občine, ki nimajo sprejetega
               lokalnega energetskega koncepta za območja delov naselij, kjer se ne izvaja
               gospodarska javna služba distribucije zemeljskega plina ali drugih energetskih plinov
               iz omrežja, v svojih splošnih in posamičnih aktih določiti način ogrevanja le z
               uporabo obnovljivih virov energije ali s soproizvodnjo toplot<gap n="..."/> in električne
               energije z visokim izkoristkom. Taka rešitev po mnenju Poslanskega kluba Liberalnih
               demokratov pomeni nek kompromis med jasno zavezo k spodbujanju uporabe obnovljivih
               virov energije ter učinkovitim načrtovanjem energetske infrastrukture posameznih
               občin.</p>
               <p>V Poslanskem klubu Liberalnih demokratov bomo predlagani zakon podrli, prav tako bomo
               podprli tudi vložene amandmaje koalicijskih strank.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Anton Colarič bo predstavil stališče Poslanke skupine Socialnih demokratov,
               prosim.</p>
            </sp>
            <sp who="SDZ5:ColaričAnton">

               <speaker>ANTON COLARIČ:</speaker>

               <p>Hvala lepa, gospod podpredsednik. Predstavniki Vlade.</p>
               <p>Razlogi za sprejetje novele energetskega zakona so jasni, naštela jih je že državna
               sekretarka, kot poenostavitev obratovanja majhnih elektrarn za odpravo zahteve za
               registriranje te dejavnosti, možnost komercialnih omrežij oskrbe s toploto za manjše
               skupine stavb, uvedba obveznih rezerv za sisteme daljinskega ogrevanja s toploto,
               večji pomen obnovljivih virov energije in tako naprej. Poleg tega novela odpravlja
               nekatere nejasnosti, ki so se pokazale v nejasnosti, ki so se pokazale v izvajanju
               obstoječega zakona, daje pa tudi nove pristojnosti Agenciji za energijo in s tem
               jasneje opredeljuje njene pristojnosti in obveznosti. Obenem pa tudi odpravlja
               nejasnosti glede umestitve energetskih objektov v prostor. Poslanska skupina SD pa ob
               vseh omenjenih spremembah v noveli vidi jasno stremljenje Vlade k zavezam 25-25-25,
               saj v določbah 15. člena novele, ki občinam nalaga nujnost dajanja večjega pomena
               obnovljivim virom energije in z uvedbo učinkovitostne dividende v stavbah, ki jih ima
               v uporabi državna uprava, te cilje resnično jasno zasleduje. Prav 15. člen je sicer
               naletel na največje polemike, saj je prvotna oblika v popolnosti omejevala lokalne
               skupnosti le v uporabo obnovljivih virov energije. Amanda, sprejet na odboru,
               dopolnjen z amandmajem, ki ga imamo na mizi, pa je po našem mnenju optimalna rešitev
               izrabe trenutne infrastrukture in planov in obenem stremljenje k uporabi obnovljivih
               virov energije.</p>
               <p>Ker, kot navedeno, zakon jasneje opredeljuje cilje na energetskem področju, predvsem
               pa spodbuja povečano rabo obnovljivih virov energije ter energetsko učinkovitost,
               bomo Socialni demokrati novelo podprli, prav tako pa tudi amandma k 15. členu, ki smo
               ga predložili koalicijski partnerji.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Mag. Andrej Vizjak bo predstavil stališče Poslanske skupine Slovenske demokratske
               stranke.</p>
               <p>Prosim.</p>
            </sp>
            <sp who="SDZ5:VizjakAndrej">

               <speaker>MAG. ANDREJ VIZJAK:</speaker>

               <p>Spoštovani podpredsednik, spoštovana državna sekretarka na Ministrstvu za
               gospodarstvo! Kolegica in kolegi, dober dan! V Slovenski demokratski stranki
               ocenjujemo, da so praktično vse določbe te novele energetskega zakona koristne in
               potrebne in da so posledica določenih težav pri izvajanju energetskega zakona v
               praksi in zaradi tega seveda jih je praksa nanesla kot potrebne in prav je, da jih je
               Ministrstvo za gospodarstvo elaboriralo v okviru novele zakona in predložilo
               parlamentu. Zato jih bomo v Slovenski demokratski stranki tudi podprli. Vendar bi
               seveda ob podpori temu zakonu rad podčrtal tudi, kaj pa pogrešamo v tem zakonu
               oziroma v energetski politiki širše. Namreč, zelo pomembna določila te novele zakona
               se nanašajo na obnovljive vire energije. Obnovljivi viri energije so neka prioriteta
               energetskih politik, poleg seveda učinkovite rabe energije in poleg zmanjševanja
               emisij CO2-ja. Zato je bil sprejet tudi paket podnebno-energetskih direktiv, ki nima
               namen samo kozmetično ali pa obrobno spremeniti pogleda evropskih držav na energetsko
               področje in okoljsko področje, ampak ima namen drastično zarezati v spremembo
               energetskih politik držav, da bodo lahko dosegle seveda cilje, ki so izjemno
               ambiciozni in nalagajo tudi državam članicam, nacionalne cilje in s tem resno
               postavljajo te države članice pred spremembo konceptov, ki pa morajo najprej biti
               absolvirani v glavi odgovornih kreatorjev teh politik. Moramo ugotoviti, da se ta v
               Sloveniji še ni zgodilo, in upam, da se bo. Kako si drugače razlagati dejstvo, da je
               junij leta 2010 rok, ko mora Slovenija predložiti nacionalni akcijski načrt za
               obnovljivo energijo v Bruslju oziroma Evropski komisiji, mi pa še danes nimamo niti
               osnutka pred seboj, pa je marec 2010. Kaj šele, da bi bila takšna izjemno pomembna
               nacionalna politika spodbujanja obnovljivih virov energije predmet neke širše
               strokovne, javne diskusije, ne nazadnje tudi politične diskusije v tem parlamentu -
               še danes nimamo niti osnutka! Mi pa bomo morali čez nekaj mesecev to poslati na
               ključne evropske institucije in potem nas bodo spremljali po izvajanju tega
               nacionalnega akcijskega načrta, kako bomo dosegli cilje do leta 2020. In če bo to nek
               zmazek, ki bo na hitro nastal brez sodelovanja s tistimi, ki bodo morali aplicirati
               projekte v naravi - kako bomo potem dejansko izpolnili te cilje in kako se bomo
               izognili potem tudi plačevanju drastičnih kazni zaradi neizpolnjevanja teh ciljev? Še
               več in še huje? Ključni nacionalni projekt investiranja v obnovljive vire energije je
               zastal, je na mrtvi točki, se ne premakne; to je izgradnja hidroelektrarn na Spodnji
               Savi. Ta projekt se je ustavil. Kljub temu da smo poslušali očitke sedanjega
               generalnega direktorja direktorata za energijo, češ, kaj ste pa naredili za srednjo
               Savo, zakaj niste pospešili dogodkov na srednji Savi. V mandatu te vlade se je
               projekt, ki je bil v izvajanju, ustavil. To pa zaradi tega, ker Vlada ni sposobna
               skoordinirati nekaterih operativnih nalog v okviru medresorskih usklajevanj. Zaradi
               tega, ker ni sposobna zagotoviti finančne konstrukcije za izgradnjo vodne
               infrastrukture, to traja že eno leto. Namreč, po sklepu Vlade bi moralo Ministrstvo
               za okolje pripraviti finančno konstrukcijo za izgradnjo vodne infrastrukture do
               sredine prejšnjega leta, pa to ni storilo še do danes ne in ni videti sploh, kdaj bo
               to storilo.</p>
               <p>Kaj želimo povedati? Želimo povedati, da imamo določene dokumente v parlamentu, ki so
               potrebni in koristni, so pa bistveno bistveno premalo, da se bomo soočili z izzivi
               energetskih politik ne le Slovenije, tudi Evrope in širše. Zato si ne morem kaj, da
               ne bi tega grenkega priokusa k tej noveli pridodal v tej razpravi.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Alojz Posedel bo predstavil stališče Poslanske skupine Zares.</p>
            </sp>
            <sp who="SDZ5:PosedelAlojz">

               <speaker>LOJZE POSEDEL:</speaker>

               <p>Hvala lepa za besedo, gospod podpredsednik. Spoštovana predstavnika Ministrstva za
               gospodarstvo, kolegice in kolegi. V Poslanski skupini Zares bomo podprli predlog
               sprememb in dopolnitev energetskega zakona. Žal mi je, da je predstavitev stališč
               omejena samo na stališče in ne tudi na razpravo ali repliko, ker bi resnično želel
               predhodniku povedati marsikaj glede na njegovo izvajanje.</p>
               <p>Dober predlog je pripravila Vlada, s katerim uvaja mnoge prepotrebne stvari, je pač
               treba pohvaliti. Vse ostale spremembe in opozorila s področja energetike, pa sem
               prepričan, da se Vlada zelo dobro zaveda, da je direktor direktorata gospod Janez
               Kopač na energetski konferenci označil letošnje leto kot leto velikih sprememb na
               področju energetike, kar pomeni, da se Vlada tega problema zelo zaveda. Da pa je do
               odločitev odgovorna, kaže tudi ta predlog sprememb zakona, ki ga danes obravnavamo,
               ki kaže na to, kako se zadeve pravilno rešujejo. Uvajajo se pozitivne spremembe,
               predvsem v tistem delu, ki je tako boleč v Sloveniji, se pravi, administrativne
               ovire, prezapleteni in predolgotrajni postopki, tako za, na primer, izgradnjo malih
               elektrarn kot tudi postopki umeščanja energetskih objektov v prostor. Glede tega smo
               tudi v razpravi na matičnem odboru opozorili, da je treba za možnost hitrejšega
               umeščanja objektov v prostor opozoriti na morebitne negativne vplive na ljudi, se
               pravi, na varnostne odmike, ki so potrebni, da zaradi umeščanja teh objektov v
               prostor ne bi prišlo do negativnega vpliva na okoliške prebivalce, da je treba
               skrbeti za varnostno razdaljo in da je ta skrb za energetsko oskrbo državljank in
               državljanov povezana tudi z usmeritvami, da vsaka lokalna skupnost s svojim lokalnim
               energetskim konceptom zagotovi pravilno razmerje pri oskrbe in porabi energije. Dobro
               je, da je to usmeritev, ne pa predpis, ker je v določenih primerih ob sicer veliki
               potrebi in želji nemogoče uvajati obnovljive vire energije ali pa bi bilo to
               ekonomsko nesmotrno.</p>
               <p>Tako bomo vse predloge sprememb, ki jih prinaša ta predlog zakona, ki ga je
               pripravila Vlada, skupaj z amandmaji, ki so bili sprejeti na Odboru za gospodarstvo,
               v Poslanski skupini Zares soglasno podprli. Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Franc Bogovič bo predstavil stališče Poslanske skupine Slovenske
               ljudske stranke.</p>
            </sp>
            <sp who="SDZ5:BogovičFranc">

               <speaker>FRANC BOGOVIČ:</speaker>

               <p>Zakon, ki ga danes obravnavamo, se pravi, spremembe in dopolnitve energetskega
               zakona, uvaja kar nekaj sprememb, s katerimi se tudi naša družba počasi preobraža in
               spreminja v smer, ki je prava; se pravi, v smer uporabe čim več obnovljivih virov, pa
               tudi vzpostavitev pogojev za to.</p>
               <p>V okviru razprav tako na odboru kot tudi ob pregledu tega zakona v okviru poslanskih
               skupin se z večino določb v tem zakonu strinjamo. Bilo je že nekaj popravkov, k
               sreči, narejenih v okviru obravnave na odboru, predvsem v tistem delu, kjer se je
               distribucija zemeljskega plina dopustila, saj bi sicer imele občine lahko zelo velike
               težave, če so s koncesijskimi akti že predhodno podelile to pravico distributerjem za
               nekaj deset let in bi takšen zakon potem to onemogočil. Zato ta del rešitev
               pozdravljamo.</p>
               <p>Še vedno pa v 15. členu nekatere rešitve, ki govorijo o izključni rabi obnovljivih
               virov oziroma rabi energije iz kogeneracije, soproizvodnji toplote in električne
               energije z visokim izkoristom v nekaterih delih zdijo zelo trde. Sam sem v tej smeri
               razpravljal tudi v okviru razprave na odborih. Z amandmaji, ki se počasi sprejemajo,
               upamo, da prihajamo tudi v tem določilu do takšne faze, da bomo na eni strani
               resnično zaostrili to zadevo in da bomo omogočili in tudi uzakonili takšne določitve,
               da bodo investitorji v prihodnje težili k čim večji uporabi obnovljivih virov
               energije, zmanjševanju rabe fosilnih goriv, paziti pa moramo, da le ne bodo te
               dikcije tako trde, da bo na koncu onemogočen tudi nek investicijski ciklus ali pa
               tudi, da bi se zaradi trših dikcij investicije bistveno podražile. Zato upamo, da
               bodo v zakonu do konca obravnave sprejete takšne rešitve, ki bodo to omogočale.</p>
               <p>Po drugi strani tudi pri obravnavi tega zakona in splošni energetski politiki in tudi
               usmeritvah, kjer se Slovenija prilagaja in se bo še toliko bolj morala prilagajati
               usmeritvam, ki so danes uzakonjene v Evropski uniji. Upajo, da jih bo uzakonil še čim
               večji del ostalega sveta. Čim prej pa da ciljamo h ukrepom, ki bodo pač ti zeleni
               ukrepi. Po našem prepričanju bi mogoče tudi pri razmerjih med spodbujanjem učinkovite
               rabe oziroma pri obnovljivih virih bili zelo pozorni tudi na učinkovito rabo
               energije, kajti marsikateri od obnovljivih virov ima to težavo, da je sonce v enem
               delu leta bolj uporabno, v drugem manj, da imamo pri vetrni energiji to težavo, da
               enkrat je, drugič je ni. Zagotovo pa imamo v Sloveniji energetsko potratne objekte in
               s tem, ko bi velik napor vlagali v učinkovito rabo, se pravi, urejanje zastarelih
               objektov, da so ti prihranki mogoče še celo večji in efekt iz teh prihrankov, kot na
               drugi strani samo s proizvodnjo obnovljivih virov, ki so v nekaterih segmentih tudi
               še zelo dragi in tudi rabijo veliko subvencijo države, da se danes lahko uvajajo.</p>
               <p>Da skrajšam, upamo, da bodo ta vprašanja, ki so nam ostala še odprta, še do konca
               obravnave korektno urejena in potem tudi najavljamo podporo tej spremembi, dopolnitvi
               energetskega zakona.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Matjaž Zanoškar bo predstavil stališče Poslanske skupine Demokratične
               stranke upokojencev. Prosim.</p>
            </sp>
            <sp who="SDZ5:ZanoškarMatjaž">

               <speaker>MATJAŽ ZANOŠKAR:</speaker>

               <p>Hvala za besedo, spoštovani podpredsednik. Spoštovana državna sekretarka, kolegice in
               kolegi!</p>
               <p>Dovolite, da predstavim stališče poslanske skupine DeSUS glede Predloga zakona o
               spremembah in dopolnitvah Energetskega zakona. Mnogo sprememb, mnogo novih stvari se
               nahaja v tem predlogu, vse te so s stališča Poslanske skupine DeSUS pozitivne, tako
               bomo tudi v celoti podprli predlog zakona</p>
               <p>Predlagane rešitve in cilji novele so usmerjeni k odpravi posameznih neučinkovitih
               veljavnih rešitev, ki so se kot takšne pokazale po desetletni veljavi energetskega
               zakona, kljub temu da je že bil nekajkrat noveliran. Nekaj težav je v izvajanju
               zakona v praksi nastopilo celo v zvezi z zadnjim noveliranjem. Prav tako pa je zakon
               treba nujno prilagoditi spremembam predpisov glede stvarnopravnih razmerij na
               področju javnega sektorja in evropske energetske politike. Ključne spremembe, zaradi
               katerih bo področje energetike v splošne bolje urejene, so tudi h odpravi
               administrativnih ovir.</p>
               <p>Novela prinaša pomembne premike h komercializaciji omrežij, sistemov daljinskega
               ogrevanja in oskrbe z energetskim plinom iz omrežja za manjše skupine stavb. Učinek
               te rešitve se bo pokazal v razumevanju oskrbe z energijo kot tržne dejavnosti in
               pričakovati je, da se bo spodbudila tehnična in poslovna inovativnost na tem
               področju. Meja za največjo zmogljivost je postavljena na 1 megavat, kar je za zdaj v
               prvi in začetni fazi razvoja tudi ustrezno.</p>
               <p>Pozdravljamo tudi uredbo tako imenovane učinkovitostne dividende pri varčevanju z
               energijo v javnem sektorju in težnjo pri večji preglednosti in učinkovitejšem nadzoru
               delovanja trga z energijo.</p>
               <p>Novost tega predloga je tudi prepričanje, da je energetska politika po svoji vsebini
               tudi prostorska. Novela med več prostorskimi ukrepi tako uvaja obvezno prednostno
               usmeritev v energetsko učinkovitejše rešitve in v obnovljive vire energije za
               ogrevanje pri načrtovanju novih prostorskih aktov v občinah. Takšne usmeritve v
               prostorskem urejanju so pozitivne, upravičeni in vsekakor imajo svoj namen, še
               zlasti, če vemo, da v letošnjem letu v obnovljive vire energije namenjamo 70
               milijonov evrov. Da je bilo, na primer, lani porabljenih za ta namen 32 milijonov
               evrov in da je bilo leta 2009 porabljenih 11 milijonov evrov za učinkovito rabo
               energije.</p>
               <p>S predlaganimi rešitvami smo zadovoljni, saj se z njihovim sprejetjem po naši oceni
               omogoča pospešen razvoj obnovljivih virov energije in učinkovite rabe energije, prav
               tako pa je mogoče pričakovati pospešen razvoj energetskih trgov. Učinkovito delovanje
               energetskega trga in infrastrukture ter ustreznih pogojev za izvajanje javnih in
               drugih služb na področju energetike so namreč ključnega pomena za elektroenergetski
               sistem in s tem ne nazadnje za delovanje gospodarstva.</p>
               <p>Seveda ne smemo pozabiti na ugodnejše vplive na okolje in prijaznejše, spodbudnejše
               ter ugodnejše sisteme energetske oskrbe tudi pri uporabnikih samih. Torej gre za
               veliko sprememb in veliko dobrih rešitev v tem zakonu, zato ni razloga, da ga
               Poslanska skupina DeSUS ne bi v celoti podprla. Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Bogdan Barovič bo predstavil stališče Poslanske skupine Slovenske
               nacionalne stranke. Prosim.</p>
            </sp>
            <sp who="SDZ5:BarovičBogdan">

               <speaker>BOGDAN BAROVIČ:</speaker>

               <p>Hvala lepa. Tako pri prejšnjem zakonu kot tako tudi pri zdajšnjem malo za uvod.
               Vsebina je očitno zanimiva, še predvsem za župane ali podžupane in hkrati poslance.
               Namreč, ugotovil sem, da smo danes kar najbolj pridni, aktivni in nastopajoči v
               glavnem župani in podžupani, pri prejšnji vsi pri zdajšnji, in samo še gospo
               Brunskole bi zamenjali z gospodom Frangežem pa bi bili res celotna podoba. Malo več
               kot polovica navzočih nas je tukaj in očitno to pomeni, da je tudi skrb za dopolnitve
               energetskega zakona velika skrb na nivoju lokalnih skupnosti. Glede na to, da
               predlagani zakon o spremembah in dopolnitvah zakona odpravlja pomanjkljivosti
               obstoječe ureditve na področju gradnje energetske infrastrukture, na področji izdaje
               energetskih dovoljenj, na področju učinkovite rabe energije, na področju uporabe
               obnovljivih virov, na področju zagotavljanja zanesljive oskrbe z energijo in
               odpravlja določene pomanjkljivosti na področju delovanja trga z električno energijo,
               bomo v Slovenski nacionalni stranki Predlog zakona o spremembah in dopolnitvah
               Energetskega zakona podprli.</p>
               <p>Res, da je, če človek gre potem v natančno analizo in pregled tega zakona, vsebino
               katerih bi, če bi imeli nekoliko več časa in bi se bolj poglobili, ki bi jih lahko
               ali tudi morali spremeniti. Tako mislim, da poslanci sami vedo, da je bilo veliko
               govora o 15. členu, kar pričajo tudi amandmaji. Nekaj govora pa je bilo tudi o 20.
               členu dopolnilnega predloga o katerem še osebno menim, da bi se bilo še treba
               pogovarjati, in sicer je to člen, ki govori o povečanju predpisanih varnostnih
               razdalj za daljnovode od naselij. Namreč, res da je vpliv daljnovodov na ljudi, ki
               živijo v okolici, da ima določen vpliv na njihovo zdravje in da je seveda res tudi
               to, da je naš nacionalni interes predvsem zdravje in varno življenje Slovenk in
               Slovencev. Moramo biti pa toliko pošteni, da moramo reči, da je naš tudi velik
               nacionalni interes zadostna energetska oskrba in tudi zadostna energetska samooskrba,
               tako da je vsebina 20. člena zelo tehtno in močno strokovno področje, ki bi ga bilo,
               po mnenju Slovenske nacionalne stranke, dobro strokovno bolj proučiti in si zanj
               vzeti več časa.</p>
               <p>Sicer pa, ko bo zakon stopil v veljavo, pa bomo videli tudi posledice teh dvomov.</p>
               <p>Slovenska nacionalna stranka Predlogu zakona o spremembah in dopolnitvah Energetskega
               zakona torej ne nasprotuje in ga bo v drugi obravnavi podprla.</p>
               <p>Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Končali smo predstavitev stališč poslanskih skupin.</p>
               <p>Prehajamo na razpravo o členu in vloženem amandmaju, ki je bil vložen 3. 3. 2010.</p>
               <p>V razpravo dajem 15. člen ter amandma poslanskih skupin: SD, Zares, DeSUS in LDS k
               temu členu.</p>
               <p>Odpiram prijavo za razpravo.</p>
               <p>Gospod Zanoškar, izvolite, imate besedo.</p>
            </sp>
            <sp who="SDZ5:ZanoškarMatjaž">

               <speaker>MATJAŽ ZANOŠKAR:</speaker>

               <p>Hvala za besedo.</p>
               <p>Zelo pomembno se mi zdi, da je korekturo dosegel 36. člen osnovnega zakona in s
               petnajstim amandmajem, vložen s strani koalicijskih strank. Seveda lahko menimo, da
               so lahko lokalne skupnosti v Sloveniji, v naši državi eden od pomembnih tudi
               varčevalcev energije in umnega gospodarjenja z energenti. Tako se mi zdi, da je
               vložitev amandmaja k 15. členu, zelo dobra, saj zadeva konkretno lokalne skupnosti,
               tiste, ki nimajo izdelanega energetskega koncepta in nimajo ustanovljene javne službe
               za distribucijo bodisi toplotne energije ali distribucijo zemeljskega plina. V
               takšnih primerih gre za pospeševanje izkoriščanja obnovljivih virov in, tako kot
               vemo, naša država tudi v letošnjem letu namenja kar precejšnja, izdatna sredstva za
               takšne posege.</p>
               <p>Pomembno se mi zdi tudi to, da je v vseh tistih lokalnih skupnosti, torej občina,
               kjer ni izdelanega akta o varčni rabi energije oziroma o novih energentih oziroma
               prostorskih planih treba to predvideti. In še bolj pomembno je to, da nima odredba
               retroaktivnega značaja, tako da bi morale občine po sprejetju te odredbe spreminjati
               že obstoječe prostorske plane, pač pa se to upošteva samo za tiste, ki se izdelujejo
               na novo.</p>
               <p>Na koncu je pomembno tudi to, da vemo, da tudi nekatere lokalne skupnosti včasih ne
               sledijo vsem pravnim predpisom na tem področju; pomembno je to, da tudi pri tistih,
               ki temu ne bi sledile, je dana možnost ministrstvu konkretno, da te stvari z
               direktivo ureja na način, ki je skladen z našimi pravnimi akti. Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Veber, izvolite.</p>
            </sp>
            <sp who="SDZ5:VeberJanko">

               <speaker>JANKO VEBER:</speaker>

               <p>Hvala. V povezavi z lokalnim energetskim konceptom bi želel opozoriti samo na tisti
               del, ki se tudi vključuje v lokalno energetski koncept, nanaša se pa na kotlovnice v
               skupni etažni lastnini, v skladu s 23. členom stanovanjskega zakona. Ali je mogoče
               razumeti - to se tudi navezuje na 14. člen, ki sicer ni amandmiran - da postanejo
               tudi te skupne kotlovnice na podlagi 23. člena stanovanjskega zakona, ki imajo moč
               več kot 1 megavatno uro, gospodarska javna služba. Do sedaj se to upravljanje ni
               izvajalo kot gospodarska javna služba. Po tem zakonu pa je mogoče razumeti, da bi
               kotlovnice, ki so opredeljene kot take v skupni etažni lastnini, pa postale
               gospodarsko javna služba.</p>
               <p>Tukaj je eno vprašanje, kako to zapisati tudi v lokalni energetski koncept, da ne bi
               bilo ali narobe razumljeno, če se lahko dobi mogoče kakšno pojasnilo, kakšen status
               bo pri teh skupnih napravah, kotlovnicah, ki imajo moč večjo, kot je en megavat.
               Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Še vedno govorimo o 15. členu in amandmaju k temu členu iz pregleda, ki je bil
               dan 3. 3. 2010. Sprašujem, ali želi še kdo razpravljati. <stage>(Ne.)</stage> Ali želite? Izvolite.
            </p>
            </sp>
            <sp who="SDZ5:RadićDarja">

               <speaker>MAG. DARJA RADIĆ:</speaker>

               <p>Hvala lepa, predsedujoči. Najprej bi se zahvalila za podporo temu zakonu, bi pa rada
               vseeno odgovorila na nekaj vprašanj.</p>
               <p>Kar se tiče priprave nacionalnega akcijskega načrta za spodbujanje obnovljivih virov
               energije, tukaj lahko obvestim spoštovani zbor, da priprava akcijskega načrta teče.
               To je zahteven dokument prav gotovo. Za večino področij imamo predloge že dobro
               pripravljene, na področju prometa, ki je precej težavno, kar se tega področja tiče,
               rešitve še niso znane, ampak se pripravljajo.</p>
               <p>Akcijski načrt za spodbujanje obnovljivih virov energije bo sestavni del nacionalnega
               energetskega programa, ki ga bomo predvidoma dali v javno obravnavo aprila. Tako da
               tu ni nobene dileme, bo tudi priložnost za razpravo o tem akcijskem načrtu in
               verjamem, da bomo tudi skozi javno razpravo prišli do optimalnih rešitev pri
               spodbujanju rabe obnovljivih virov energije, ki bo prav gotovo ena pomembnih nalog
               našega ministrstva in Vlade v prihodnjem obdobju.</p>
               <p>Kar se tiče projektov hidroelektrarn na spodnji Savi, poslanec gospod Vizjak zelo
               dobro pozna problematiko. Tudi ve, zakaj pravzaprav ta projekt ne teče tako, kot bi
               si vsi skupaj želeli. Na tem mestu niti ne bi razpravljala o tem, bi pa samo
               poudarila, da si na našem ministrstvu in v okviru Vlade prizadevamo, da bodo ti
               projekti stekli čim prej, tako kot je treba.</p>
               <p>Kar se tiče predpisane razdalje oddaljenosti daljnovodov od naselij, bi rada dala
               odgovor poslancu gospodu Baroviču. Te spremembe zakona ne urejajo tega področja.
               Oddaljenost daljnovodov od naselij je opredeljena že v prejšnjem energetskem zakonu.
               Seveda te določbe ostajajo, niso nič spremenjene. Na tem mestu bi rekla, da imamo v
               Evropski uniji najstrožjo ureditev. Se pravi, da so ti odmiki po že sedaj veljavnem
               energetskem zakonu največji. Seveda pa je to vprašanje, ki ga je treba predvsem z
               vidika zdravja prebivalcev, ki živijo ob daljnovodih, upoštevati in bo to še naprej
               deležno podpore.</p>
               <p>Kar se tiče vprašanja poslanca, gospoda Vebra, pa prosim predsedujočega, če lahko
               strokovni direktor, gospod Janez Kopač, poda obrazložitev. Ne sme dati obrazložitve?
               <stage>(Ne.)</stage> <gap n="..."/><stage>/Oglašanje v ozadju./</stage><gap n="..."/></p>
               <p>Imam pa še eno prošnjo za predsedujočega, če bi lahko na tej seji opravili tudi
               tretjo obravnavo tega zakona. Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. To bo možno. Sprašujem če želi še kdo razpravljati? <stage>(Ne.)</stage> Potem zaključujem
               razpravo. O amandmaju bomo v skladu s časovnim potekom seje zbora odločali danes v
               okviru glasovanj pol ure po zaključeni 25. točki dnevnega reda oziroma najkasneje ob
               21.10. S tem prekinjam to točko dnevnega reda.</p>
               <p>Prehajamo na <title>25. TOČKO DNEVNEGA REDA - OBRAVNAVA AKTA O ODREDITVI PARLAMENTARNE
                  PREISKAVE ZA UGOTOVITEV IN OCENO DEJANSKEGA STANJA V ZVEZI Z USTANOVITVIJO
                  IZDAJATELJEV, IZDAJANJEM IN FINANCIRANJEM BREZPLAČNIH TEDNIKOV SLOVENSKI TEDNIK IN
                  ESKPRES ZARADI OBSTOJA SUMA, DA STA BILA IZDANA Z NAMENOM VPLIVATI NA VOLITVE
                  POSLANCEV V DRŽAVNI ZBOR LETA 2008, IN SICER V KORISTI POLITIČNIH STRANK TAKRATNE
                  VLADAJOČE KOALICIJE OZIROMA ZARADI OBSTOJA SUMA, DA GRE ZA NJIHOVO PRIKRITO
                  PREDVOLILNO KAMPANJO OZIROMA FINANCIRANJE POLITIČNIH STRANK.</title> Zahtevo za
               uvedbo parlamentarne preiskave je na podlagi 93. člena Ustave Republike Slovenije
               Državnemu zboru predložila skupina 45-ih poslank in poslancev, s prvopodpisano Melito
               Župevc.</p>
               <p>Besedo dajem predstavniku predlagateljev Tadeju Slapniku za dopolnilno obrazložitev.
               Prosim.</p>
            </sp>
            <sp who="SDZ5:SlapnikTadej">

               <speaker>TADEJ SLAPNIK:</speaker>

               <p>Hvala lepa, gospod podpredsednik. Spoštovane kolegice in kolegi!</p>
               <p>Predlagatelji, skupina 45-ih poslancev iz poslanskih skupin SD, Zares, LDS in DeSUS,
               predlagamo, da Državni zbor odredi parlamentarno preiskavo za ugotovitev in oceno
               dejanskega stanja v zvezi z ustanovitvijo izdajateljev, izdajanjem in financiranjem
               brezplačnih časopisov Slovenski tednik in Eskpres. Preiskavo predlagamo zaradi
               obstoja suma, da so brezplačnika izdajali z namenom vplivati na volitve poslancev v
               Državni zbor leta 2008 v korist političnih strank takratne vladajoče koalicije in
               zaradi obstoja suma, da je predstavljalo izdajanje omejenih brezpalčnikov prikrito
               predvolilno kampanjo oziroma nedovoljeno financiranje političnih strank. Od
               parlamentarne preiskave pričakujemo, da bo omogočila Državnemu zboru odločiti o
               politični odgovornosti posameznih nosilcev javnih funkcij zaradi obstoja suma, da so
               bili posamezni nosilci javnih funkcij vpleteni v ustanovitev izdajateljev, njihovo
               poslovanje in izdajanje brezplačnikov, da so bili posamezni nosilci javnih funkcij v
               zvezi z izdajo brezplačnikov vpleteni v domnevno kršitev določil veljavne zakonodaje
               s področja medijev, volilne kampanje in političnih strank oziroma domnevno opustitev
               dolžnih ravnanj in da so bili posamezni nosilci javnih funkcij vpleteni v
               financiranje brezplačnikov, in sicer tako, da naj bi zlorabili svoj politično vpliv
               za sodelovanje z izdajatelji, z gospodarskimi družbami, v katerih ima država
               neposredno ali posredno več kot 25% delež v kapitalu, in družb, v katerih imajo te
               družbe večinski delež, to je gospodarskih družb v neposredni ali posredni pretežni
               državni lasti z izdajateljema brezplačnikov.</p>
               <p>Odredbo o parlamentarni preiskave zahtevamo z namenom ugotovitve in ocene dejanskega
               stanja v zvezi z ustanovitvijo izdajateljev, izdajanjem in financiranjem brezplačnih
               tednikov Slovenski tednik in Ekspres. Prepričani smo namreč, da je treba ugotoviti,
               kdo in kako je pred zadnjimi volitvami izigral medijsko in volilno zakonodajo, kdo je
               vplival na njuno financiranje in izdajanje ter kdo in kako je izkoristil svoj
               politični vpliv. Prepričani smo, da ni bilo naključje, da sta se dva brezplačnika, ki
               sta diskriditirala politične nasprotnike, s skupno zelo visoko naklado preko 700.000
               izvodov, na medijskem področju pojavila ravno v predvolilnem času v letu 2008. Zato
               želimo v parlamentarni preiskavi ugotoviti, ali je v primeru brezplačnikov šlo za
               domišljeno politično propagando in diskvalifikacijo, domnevno podprto s sredstvi s
               strani gospodarskih družb v posredni ali neposredni pretežni državni lasti. V skladu
               z zakonom o medijih bi morala dejavnost omenjenih medijev temeljiti na svobodi
               izražanja in na svobodnem pretoku informacij in odprtosti medijev za različna mnenja,
               prepričanja in za raznolike vsebine. V primeru obeh brezplačnikov pa obstaja sum, da
               sta bila brezplačnika de facto zgolj predvolilna propaganda in ne medija, da se je
               veljavna zakonodaja kršila oziroma izigravala in da so pristojni državni organi to
               dopuščali oziroma niso ukrepali skladno s svojimi pristojnostmi.</p>
               <p>Poročanje v omenjenih brezplačnikih je bilo izključno v prid takratne vladajoče
               koalicije, še posebej največje vladne stranke SDS. Izdajatelji obeh časopisov pa naj
               bi bili oziroma so še povezani s posameznimi nosilci javnih funkcij v mandatu
               2004-2008, s politično stranko SDS in s posamezniki iz te stranke. Za oba
               brezplačnika je bilo tudi značilno, da so se pod prispevke podpisovali tudi neznani
               avtorji, najverjetneje s psevdonimi, pri čemer se vse do sedaj ni razkrilo, ali je
               sploh šlo za novinarje. Avtorji, ki so se zaradi izogibanja odgovornosti skrivali za
               psevdonimi, so pri tem brezobzirno napadali in brez oprijemljivih dokazov pogosto
               obtoževali ljudi s politične strani, s katero se niso strinjali.</p>
               <p>Prizadetim pa ni bilo omogočeno, da bi se pred obtožbami branili. Takšno dejanje je
               neetično in neprofesionalno in kot takšno prakso je ocenilo tudi novinarsko častno
               razsodišče, ki je poleg tega ugotovilo, da je obstajalo tudi plagiatorstvo med
               Slovenskim tednikom, Ekspresom in tednikom Demokracija, saj so bile vse vsebine
               oziroma prispevki v njih medsebojno usklajeni. Navkljub popustom pri distribuciji in
               oglaševanju gospodarskih družb v neposredni ali posredni, pretežni državni lasti, sta
               podjetji Progresija in Zame-tek, ki sta brezplačnika izdajali, leta 2008 končali z
               izgubo. Progresija je po poročanju medijev ustvarila tudi zelo nizke prihodke oziroma
               nekajkrat več odhodkov kot prihodkov. Podobno velja tudi za izdajatelja Ekspresa.
               Pričujoči podatki kažejo na to, da obstaja sum, da izdajatelja iz lastnih oziroma
               sredstev iz poslovanja nista mogla izdajata obeh brezplačnikov. Vse to napotuje k
               predpostavki, da sta izdajatelja potrebna poslovna sredstva za izdajo brezplačnih
               tednikov pridobivala tudi s strani drugih poslovnih subjektov.</p>
               <p>Komisija za preprečevanje korupcije je pri poslovanju podjetij Progresija in Zame-tek
               ugotovila možnost suma storitve kaznivih dejanj in davčne utaje, saj omenjena
               sredstva še zdaleč niso zadoščala niti za pokrivanje osnovnih stroškov za izdajanje
               brezplačnikov. Komisija je zadevo odstopila državnemu tožilstvu, policiji, davčnemu
               uradu in uradu za preprečevanje pranja denarja. V tem primeru namreč obstaja sum, da
               bi lahko šlo za kršitev določil in izigravanja veljavne zakonodaje s področja
               medijev, volilne kampanje in političnih strank, saj morajo v času volilne kampanje
               politične stranke denar za volilno kampanjo zbrati na posebnem transakcijskem računu,
               iz katerega morajo poravnavati vse stroške volilne kampanje. Brezplačniki so se
               izdajali v okviru posebej za njihovo izdajo ustanovljenih gospodarskih družb, ki so
               danes že izbrisane iz sodnega registra, financirani pa naj bi bili s strani
               gospodarskih družb v posredni ali neposredni pretežni lasti države. Pri tem je treba
               poudariti, da zakon o političnih strankah nedvoumno in jasno prepoveduje financiranje
               političnih strank s strani gospodarskih družb, v katerih ima država ali samoupravna
               lokalna skupnost več kot 25% delež v kapitalu, in družb, v katerih imajo te družbe
               večinski delež. Predlagatelji preiskavo predlagamo z namenom pojasniti in razjasniti
               vsa dejstva in okoliščine ter oceniti dejanska stanja ustanovitve izdajateljev,
               izdajanja in financiranja brezplačnikov. Ugotoviti, čigavi in kakšni interesi so
               pripeljali do tega, da sta bila brezplačnika izdana, in ugotoviti stopnjo morebitne
               vpletenosti posameznih nosilcev javnih funkcij v ustanovitev izdaje, izdajanje in
               financiranje brezplačnikov in oceniti njihov politični vpliv.</p>
               <p>Nadalje, ugotoviti povezave med posameznimi nosilci javnih funkcij in osebami, ki so
               bili poleg izdajateljev vpleteni v ustanovitev izdajateljev, v izdajanje in
               financiranje brezplačnikov.</p>
               <p>Ugotoviti, ali obstajajo politični razlogi, zaradi katerih naj bi predstavniki
               Republike Slovenije kot lastnika v nadzornih organih, gospodarskih družb, v
               neposredni ali posredni pretežni državni lasti, ki so ali še vedno delujejo v
               nadzornih organih dopustili sodelovanje z izdajateljema brezplačnikov oziroma naj bi
               ukrepali skladno s svojimi pooblastili, saj obstaja sum, da izdajatelja brezplačnikov
               nista premogla zadostnih sredstev za izdajanje obeh brezplačnikov.</p>
               <p>Ugotoviti, ali so na organe gospodarskih družb v neposredni ali posredni pretežni
               državni lasti, ki so sodelovali z izdajateljema brezplačnikov, vplivali posamezni
               nosilci javnih funkcij oziroma ali so za odobravanje sodelovanja zlorabili svoj
               politični vpliv.</p>
               <p>In ne nazadnje, ugotoviti, ali in zakaj naj bi posamezni nosilci javnih funkcij
               dopustili domnevno kršitev določil veljavne zakonodaje s področja medijev, volilne
               kampanje in političnih strank oziroma domnevno opustitev dolžnih ravnanj, saj obstaja
               sum, da sta bila brezplačnika izdana z namenom vplivati na volitve poslancev v
               Državni zbor leta 2008, in sicer v korist političnih strank takratne vladajoče
               koalicije oziroma obstaja sum, da gre za njihovo prikrito predvolilno kampanjo in
               financiranje političnih strank.</p>
               <p>Predlagamo, da se parlamentarna preiskava osredotoči na časovno obdobje od
               ustanovitve izdajateljev obeh brezplačnikov, gospodarskih družb Zame-tek d.o.o. in
               Progresija d.o.o. in prve izdaje brezplačnikov Slovenski tednik in Ekspres in do
               prenehanja izdajanja oziroma dne, ko sta bili gospodarski družbi oziroma izdajatelja
               obeh brezplačnikov izbrisana iz sodnega registra.</p>
               <p>Preiskava naj zajame: ustanovitev izdajateljev obeh brezplačnikov, gospodarskih družb
               Zame-tek in Progresija, izdajo brezplačnikov ter sodelovanje gospodarskih družb v
               neposredni ali posredni državni lasti z izdajateljema in ravnanje ter neravnanje
               pristojnih državnih organov, glede ustanovitve in izdajanja obeh brezplačnikov za
               uveljavljanje veljavne medijske in volilne ter zakonodaje o političnih strankah. Od
               dogajanj in zaključkov parlamentarne preiskave za ugotovitev in oceno dejanskega
               stanja v zvezi z ustanovitvijo izdajateljev, izdajanjem in financiranjem brezplačnih
               časopisov Slovenski tednik in Ekspres tudi pričakujemo, da bodo podlaga za spremembe
               veljavne zakonodaje s področja medijev, volilne kampanje in političnih strank,
               predvsem v izogib morebitnim nadaljnjim kršitvam, manipulacijam in izigravanjem
               veljavne zakonodaje, z namenom organiziranja in financiranja prikrite politične
               propagande in političnih strank.</p>
               <p>Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Sledi predstavitev stališč poslanskih skupin.</p>
               <p>Gospod Bojan Kontič bo predstavil stališče Poslanske skupine Socialnih
               demokratov.</p>
               <p>Prosim.</p>
            </sp>
            <sp who="SDZ5:KontičBojan">

               <speaker>BOJAN KONTIČ:</speaker>

               <p>Hvala lepa, gospod podpredsednik. Spoštovane kolegice in kolegi!</p>
               <p>Tudi tokrat smo v postopku odločanja za preiskovalno komisijo soočili v Poslanski
               skupini Socialnih demokratov argumente za in proti, ob sicer našem resnem zadržku do
               ustanavljanja preiskovalnih komisij v času, ko poslanska skupina tvori del vladne
               koalicije. Mnogokrat so vladne poslanske skupine namreč deležne očitkov, da ima
               koalicija drugačna orodja za dosego cilja ugotovitve odgovornosti posameznikov ali
               skupin v določeni zadevi. Hkrati pa je pri tem nujno dodati, da z ustanovitvijo
               preiskovalne komisije sledimo cilju ugotoviti politično odgovornost. In ko govorimo o
               politični odgovornosti in vzrokih, ki so vodili poslanke in poslance Socialnih
               demokratov, da sopodpišemo to zahtevo, je prav, da poudarim, da je naša ugotovitev,
               da je treba ugotoviti, kakšno je pravo ozadje brezplačnikov Slovenski tednik in
               Ekspres, da je prav, da ugotovimo, kdo in kako je pred zadnjimi volitvami izigral,
               tako medijsko kot volilno zakonodajo, da je prav, da ugotovimo, kdo je vplival na
               financiranje in izdajanje ter kdo in kako je izkoristil v tem primeru svoj politični
               vpliv. Prav je, da ugotovimo, kaj je s financiranjem gospodarskih družb v neposredni
               ali posredni državni lasti in sodelovanjem teh družb v teh dveh brezplačnikih. In ne
               nazadnje je prav, kot sem že dejal, da ugotovimo morebitno politično odgovornost
               nosilcev javnih funkcij v tej zgodbi.</p>
               <p>Pri tokratni preiskavi sta nosilna tema dva brezplačnika, ki sta nekaj časa pred
               državnozborskimi volitvami priromala v naše poštne nabiralnike - na kratko bi jo
               lahko poimenovali kar <q>"koalicijsko trobilo"</q> oziroma sredstvo za ohranitev oblasti.
               Sicer dvomim, da so to bralke in bralci teh tednikov spregledali. Vsekakor pa za to
               početje nekdo nosi odgovornost. Nas v tem trenutku in v tem parlamentu zanima
               predvsem politična odgovornost. Kazensko odgovornost bodo, če se bodo tako odločili,
               ugotavljali za to pristojni organi. Mi bomo ugotavljali torej politično
               odgovornost.</p>
               <p>Zelo naivno bi bilo namreč razmišljati, da so se lastniki odločili za to početje brez
               pravega vzroka ali brez pravega povoda. Vsekakor to ni verjeti tistim mojstrom, ki
               dnevno rišejo mreže raznih povezav in se pri tem ustavijo vedno na mestu, poudarjam,
               vedno na mestu, ko bi v to mrežo morali vpisati njim naklonjene, če že ne njih samih.
               Gre za obstoj suma, da so bili posamezni nosilci javnih funkcij vpleteni v
               ustanovitev izdajateljev, njihovo poslovanje in izdajanje brezplačnikov. Prav tako bi
               bilo zelo naivno pričakovati, da so v teh brezplačnikih oglaševale gospodarske
               družbe, v katerih ima država neposredno ali posredno več kot 25% delež v kapitalu, in
               družbe v katerih imajo te družbe večinski delež, ne da bi bil tukaj prisoten nek
               interes. In ta interes je bil ohraniti oblast za vsako ceno. V tem primeru je šlo
               torej za sum prikritega financiranja politične kampanje, kot sem dejal, z namenom
               ohraniti vladno koalicijo za vsako ceno. Tudi z brezplačniki, ki so brezplačniki samo
               za nas, bralke in bralce, sicer pa dobro plačani in vsebinsko ciljno usmerjeni. In če
               bi mojstre mreženja prosili za shematski prikaz povezanosti, bi lahko prišli tako do
               interesa in s tem cilja, ki je vodil tiste, ki so pri tem sodelovali, kot tudi do
               samih virov financiranja. Povsem logično je, da se tako prozornega navijaštvani ni
               lotila nobena že ustanovljena družba. Ustanovili so gospodarske družbe, ki so danes
               že izbrisane iz sodnega registra. Pri tem je treba opozoriti na zakon o političnih
               strankah, ki prepoveduje financiranje političnih strank s strani gospodarskih družb,
               v katerih ima država ali samoupravna skupnost več kot 25% delež v kapitalu. Odgovor
               bo vsekakor, da te gospodarske družbe niso financirale političnih strank. Res je. So
               pa financirale nek tiskani medij, ki je agitpropovsko navijal za določeno politično
               opcijo. Bistvo dveh brezplačnikov, Slovenski tednik in Ekspres, je seveda mogoče
               združiti v nekaterih točkah. Šlo je za politično diskreditacijo, šlo je za
               skrivnostne botre, šlo je za skrivnostne financerje, šlo je tudi ali predvsem za
               skrivnostne pisce, pa skrivnostne oglaševalce, za zlorabo medijske in volilne
               zakonodaje, za zlorabo etičnih meril javne besede in, kar je za nas v tem prostoru
               najpomembnejše, šlo je za zlorabo političnega vpliva. Za oba brezplačnika je bilo
               značilno, da so se pod prispevke podpisovali neznani avtorji, najverjetneje s
               psevdonimi. Pri čemer se do sedaj ni razkrilo, ali je sploh šlo za novinarje, ali pa
               so se za številnimi imeni skrivali predstavniki političnih strank. Avtorji, ki so se
               zaradi izogibanja odgovornosti skrivali za psevdonimi, so pri tem brezobzirno
               napadali in brez oprijemljivih dokazov pogosto obtoževali ljudi s politične strani, s
               katero se niso strinjali, prizadetim pa ni bilo omogočeno, da bi se pred obtožbami
               branili. Novinarsko častno razsodišče je takšna dejanja ocenilo za neetično in
               neprofesionalno prakso. To smo danes že slišali v uvodni obrazložitvi, dopolnitvi
               predloga za parlamentarno preiskavo in tudi v zapisu oziroma obrazložitvi, pisni
               utemeljitvi te zahteve za parlamentarno preiskavo.</p>
               <p>Poslanke in poslanci Socialnih demokratov smo podpisali zahtevo za uvedbo
               parlamentarne preiskave. Prepričani smo, da bo komisija uspešna in bo ugotovila
               politično odgovornost. Ne zadnje, spoštovane kolegice in kolegi, morda pa bo to tudi
               prispevek k razmisleku o spremembi zakonodaje, ki bo ta odstopanja onemogočila na
               vseh naslednjih volitvah v Republiki Sloveniji. Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Aleksander Zorn bo predstavil stališče Poslanske skupine Slovenske
               demokratske stranke. Prosim.</p>
            </sp>
            <sp who="SDZ5:ZornAleksander">

               <speaker>ALEKSANDER ZORN:</speaker>

               <p>Spoštovani! Tem trdim besedam bom dodal nekaj svojih, še trših.</p>
               <p>Spoštovani predlagatelji, popolnoma se strinjam z vami. Brezplačniki so deviacija
               slovenskega novinarstva, zavržno dejanje izdajateljev časopisov, ki svojega dela niti
               toliko ne cenijo, da bi ga zaračunavali. Zato so tudi njihovi izdelki takšni, kakršni
               so. In se tudi povsem strinjam z vami, da jih je treba podvreči temeljiti preiskavi
               kriminalistične vrste, da bomo lahko vrnili ugled profesionalnemu, razsodniškemu,
               nadstrankarsko dvignjenemu in moralno visokemu slovenskemu novinarstvu in
               izdajateljstvu, ki ne služi nobeni ideologiji, nobeni politiki in, kar je še posebno
               zavržno, nobeni stranki, kaj šele kakšni vladi.</p>
               <p>Zato bomo podprli vašo preiskavo. In da bi vam zaradi omejenega izbora preiskovalne
               tiskarske sramote ne zmanjkalo preiskovancev, vam dajem odličen primer takšnega
               dvomljivega, pristranskega, strankarsko servilnega in sploh agitpropovskega lista, ki
               je seveda brezplačnik in se brez sramu imenuje Dobro jutro. Njegova natisnjena
               tvarina namreč ni samo rumeno blede strokovne kvalitete, ampak je v svojih vsebinskih
               modrovanjih povsem v senci premišljene vladne politike. Naštejmo nekaj njegovih
               naslovov, na primer: <q>"Vlak bo prevozno sredstvo prihodnjega stoletja."</q> Nadvse luciden
               intervju podpredsednika stranka SD in ministra za promet, kakor kaže že naslov, ki mu
               zagotavlja službo za celo naslednjo dekado. <q>"Nove jedrske elektrarne še dolgo ne bo,"</q>
               naslov. Intervju z gospodom Janezom Kopačem, ki nam pronicljivo dokazuje, zakaj
               namerava Vlada umazati zrak nad Slovenijo tako zelo, da se bo skoraj stemnilo in bomo
               potem nujno potrebovali njeno elektriko, da si bomo svetili. Zanimivo. Naslov,
               <q>"Blokovska delitev medijev,"</q> ki nam prepričljivo dokazuje, da moramo Kazenski
               zakonik, kar smo danes že slišali, ki še vedno omogoča, da novinarji čiste vesti ne
               smejo žaliti državnih funkcionarjev, ker so lahko za to celo kaznovani, nujno
               spremeniti. Kajti ta anomalija je posledica, da se mediji spet smejo politično
               blokovsko deliti, kar smo v preteklosti že presegli. In slednjič, naslov <q>"V vsakem
               človeku je nekaj drugega spola,"</q> kjer v intervjuju znani strankarski psihiater
               moderno in postfreudovsko naznanja novo ero civilizacije, v kateri se spoli ne bodo
               več blokovsko, da ne rečem politično, delili na moške in ženske, ampak bodo čisto
               pomešani. In ko bo tudi živalim dovoljena svobodna izbira spolnega partnerja, če sem
               pravilno razumel, ker gre za znanost. In to še ni vse. Poleg tega so v njem vsiljeni
               celostranski oglasi velikih firm, ki se jim ne moremo izogniti, da bi jih
               spregledali, saj so to Siol, Mobitel, Pošta pa neka banka NKB, v katerih ima država
               znaten delež, kar se mi zdi sicer prav, saj morajo državna podjetja podpirati pravo
               usmeritev. To je navsezadnje preseganje medijske blokovske delitve in doseganje
               stabilne enotnosti. Ostaja pa neko nenavadno vprašanje. Lastnik brezplačnika je
               firma, ki je doma nekje v sosednji Avstriji, za katero vemo, da je politično
               civilizirana in demokratična, tukaj pa ima kolonialistični tednik, ki močno podpira
               neblokovsko delitev slovenskih medijev, zraven pa objavlja oglase podjetij tuje
               konkurenčne države na nižji stopnji demokracije, od katerih ne zasluži kaj prida
               denarja, saj deli svoj slavni časopis čisto zastonj, razen če s tem ne vlaga v
               karitativne namene poenotenja slovenske prepirljive politike. A vendar je to nekoliko
               čudno. Ta avstrijski interes za en napreden blok slovenske politike. Najbrž bo treba
               ta karitativni poslovni interes razumeti drugače, kot smo navajeni pri nas, in bomo
               morali tudi biti veseli, da imamo na svojem zatohlem medijskem trgu tuji zastonjski
               list, ki bi nas sicer davkoplačevalce preveč stal. Zato se zanj žrtvuje naprednejša
               sosednja država, ki močno podpira pravo, zdravo smer naše politike in skuša v
               številnih slovenskih domovih vplivati na to. In to je samo v civilizacijsko uteho, če
               že poslovne in zaslužkarske ne more biti preveč. Zato bi ga smeli ta tednik, ker je
               politično in kapitalsko čist in gol pred nami in nič grdega ne skriva, imenovati
               Brezhlačnik. Za vsak slučaj pa ga bo kljub temu treba pretresti v preiskavi, nekatere
               zadeve z njim so vendarle nenavadne, zato se bomo zavzemali, da ga priključite med
               svoje maloštevilne preiskovance, spoštovana bodoča preiskovalna komisija.</p>
               <p>Ampak nadaljujemo. Na slovenski medijski sceni obstaja še nek fenomen, ki se zavzema
               za ukinitev blokovske medijske politike, to je STA, Slovenska tiskovna agencija. Ta
               se nam z najvišjega mesta svojega direktorja oglaša na spletnem naslovu stranke SDS.
               Res ne, ker bi ga za to prosili, pač pa kar tako brezplačno in nam deli karitativne
               nauke, kako naj se branimo pred političnimi nasprotniki, nesmotrno razdeljeni na dva
               bloka, se pravi pred nepotrebno opozicijo pri ustavni obtožbi in pred napadi
               bulmastifov. On je sicer zaposlen v podjetju, ki je plačnik in ga kreditiramo za
               njegove poštene namene mi vsi, saj gre za od Vlade ustanovljeno državno agencijo,
               zapriseženo za objektivnost čezstrankarsko, nadkoalicijsko in strokovno neoporečnost.
               Se pravi, če je za takšno svoje delo plačan, pomeni, da je brezplačnik v svobodnem
               času, ko se posveča brezplačni politiki humanitarne usmerjenosti. Pri tem je tako
               uspešen, da predlagamo Vladi, naj ga nemudoma uvrsti med brezplačnike, kjer se bo
               lahko nemudoma razvijal, nam vsem v blagosti in mir. Naš strankarski predlog pa je,
               da tudi njega vaša spoštovana preiskovalna komisija uvrsti med svoje preiskovance,
               saj povsem ustreza definiciji političnega brezplačnika.</p>
               <p>Tako je torej, spoštovani predlagatelji preiskovalne komisije in takšen je predlog
               naše poslanske skupine. Pozdravljamo ustanovitev preiskovalne komisije, v vaše dobro
               pa vam predlagamo še več dela in več preiskovancev. To pa bi morali biti vsi
               brezplačniki, z vsemi svojimi političnimi usmeritvami in fobijami, kot je to vsekakor
               Dobro jutro, pa morda zaradi reda še Žurnal, in tudi postransko brezplačno delo STA,
               Slovenske tiskovne agencije. Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Tadej Slapnik bo prestavil stališče Poslanske skupine Zares. Prosim.
            </p>
            </sp>
            <sp who="SDZ5:SlapnikTadej">

               <speaker>TADEJ SLAPNIK:</speaker>

               <p>Hvala lepa za besedo. Brezplačna časopisa Slovenski tednik in Ekspres sta se oba
               pojavila v letu volitev in evidentno poročala v prid aktualne oblasti in še posebej v
               korist SDS. Istočasno sta obračunavala s takratnimi opozicijskimi strankami, z izjemo
               Slovenske nacionalne stranke. Pri obeh brezplačnikih je bilo tudi evidentno, da so se
               njuni izdajatelji izrazito trudili prikriti njihove avtorje, ustanovitelje, predvsem
               pa, kako je bilo njuno izdajanje financiranje. Oba časopisa sta izhajala v izredno
               visoki nakladi, Ekspres v 340 tisoč izvodih, v pretežno mestnih okoljih, Slovenski
               tednik v 375 tisoč izvodih pa predvsem na podeželju. V obdobju, ko sta izhajala
               istočasno, to je v zadnjih dveh mesecih pred volitvami, sta dosegla kar 715 tisoč
               domov v Sloveniji. V javnosti je znano, da je Slovenski tednik izdajalo podjetje
               Progresija d.o.o., v lasti Andreja Lasbaherja, bivšega direktorja SDS-ovega tednika
               Demokracija. Potem je Andrej Lasbaher vodil Agencijo 25, ki je organizirala tudi
               volilno kampanjo Gregorju Pivcu, kandidatu SDS na zadnjih županskih volitvah v
               Mariboru in sedanju članu izvršilnega odbora SDS.</p>
               <p>Povezava SDS in podjetja Zame-tek, ki je izdajalo brezplačnik Ekspres, je nekoliko
               bolj zavita, a toliko bolj pomembna. Podjetje Zame-tek je julija 2009 ustanovilo
               podjetje Nova firma, ki se ukvarja z ustanavljanjem podjetij, njegov direktor pa je
               postal Robert Teršek. Glavna odgovorna urednica brezplačnega časopisa Ekspres, ki je
               prvič izšel 30. julija 2009, pa je postala Barbara Smisel. Ista Barbara Smisel, ki je
               bila takrat v razvidu medijev vpisana tudi kot urednica portala Usekaj.si. Ta portal
               pa v lasti podjetja Unimedis, katerega soustanovitelj in direktor je Jernej Strnad,
               član SDS, sin glavnega tajnika SDS Dušana Strnada. Podjetje Unimedis je poleg tega
               povezano tako z izdajanjem časopisa Ekspres kot tudi z izdajanjem Slovenskega
               tednika, saj je v njem tudi oglaševalo. V Slovenskem tedniku je bilo podjetje Jerneja
               Strnada, člana SDS in sina glavnega tajnika SDS po bruto oglaševanju tudi največji
               posamezni oglaševalec. Po nekaterih ocenah naj bi za oglaševanje v njem namenilo kar
               70 tisoč evrov, kar je ob 100 tisoč evrov prometa v letu 2008 kar 70% vseh prihodkov
               tega podjetja. Dušan Strnad, glavni tajnik stranke SDS, odgovoren za finančno
               poslovanje stranke, je najtesnejši sodelavec predsednika stranke SDS Janeza Janše. O
               tajništvu stranke, ki ga vodi, je na spletnih straneh te stranke zapisano, da
               opravlja vse dejavnosti, potrebne za izvajanje dejavnosti stranke, da zagotavlja
               usklajeno delovanje vseh organov, skrbi za izvajanje težiščnih aktivnosti SDS,
               sodeluje pri pripravah na volitve in skrbi tudi za boljše informiranje. Dušan Strnad
               pa ni samo desna roka predsednika stranke Janeza Janše, ampak v izvršilnem odboru SDS
               tesno sodeluje tudi z bivšimi ministri: Dragutinom Matejem, Zofijo Mazej Kukovič,
               Žigom Turkom, Vaskom Simonitijem, Milanom Zverom in tudi s poslanci: Jožetom Tankom,
               Zvonkom Černačem, Brankom Grimsom, Alenko Jeraj ter z bivšim mariborskim županskim
               kandidatom Gregorjem Pivcem. Poleg dejstva, ki kažejo na to, da so člani SDS in z
               njimi povezane osebe sodelovale z izdajatelji brezplačnikov, obstajajo tudi indici in
               sum, da naj bi sodelovali tudi pri pripravi njihovih vsebin.</p>
               <p>Dovolite mi, da vam predstavim enega izmed njih in vas s tem namenom spomnim na prvo
               televizijsko soočenje na televiziji Slovenija, Janša-Pahor, pred parlamentarnimi
               volitvami v sredo, 20. avgusta 2009. Razpravo o medijski svobodi v Sloveniji je
               takrat Janez Janša končal s stavkom: <q>"Star italijanski pregovor pravi, da mafijski
               časopisi ne bodo nikoli pisali o mafiji."</q> Istega dne, torej v sredo, 20. avgusta, je
               izšla tudi četrta številka časopisa Ekspres, v katerem je uvodnik z naslovom
               <q>"Berlusconijevi novinarji"</q> napisala avtorica Nika Albreht in zaključila z besedami:
               <q>"V mafijskih časopisih je namreč jasno, da nihče ne sme pisati zoper mafijo."</q>
               Nepozoren poslušalec ali bralec bi iz tega sklepal, da je Janez Janša v soočenju
               uporabil stavek, ki ga je ta dan prebral v omenjenem časopisu. Kot pa vemo, pa ni
               bilo tako, saj je bilo televizijsko soočenje posneto dan pred izidom časopisa, to je
               v torek, 19. avgusta. Tudi v časniku Delo so pisali o tem, da naj bi se v
               predvolilnem času na sedežu stranke SDS sestajali direktor podjetja Progresija,
               d.o.o., ki je izdajalo Slovenski tednik, Andrej Lasbacher, Metod Verlec, glavni in
               odgovorni urednik SDS-ovega tednika Demokracija, Alenka Pavlin, takratna vodja STA,
               Borut Petek in Janez Janša, in sicer z namenom dogovarjanja o vsebini brezplačnikov
               za prihodnji teden.</p>
               <p>Pred volitvami je takratni SDS-ov minister Gregor Virant izdajanje omenjenih
               brezplačnikov branil z besedami, da jih ni mogoče šteti za del volilne kampanje, saj
               da ne gre za politične oglaševalske vsebine in druge oblike politične propagande,
               katerih namen je vplivati na odločanje volivk in volivcev pri glasovanju na volitvah,
               ki bi bile opredeljene v Zakonu o volilni in referendumski kampanji. Dodal je tudi,
               da bi lahko omejevanje brezplačnikov celo posegalo v ustavno pravico do svobode
               izražanja, ki velja v demokratični družbi, saj je pod pogoji, ki jih določa Zakon o
               medijih, izdajatelj medija lahko vsaka pravna oseba, izdajanje medijev pa po njegovem
               predstavlja tudi pravico do svobodne gospodarske pobude. Gregor Virant je torej kot
               minister branil izdajatelje brezplačnikov in kot minister ni ukrepal.</p>
               <p>V Poslanski skupini Zares pričakujemo, da bo preiskovalna komisija odgovorila na
               vprašanje, od kod sta slamnati podjetja, ki sta izdajali brezplačnike, dobili
               finančna sredstva za to dejavnost. Po v javnosti znanih podatkih naj bi podjetje v
               posredni ali neposredni pretežni državni lasti, to so Mobitel, Zavarovalnica Triglav,
               NKBM, Petrol, Banka Celje, Telekom, Zavarovalnica Maribor, Pozavarovalnica Sava in
               druga, v sklopu oglaševanj v obeh brezplačnikih porabila nekaj sto tisoč evrov. Po
               veljavni zakonodaji podjetja, v katerih je država več kot 25% lastnica, ne smejo
               financiranje stroškov volilnih kampanj niti z enim centom. Je naključje, da so
               podjetja v posredni ali neposredni pretežni državni lasti v katerih bi Vlada preko
               predstavnikov v nadzornih svetih lahko vplivala na njihovo poslovanje, oglaševala v
               dveh brezplačnikih, ki so tedensko poveličevali njeno delo in dosežke njenih
               ministrov? V javnosti ocenjena vrednost izdajanja in poštne distribucije obeh
               brezplačnikov znaša okoli dobrih 2 milijonov evrov. S sredstvi, ki so jih
               zagotavljali oglaševalci, naj bi izdajatelji brezplačnikov pokrili slabo četrtino
               vseh stroškov izdajanja distribucije. Zato bo poleg izpostavljenih vprašanj
               preiskovalna komisija morala odgovoriti tudi na vprašanje, od kod izdajateljem
               preostala sredstva v zneski dobrega milijon in pol evrov.</p>
               <p>V Poslanski skupini Zares pričakujemo,da bo preiskovalna komisija raziskala, v
               kolikšni meri so v financiranje izdajanja brezplačnikov povezana druga podjetja, ki
               so poslovala z državo, in podjetja v njeni lasti. Najpomembneje pa je, da
               preiskovalna komisija razišče morebitno vpletenost nosilcev javnih funkcij pri
               tem.</p>
               <p>V demokratični družbi je izredno pomembno, da je volilna tekma poštena in da imajo v
               njej pod primerljivimi pogoji možnost sodelovati predstavniki različnih političnih
               pogledov. Državljanke in državljani od kandidatov in njihovih strank pričakujejo
               politično propagando, od medijev in njihovih novinarjev pa nepristranska poročanja in
               predstavljanje političnih programov in kandidatov v sklopu volilne kampanje.
               Brezplačniki pravzaprav niso brezplačniki, saj jih bralci ne dobimo brez plačila. To
               trditev je Sandra Bašič Hrvatin utemeljila, citiram: <q>"Papir, na katerem so tiskani,
               ima svojo ceno. Novinarji in novinarke, ki ustvarjajo vsebine, so za svoje delo
               plačani. Nekdo je plačan tudi zato, da jih dostavi v naše poštne nabiralnike. Vse to
               plačujejo oglaševalci v zameno za to, da jih v roke vzame čim večje število ljudi.
               Takrat, ko jih berete v svojem prostem času, delate za oglaševalce. Plačilo pa je vaš
               čas in pozornost. V tem informacijskem supermarketu dobite vse od politike in
               prehrane do osebne higiene."</q> Konec citata.</p>
               <p>V želji, da državljanke in državljani izvedo, koliko so dejansko plačali za
               brezplačnike, ki v resnici nikoli niso brezplačni, bomo v Poslanski skupini Zares
               podprli predlog parlamentarne preiskave.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Joško Godec bo predstavil stališče Poslanske skupine Demokratične
               stranke upokojencev.</p>
            </sp>
            <sp who="SDZ5:GodecJoško">

               <speaker>JOŠKO GODEC:</speaker>

               <p>Hvala lepa za besedo.</p>
               <p>Stališče poslanske skupine DeSUS glede akta o odreditvi parlamentarne preiskave o
               brezplačnikih Slovenski tednik in Ekspres. Sopodpisniki akta o odreditvi
               parlamentarne preiskave o brezplačnikih Slovenski tednik in Ekspres smo tudi poslanci
               poslanske skupine DeSUS. Zakaj? Preprosto, ker je bilo in je še vedno v javnosti vse
               preveč ugibanj in sumničenj glede financiranja teh brezplačnikov in morebitne zlorabe
               političnega vpliva pri poslovanju gospodarskih družb v posredni ali neposredni
               državni vse to s strani prejšnje vladajoče koalicije.</p>
               <p>To je glavni razlog, da se tudi v naši poslanski skupini strinjamo, da se ustanovi
               preiskovalna komisija, kateri namen je ugotoviti, kdo je v ozadju obeh brezplačnikov,
               kdo je pred volitvami izigral medijsko in volilno zakonodajo ter ali je kdo iz bivše
               vladajoče garniture izkoristil svoj vpliv za njuno financiranje. Vsem je znano, da so
               izredno veliko pozornosti javnosti, medijev in politike že pred volitvami pritegnili
               prav tako nepojasnjeni viri in financiranje obeh brezplačnikov. Vprašanje, ki še
               danes ostaja odprto in nepojasnjeno, je, kje so izdajatelji dobili denar za
               financiranje brezplačnikov s tako visoko naklado 250 tisoč izvodov, saj ni šlo za
               financiranje preko, na primer, oglasov, ker slednjih sploh ni zaslediti v teh
               brezplačnikih. Tudi protikorupcijska komisija je glede poslovanja več državnih služb
               s podjetji Progresija in Zame-tek, ki sta izdajali oba brezplačnika, ugotovila
               možnost suma storitve več kaznivih dejanj. V okviru teh državnih podjetij se omenjajo
               Poštna banka Slovenija, Zavarovalnica Maribor, Mobitel, Pozavarovalnica Sava ter
               Pošta Slovenije, ki je tudi opravila to distribucijo.</p>
               <p>Dodaten razlog za sum je tudi dejstvo, da sta se oba brezplačnika pojavila tik pred
               zadnjimi parlamentarnimi volitvami, eden januarja 2008, drugi pa le osem tednov pred
               volitvami, takoj po volitvah pa sta tudi ugasnila, pa tudi dejstvo, da je bilo
               poročanje v obeh medijih izključno v prid takratne vladajoče koalicije, ni
               zanemarljivo.</p>
               <p>Poslanci DeSUS-a se zavedamo, da je to že šesta parlamentarna preiskava, ki ima
               ugotoviti sum politične odgovornosti nosilcev javnih funkcij v tej zgodbi. Pri tem pa
               upamo in pričakujemo, da ustanovljena preiskovalna komisija ne bo postopala kot
               brezzobi tiger, brez končnih zaključkov, temveč da bo njeno delovanje rezultiralo v
               smeri ugotovljenih in argumentiranih sklepov, torej možno tudi vložitvi kazenskih
               prijav, če se bo to izkazalo za upravičeno na podlagi dokazljivih dejstev.</p>
               <p>Poslanci DeSUS-a se strinjamo z uvedbo parlamentarne preiskave glede spornega
               financiranja obeh brezplačnikov. Upamo pa, da bo zadeva zaključena in da bodo
               sprejete tudi končne ugotovitve, na podlagi katerih bo lahko sledilo določeno
               postopanje drugih organov, če se bo to izkazalo kot upravičeno in dokazljivo.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Zmago Jelinčič oziroma gospod Györek Miran, izvolite, ki bo predstavil
               stališča Poslanske skupine Slovenske nacionalne stranke.</p>
            </sp>
            <sp who="SDZ5:GyörekMiran">

               <speaker>MIRAN GYÖREK:</speaker>

               <p>Hvala za besedo, gospod podpredsednik. Spoštovane kolegice in kolegi! Dovolite mi, da
               tudi v imenu Slovenske nacionalne stranke predstavim naše stališče in mnenje v zvezi
               s predlaganim aktom za ustanovitev komisije. Me veseli, da se je nekaj poslancev
               končno zbudilo in predlaga sprejetje aktov o odreditvi parlamentarne preiskave za
               ugotovitev in oceno nekega dejanskega stanja. Torej, da se ustanovi zopet ena
               parlamentarna komisija, kajti dejansko stanje je res porazno. Že nekaj dni nismo
               ustanovili nobene komisije, ki bo vsekakor rodila sadove in učinkovito prispevala k
               razreševanju gospodarske, politične, socialne in, kot opažamo zadnje čase, tudi
               moralne krize, ki vladajo v naši družbi. Mislim, da v pričujočem primeru ne bo držal
               stari pregovor, ki pravi, da ko problema določenega vprašanja ne želiš rešiti oziroma
               razčistiti, moraš ustanoviti kakšno komisijo ali odbor. Prepričan sem, da bo ta
               komisija odkrila se zločince, nepridiprave, kriminalce, ki so s tema dvema
               brezplačnikoma pomagali priti vladajoči koaliciji na oblast. Kajti res obstajajo
               indici, kot piše v predlogu zahteve, da sta bila ta dva brezplačnika izdana z namenom
               vplivati na državnozborske volitve leta 2008 in sta bila očitno tudi zelo uspešna.
               Zmagale so stranke sedanje vladajoče koalicije. Verjamem, da sta učinkovito
               prispevala k volilnemu rezultatu. Prepričani smo v Slovenski nacionalni stranki, da
               bi bil volilni rezultat brez teh dveh brezplačnikov popolnoma drugačen. Torej gre
               očitno za manipulacijo slovenskih volivk in volivcev, in je nujno treba ugotoviti
               dejansko stanje, v primeru dokazane manipulacije pa razveljaviti rezultate
               državnozborskih volitev 2008, kaznovati izdajatelje, novinarje, morda tudi bralce,
               kajti ne nazadnje so tudi bralci sokrivi pri takšnem kriminalnem dejanju, kajti brez
               bralcev brezplačniki sigurno ne bi izhajali in vzročno ne bi moglo priti do takšnega
               kriminalnega dejanja in manipulacije volivk in volivcev.</p>
               <p>V razmislek dajemo predlagatelju aktov o ustanovitvi komisije tudi, da vključi v
               obseg aktivnosti komisije preiskavo, koliko sta ta dva brezplačnika sokriva za takšno
               porazno gospodarsko stanje v naši domovini Sloveniji. Verjetno sta tudi vplivala na
               porast brezposelnosti. Brez njiju verjetno ne bi bilo 100 tisoč Slovenk in Slovencev
               brez službe in dela. Prepričani smo, da bi tudi upokojenci že zdavnaj imeli penzijo,
               najmanj v višini tisoč evrov. In to še ni vse. Tudi vseh ostalih tegob, ki tarejo nas
               vse Slovence, sigurno ne bi bilo. Ne bi bilo korupcije, ne klientelizma, mislim da se
               ne bi zgodili niti bulmastifi. Da se razumemo, v Slovenski nacionalni stranki
               vsekakor podpiramo preiskavo ozadja, nastanka, financiranja in izdajanja takšne
               <q>"šund"</q> literature oziroma časnikov, vendar predlagamo, da se preiskava razširi tudi
               širše na vse vrste brezplačnikov. Tudi tiste, ki še izhajajo. Kajti, kar možno je, da
               tudi drugi niso popolnoma čisti. Ne bi smeli zanemariti tudi vseh ostalih
               informacijskih materialov, pamfletov, brošur, reklamnih listov in letakov. Morda pa
               tudi le-ti vplivajo na volilne rezultate, nikoli ne veste. Sploh smo Slovenci
               nagnjeni k brezplačnikom. Kot vemo, so prvi izhajali že 2002. leta. To je bilo Dobro
               jutro. Okoli tega sicer obstajajo polemike, Žurnal trdi, da je bil prej, da si lasti
               ta prvenec Žurnal. Eni pa pravijo, da je začel izhajati leta 2003, pa so dosegli kar
               veliko, od 200 tisoč, kar jim lahko zavida marsikateri časnik. Kasneje so se tema
               dvema brezplačnikom pridružili še drugi, City magazine, Avenija pod Golovcem,
               Mariborski utrip, V času, Total tedna in tako dalje, da ne naštevam. Se pravi,
               Slovenci imamo radi brezplačnike in ne nam tega jemati. Ne jih sedaj kriminalizirati,
               ker ne bi bilo pošteno.</p>
               <p>Ampak preiskavo bi bilo morda smotrno razširiti tudi na ostale oblike promocije
               političnih strank, njihovih političnih programov, na 100 tisoče posterjev, letakov,
               jumbo plakatov, TV oddaj, radijskih predstavitev, 100 tisoče brezplačnih golažev, da
               ne govorim o hektolitrih brezplačnega vina in piva. Vse to je vplivalo na rezultate
               državnozborskih volitev. In jaz mislim, da bi lahko še naštevali, kaj vse je vplivalo
               na rezultate volitev. Zakaj zdaj omejiti to samo na dva mala brezplačnika, ki sta
               mimogrede tudi propadla. Dajmo se lotiti tega dela temeljito. Raziščimo ozadje
               vplivov na državnozborske volitve, na financiranje teh reklamnih materialov in potem
               sem siguren, da bodo naslednje volitve popolnoma drugačne. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod mag. Borut Sajovic v imenu Poslanske skupine LDS.</p>
            </sp>
            <sp who="SDZ5:SajovicBorut">

               <speaker>MAG. BORUT SAJOVIC:</speaker>

               <p>Hvala lepa, spoštovani podpredsednik za besedo. Lepo in prijetno se je tudi nasmejati
               v parlamentu in si ob tem misliti vse najboljše.</p>
               <p>Predlog stališča. V naši Poslanski skupini Liberalne demokracije imamo o tem povedati
               naslednji.</p>
               <p>Zagotovo sta bila Slovenski tednik in Ekspres nedvomno fantomska medija. Ne vemo, kdo
               jih je financiral, niti kdo so bili uredniki in pisci. Pošteno bi bilo, da to izvemo,
               kajti večji del politike v Sloveniji se obvladuje z anonimkami, takimi in pa
               drugačnimi. Nič ni narobe, če nekdo želi povedati karkoli, kar seveda stoji in drži,
               in to pove odkrito, javno, lahko tudi napiše in se pod to podpiše.</p>
               <p>Namen parlamentarne preiskave je razkriti vse te skrivnosti njunega politične
               propagandizma, več kot očitnega razloga, zaradi katerega sta nastala. V Poslanskem
               klubu Liberalne demokracije Slovenije menimo, da je treba raziskati, kdo so bili
               financerji teh brezplačnikov in tudi kdo so bili avtorji tekstov, kajti Komisija za
               preprečevanje korupcije je namreč že podala mnenje, da se z oglasi, ki so bili
               objavljeni v njih, stroški izdajanja sami niso mogli pokriti. To kaže in potrjuje, da
               so obstajali skriti viri. Raziskati je treba tudi, kdo so bili uredniki in novinarji
               oziroma kdo so bili pisci v brezplačnike, ker je novinarsko razsodišče jasno
               razkrilo, da podpisani pisci v te brezplačnike sploh ne obstajajo. Obstajajo pa
               indici, da so bili pisci v te brezplačnike, ki so se skrivali za neobstoječimi imeni,
               realno obstoječi uredninarji, novinarji in uredniki. Slednji so v predvolilnem času
               leta 2008 pisali tekste z enim samim namenim: diskreditirati politične nasprotnike,
               te in one, naše ali vaše. Zadeve je treba razkriti tudi zato, da v bodoče preprečimo
               sleherne manipulacije z medijsko in drugo zakonodajo, do katere je precej očitno
               prišlo v primeru omenjenih dveh brezplačnikov. Obstoj teh brezplačnikov pomeni konec
               medijske svobode in avtonomije in zagotovo hudo posredno grožnjo medijski avtonomiji
               in demokraciji. Zato je treba do konca vztrajati, da se z vsemi pravnimi in
               političnimi sredstvi razišče, kdo stoji oziroma je stal za temi brezplačniki.</p>
               <p>V Poslanskem klubu Liberalne demokracije Slovenije bomo to preiskovalno komisijo
               podprli. Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Končali smo s predstavitvijo stališč poslanskih skupin. Prehajamo na
               razpravo poslank in poslancev. Besedo ima gospa Janja Klasinc.</p>
            </sp>
            <sp who="SDZ5:KlasincJanja">

               <speaker>JANJA KLASINC:</speaker>

               <p>Spoštovane kolegice, spoštovani kolegi! Večkrat v zadnjem času povem, da sem več kot
               20 let opravljala delo novinarke in urednice, ker je to povezano s tem, o čemer
               govorim. Govorim o predlogu, da se uvede parlamentarna preiskovalna komisija za
               izdajanje brezplačnikov, in to ne vseh brezplačnikov, kot smo danes v uvodu nekaterih
               razpravljavcev poslušali.</p>
               <p>Naših strank, strank koalicije, nikakor ne motijo brezplačniki, ki izhajajo po
               normalni veljavni medijski zakonodaji, ki to omogoča, ki jih urejajo odgovorni
               uredniki, ki so novinarji, ki jih pišejo novinarji, ki imajo za to certifikat. Ne,
               motijo pa nas pamfleti, ki izhajajo na papirju, tiskanem, ki mu nekateri pravijo
               časopis. Pa si poglejmo dejstva. Prva številka tako imenovanega časopisa Ekspres je
               izšla julija 2008. Državljani smo dobivali v nabiralnike ta, v navednicah, <q>"časopis"</q>
               do 17. septembra, volitve so bile 21. septembra. Potem pa je ta časopis poniknil.
               Brezplačni tednik je izdajalo podjetje Zame-tek iz Radeč. Na registriranem naslovu v
               Radečah ni bilo ne duhe ne sluha o kakšni tabli tega časopisa. Verjamem, da če bomo
               danes po Ljubljani, ni treba iti v druge kraje, pogledali, kje je sedež Dela,
               Dnevnika, Žurnala, Dobro jutra, bomo zlahka našli te časopise, ker so registrirani,
               ker imajo table, ker so v telefonskem imeniku. In kdo je distribuiral ta časopis?
               Pošta Slovenije. Tista Pošta Slovenije, ki je tik pred volitvami imela na svojih
               okencih, ko ste prišli na okenca, posebne plastične podlage z znakom SDS. Nevtralni
               časopisi, nevtralna pošta. To pa seveda niso vsi stroški. Povsem jasno je, da je
               treba časopise tiskati, da je treba plačevati tiste, ki jih pišejo, in po nekih
               izračunih, kot bi jih jaz kot dolgoletna novinarka, in tudi kolegi, ki še danes
               izdajajo časopise, izračunala, bi rekla, da je ena številka vsakega takega
               brezplačnega tednika stala, z vsemi stroški seveda, okoli recimo 100 tisoč evro. 100
               tisoč evrov je eno malo manjše stanovanje v Ljubljani, na Obali recimo. In to je
               malenkostni zalogaj za nekoga, ki je recimo direktor podjetja Ekspresa, lokostrelec
               in učitelj telovadbe na osnovni šoli. Verjetno si je dobro opomogel ob kakšni
               priložnosti. Poglejmo, kdo je pisal te časopise. Odgovorna urednica je bila, kot smo
               že slišali danes, gospodična Barbara Smisel, članica najstniške skupine BBT. Verjetno
               je zelo usposobljena za odgovorno urednico nekega časopisa. Med avtorji v Slovenskem
               tedniku in tudi v drugih pa najdemo imena: Vid Videc, Anej Jalen, že omenjena danes
               Nina Albreht. To je tista Nina Albreht, ki je napisala dan prej, preden je Janez
               Janša to ponovil na državni televiziji, <q>"star italijanski pregovor pravi, da mafijski
               časopisi ne bodo nikoli pisali o mafiji, in mi smo zelo blizu tega."</q> Skratka, ti
               mafijski posli so se dogajali v obdobju, ko smo se vse ostale stranke pripravljale na
               volitve v skladu z volilno zakonodajo. In zato je treba imeti to komisijo, da bo
               raziskala, od kod denar za take zadeve, ker vsi ostali smo bili financirani v skladu
               z zakonodajo, in od kod SDS-u tudi denar, da so objavljali, recimo, v Slovenskem
               tedniku svoje oglase. Ker maloprej smo slišali, da se v drugih brezplačnikih
               pojavljajo oglasi firm. Ja, normalno, s tem se tudi financirajo, tako tudi
               izhajajo.</p>
               <p>Kar pa zadeva pomisleke glede dela sedanjega STA. Veste, takratna urednica STA gospa
               Alenka Pavlin, ki je pred tem bila direktorica Urada za informiranje ali, kot danes
               temu rečemo, Urada za komuniciranje, je pred pričami pomagala urejati časopis
               Ekspres. To pa je nevtralno, to pa je objektivno novinarstvo.</p>
               <p>No, znani avtorji, ki sem jih že prej navedla, neki <q>"Vidci"</q> pa <q>"Jaleni"</q>, <q>"Jeleni"</q> in
               ne vem kaj še vse, so objavljali članke, kjer so bili tako zelo nespretni, tako slabo
               so pisali, tako nenovinarsko izobraženi so bili, da so bili, prvič, težko berljivi,
               zato so tudi nehali potem izhajati, ker ne samo, da je zmanjkalo denarja, ampak tudi
               nihče jih ni bral, ampak celo prepisovati niso znali. Kajti, kolegice in kolegi, v
               obeh časopisih, tako v Ekspresu kot v Slovenskem tedniku, so se pojavljali skoraj
               identični članki. Če ti hočeš objaviti kot novinar nek članek, nek prispevek še v
               drugem časopisu, se boš pa ja potrudil, da ga boš vsaj malce spremenil. Zaradi tega
               so se znašli tudi na častnem novinarskem razsodišču. Rada bi prebrala samo en delček
               sklepa tega razsodišča, ki pravi: <q>"Novinarsko častno razsodišče je ugotovilo, da so
               si deli besedil v Slovenskem tedniku in Ekspresu zelo podobni, ponekod so skoraj
               identični, z morda obrnjenim vrstnim redom besed v stavkih. Tudi sosledji delov
               besedil se pogosto ujemata. Novinarsko častno razsodišče ugotavlja, da je članek v
               Slovenskem tedniku, objavljen 12. septembra 2008, sestavljen na osnovi tistega v
               Ekspresu 10. septembra 2008, to se pravi dva dni prej. Novinarsko častno razsodišče
               besedilo v Slovenskem tedniku ocenjuje kot plagiat, ki ga 9. člen kodeksa ne dopušča.
               Na poziv Jerneju Novaku, ki je podpisan pod prispevek, je Novinarsko častno
               razsodišče dobilo le odgovor odgovornega urednika Andreja Lasbaherja, na podlagi
               česar sklepa, da je podpis Jerneja Novaka pod omenjenim prispevkom psevdonim."</q> In
               tako dalje. Rekli bi lahko; sramota za slovensko novinarstvo. Pa toni. Ker to ni
               novinarstvo, to je politična propaganda, ki je zkorabila medijsko zakonodajo za
               izdajanje svojih pamfletov pod firmo časopisi.</p>
               <p>Na koncu bi rekla samo še to. o tem lahko razpravljamo na dolgo in široko, in v
               prihodnjih mesecih, sem prepričana, da bomo. Škoda je zapravljanja denarja, kolegi iz
               SDS-a, za takšne primitivizme in neumnosti, kot ste si jih privoščili pred volitvami,
               saj ste videli, da vam ni nič pomagalo.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Alojz Potočnik.</p>
            </sp>
            <sp who="SDZ5:PotočnikAlojzij">

               <speaker>ALOJZIJ POTOČNIK:</speaker>

               <p>Hvala. Spoštovani!</p>
               <p>Seveda v tem trenutku ni mogoče v zvezi s predmetom izreči nobene sodbe. Za začetek
               obstaja sum, ki ga je treba preiskati, zato parlamentarna preiskava. O konkretni
               zadevi samo toliko.</p>
               <p>Razpravo tako podajam brez upiranja prsta in docela na splošno. Politični
               brezplačniki zaradi vplivanja na volitve, za katere bi se mimo predpisov uporabljal
               javni, državni in neznani denar, so nespodobni - v kateremkoli času, kadarkoli, za
               katerokoli korist, za katerokoli stranko. Takšno početje, po mojem mnenju, ne sme
               nikoli brez premisleka na smetišče zgodovine. Če se zgodovine ne spominjamo, tudi v
               njenih najbolj neprijetnih in zagonetnih trenutkih, deluje sama naprej in se iz nje
               nič ne naučimo. In potem tisti, ki s tem početjem in dogodki navadno niso imeli nič,
               plačujejo visoko ceno tistih in tistim, ki si upajo vse. Brez zadrege in omejitev. In
               je resnica, kot dobro veste, prva in ne zadnja žrtev.</p>
               <p>Gre za posebno, sam mislim, preteče stanje duha, ko družbena moč zgolj posameznih
               skupin posrka nesorazmerno veliko politično oblast. In v tem kočljivem neravnotežju
               se ustvarjajo pogoji, ki nihajo demokracijo, da bi vendarle pada s svojih tečajev.
               Naša dolžnost ni molk! Zgodba ki je pred nami, je izšla iz politike in se nazaj v
               politiko vrača. Politični brezplačniki so tako na videz mehko področje, vedno vodeni
               s trdo roko - v vseh časih in kadarkoli.</p>
               <p>Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Silven Majhenič.</p>
            </sp>
            <sp who="SDZ5:MajheničSilven">

               <speaker>SILVEN MAJHENIČ:</speaker>

               <p>Hvala za besedo, gospod predsedujoči.</p>
               <p>Brezplačnike in velike reklame so si pred volitvami v glavnem privoščile velike
               stranke, stranke, ki so obvladovale kapital in medije. Takšnega razkošja si ni mogla
               privoščiti Slovenska nacionalna stranka. Pa četudi bi imeli možnost, takšnega nasilja
               nad prebivalstvom ne bi izvajali. Tudi ostale stranke, ki niso imele brezplačnikov,
               so za oglaševanja, kot smo videli, iz porabljenega denarja uporabili primerljivo
               vsoto denarja. Ne bi se fokusiral samo na zadnje državnozborske volitve, ampak je
               prav, da se spomnimo vseh dosedanjih volitev, ko so se posamezne stranke kazale v
               vsej svoji veličini, pa se ni zgodilo nič. Ostali so le dolgovi strank, ki so jih
               kasneje pokrili bogati, seveda za protiusluge v časih, ko so ti prevzeli oblast in
               imeli možnost se oddolžiti za usluge pred volitvami. To se je dalo čutiti v vseh
               vladah. In tak občutek so imeli preprosti ljudje, volivci.</p>
               <p>Komisija se po navadi ustanavlja zato, da se kaj prikrije. Po dosedanjih izkušnjah
               nobena komisija ni opravila namena ustanovitve, tako da dobiš občutek, da se te
               parlamentarne komisije ustanavljajo zgolj zato, da se nekoga diskreditira, da se v
               medijih veliko govori in piše ter se na tak način pokrije tisto izgubljeno, kar bi
               sicer pisalo v brezplačnikih.</p>
               <p>Mislim, da se parlamentarne komisije ustanavljajo zgolj zato, da se poviša plača
               predsednikom teh komisij, ki do zdaj še niso imeli funkcije in prinaša dodaten
               zaslužek k plači.</p>
               <p>Kot sem rekel, nič se ne bo zgodilo, le država bo prikrajšana za zajeten kup denarja.
               Za nazaj se ne bo nič spremenilo. Če pa bi to kaj pomagalo za vnaprej pa bi z
               veseljem to podprl.</p>
               <p>Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod Ljubo Germič. <stage>(Ga ni.)</stage> Gospod Dejan Levanič.</p>
            </sp>
            <sp who="SDZ5:LevaničDejan">

               <speaker>DEJAN LEVANIČ:</speaker>

               <p>Hvala lepa, za besedo, gospod podpredsednik. Mislim, da je pri zadevi te preiskovalne
               komisije zgolj en in edini namen to, da razčistimo, kaj se je s temi brezplačniki v
               predvolilnem, predvsem v predvolilnem času dogajalo. To pa zaradi tega, ker je bilo
               veliko besed o tem, da ti brezplačniki res niso namenjeni zgolj za volilno kampanjo,
               ampak da se bodo uporabljali tudi za namene po volitvah, torej za obveščenost ljudi
               in da bodo izhajali zato, ker je pač v slovenskem prostoru neka potreba po teh
               brezplačnikih. Kot smo videli, ni bilo tako. Takoj po volitvah so ti brezplačniki
               ugasnili. Kakorkoli je, tisti, ki menimo ali menijo, da v teh zgodbi nekaj ni bilo v
               redu, da so bili mali in veliki igralci, ki so sestavljali del te predvolilne zgodbe,
               ki se v Sloveniji po mojem mnenju ne sme več ponoviti. In to je, da bomo pred vsakimi
               volitvami priče takšnemu izigravanju sistema, kakršnemu smo bili priča pred zadnjimi
               volitvami. Torej, da bi bilo nekomu, ki je na oblasti, moč proti nekomu, ki mu ni
               všeč, narediti veliko medijsko kampanjo in gonjo. Nič nimam proti tem, da se v
               slovenskem medijskem prostoru piše o objektivnih dejstvih, tisto, kar je res. Da pa
               se skuša diskreditirati politične tekmece zaradi tega, ker imaš ta trenutek, ko si na
               oblasti, nek kapital in moč in vpliv, in to uporabiš proti tistim, ki uporabljajo
               argumente proti tebi na volitvah, pa se mi zdi nesmiselno. Lahko se tu pogovarjamo,
               kaj je bil namen teh brezplačnikov in kakšna je bila njihova vsebina, vendar se
               skupaj moramo zavedati, da če preletimo samo vsebino brezplačnikov, da lahko kar
               hitro ugotovimo, da je šlo zgolj za diskreditacijo takratne opozicije. Torej, levice
               ali liderjev teh političnih strank, ki so želeli nastopiti na volitvah. Če gremo čez
               nekatere vsebine, vidimo, da v veliki meri v njih nastopajo voditelji levih strank, s
               takšno ali drugačno diskreditacijo. Recimo, tudi bivši predsednik Republike Slovenije
               Milan Kučan nastopa v teh brezplačnikih z majico komunistične partije Jugoslavije,
               navajajo se različne skorajda laži, kdo vse financira politične stranke na levici,
               kakšne so te povezave. Konkretno, recimo, laž je, da si je predsednik Socialnih
               demokratov Borut Pahor kupil prestižnega terenca BMW. Vse to so preverljiva dejstva,
               ki pa jih mogoče ljudje ne preverjajo, ker preberejo v nekem časopisu. In prav je, da
               če se že diskreditira koga, da se ga diskreditira na podlagi argumentov, torej
               vsebinskih argumentov, kaj je prav in kaj ni prav, ne pa, da se pišejo stvari, ki ne
               držijo. Ampak ljudje nekatere stvari, ki so zapisane v medijih, vzamejo <q>"zdravo za
               gotovo"</q>. To pomeni, da je treba paziti, kaj se napiše. Navsezadnje je o tem govorila
               že kolegica Klasinčeva, predvsem o upoštevanju novinarske etike.</p>
               <p>Potem je tu, recimo, veliko člankov na temo ekipe Socialnih demokratov, kdo bo vse
               minister. Vsa ta imena, ki so v teh brezplačnikih zapisana, nobeden od teh ljudi
               danes ni minister, samo gospod Svetlik, ki pa je bil v brezplačniku predviden za
               ministra za visoko šolstvo, pa je danes minister za delo. Veliko nekih informacij, ki
               niso bile točne, zgolj zaradi tega, da se pri ljudeh ustvari neko negativno mnenje.
               Da ne govorim o tem, v kakšnih povezavah so stranke levice z mediji, katere medije
               imajo v lasti in tako naprej. Velika večina teh člankov, ki so bili negativno
               nastrojeni proti strankam takratne opozicije, ni vsebovala nekih dejstev in
               argumentov. Bile so diskreditacije, tudi osebne diskreditacije političnih
               nasprotnikov, kar pa se mi zdi, da ni prav. Na drugi strani smo pa bili priče temu,
               da je v teh časnikih bilo veliko samohvale podarjene ali namenjene takratni vladajoči
               koaliciji, brez nekega kritičnega pogleda na to, kaj se v državi dogaja in kaj
               Slovenija potrebuje.</p>
               <p>Mislim, da je prav, da se ustanovi ta preiskovalna komisija, da se pride do
               konkretnih zaključkov, kdo, če sploh, je v ozadju, na kakšen način so bili ti časniki
               financirani in predvsem, zelo pomembno, ali so državna podjetja, ki so morala
               oglaševati v teh brezplačnikih, to bila primorana, ali so si to lahko privoščila, ali
               je to bilo v kakršnikoli povezavi s stanjem, v katerem so se znašla danes.</p>
               <p>Veliko je neznank in upam, da bo preiskovalna komisija prišla do konkretnih
               odgovorov. Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Franco Juri.</p>
            </sp>
            <sp who="SDZ5:JuriFranco">

               <speaker>FRANCO JURI:</speaker>

               <p>Hvala, gospod predsedujoči. Spoštovani kolegi in kolegice!</p>
               <p>Danes se ukvarjamo z eno najbolj intrigantnih tem zadnjih let. Ni medijska tema,
               kajti ni govora o medijih, ni govora o časopisih, temveč govorimo samo o nekem
               izrazito predvolilnem političnem manevru, ki je vsebinsko zelo neuspešen, ki je bil
               na tako nizki ravni, da ga je težko opredeliti celo kot mafijski manever; mafija
               ponavadi deluje bolj inteligentno, bolj prefinjeno. In do takih eklatantnih zlorab in
               tako neokusnih poskusov diskvalifikacije ene politične strani zato, da bi določena
               oblast - saj govorim o obdobju, ko je domnevni, skoraj zelo verjetni sponzor, teh
               brezplačnikov bil na oblast in je skušal na zelo nizkoten način to oblast obdržati.
               Ker pri tem ni uspela, se danes soočamo z eno čudno situacijo, ki jo je izpostavil
               kolega Györek, ko je rekel <q>"o čem govorimo, saj niso dobili volitev"</q>. Saj res niso
               dobili volitev, saj narod je prepoznal poskus zavajanja, ki se ni obrestoval. Ampak
               dane razpravljamo tudi v luči zadnjega primera brezplačnika, ki smo ga dobili
               predvčerajšnjim, in to zelo neotesano, med samim govorom predsednika republike smo se
               na enkrat znašli s to razkošno publikacijo, ki se imenuje Predsednikovo simbolno
               odlikovanje zločina - Ustavna obtožba proti Danilu Türku. In kaj smo našli notri?
               Spet kup enih dokumentov, verjetno zelo selektivno pripravljenih dokumentov, na
               zadnji strani pa piše: Demokracija, 15 evrov. Veste, jaz sem dobil to brezplačno, jaz
               nisem plačal 15 evrov. Sprašujem: ali je bilo to darilo vsem poslancev s strani SDS-a
               ali časopisa Demokracije? In kaj je časopis Demokracija? Časopis Demokracija najdemo
               na seznamu tistih medijev, ki so uživali in ki so porabniki javnih sredstev. Torej
               eden tistih medijev, ki so najbolj učinkovito črpali iz sklada za medijsko
               pluralizacijo kulturnega ministrstva. Na koncu vidimo, kakšni so rezultati. Ampak se
               ne bomo ustavili pri tem, ker govorimo o drugih brezplačnikih, čeprav je zelo
               verjetna povezava med tem brezplačnikom, ki je bil izrazito ideološko naravnan in v
               službi oziroma v interesu ene od strank Državnega zbora, SDS, in temi brezplačniki,
               ki so začeli izhajati julija 2008 in končali takoj po volitvah, kar je bilo zelo
               jasno, čemu so bili namenjeni.</p>
               <p>Še nekaj zanimivega smo danes doživeli. Ta obramba SNS, edine stranke opozicije, tudi
               takratne opozicije, ki ni bila predmet ožigosanj, diskvalifikacij ali negativne
               propagande v teh brezplačnikih. Jasno, gospod Makarovič je v enem Ekspresu SNS
               označil kot <q>"stranka konstruktivnega protesta"</q> in potem napisal lep samospev
               nacionalni stranki. V enem Ekspresu pa se pojavi kolumna, brez podpisa, naslovljena
               <q>"Familija Juri"</q>, kjer lahko zasledimo teze, ki jih stalno ponavlja cenjeni kolega iz
               Slovenske nacionalne stranke in bi mu lahko pripisal ta članek, ki je sicer anonimen,
               ne vem, če ga je on napisal, ampak ga on stalno ponavlja v svojih nastopih v Državnem
               zboru. Cel splet enih zelo čudnih slučajev in čudnih povezav. Takrat je prišlo očitno
               do ene sinergije med dvema strankama, ki sta si razdelili ta posel v smislu: dajmo
               očrniti, dajmo blatiti vse ostale, da bomo mi ostali nekje na oblasti. Se ni izteklo
               ali vsaj delno, kajti danes se ta zgodba z brezplačniki očitno nemoteno nadaljuje. Za
               tem stojijo nekateri mediji, ki so tesno povezani z najmočnejšo opozicijsko stranko.
               Ampak vse to je sicer lahko del legitimnega političnega boja. To, kar je zelo čudno
               in je treba pojasniti, ne zato, da bi za nazaj, kot želi SDS za 50 ali 60 let nazaj
               razčiščevati nekaj, ampak da bi razčistili, kakšen je odnos med politiko in zlorabo
               medijev - čeprav o medijih ni govora, je govora samo o nekih biltenih, ki so bili po
               enih čudnih poteh, in vsi indici, vsi dokazi peljejo k SDS-u, smo slišali, koliko
               navezav in koliko fantomskih firm, ki so tako ali drugače povezane s Slovensko
               demokratsko stranko - oziroma kaj se pravzaprav dogaja v slovenskem političnem
               prostoru. Ne samo nizki udarci, ampak dejansko to, kar v italijanskem medijskem
               prostoru označujejo kot <q>"piovra"</q> - kot hobotnica. Prav te stranke, ki stalno govorijo
               o nekih zarotah, so tiste, ki te zarote - ne samo najbolj poznajo, ampak jih
               izvajajo. In so edine, ki jih zares izvajajo. In vse lovke, ki smo jih danes
               zasledili v teh indicih, ki bodo potrjeni ali zavrženi prav pri delu nastajajoče
               komisije, vodijo v eno samo glavo. In ta glava je po navadi zelo znana, saj ponavlja
               stvari, ki so se potem objavljale v samih brezplačnikih. To je žalostna zgodba
               politične zlorabe propagande, ki bi bila še sprejemljiva, če davkoplačevalci ne bi
               tega plačali. Ampak so. Veste, koliko je stal ta projekt? 2 milijona evrov. 2
               milijona evrov, ki so končali v smeteh, kajti večina mojih sosedov, jaz živim v
               bloku, kjer je 20 družin, in skoraj 20 Ekspresov sem videval v košu takoj.
               Nekvaliteta tistih publikacij je bila takšna, da navaden državljan ni izgubljal časa
               s prebiranjem tovrstnih pamfletov in diskvalifikacij. Ampak 2 milijona evrov za to,
               kolega Györek, ko vi pravite: <q>"Čemu zdaj razkrivati?!"</q> To je treba preprečiti, da se
               na tak način porabljajo sredstva, ki so zelo verjetno sredstva, tako ali drugače, ki
               prihajajo iz javnih proračunov. In če bo to dokazano, bo to že na meji kriminalnega
               dejanja. 2 milijona evrov je bilo pokritih z oglaševanjem iz firm z državnim
               kapitalom samo četrtinsko. 500 tisoč evrov je prišlo iz oglaševanj, milijon in pol je
               ostalo nepokritega. Od kod, gospodje iz SDS, so/ste, morda ste dobili tisti milijon
               in pol? To bo zanimivo razkriti.</p>
               <p>Govorilo se je tudi o patriji. Morda je en del iz patrij. Morda. Tega ne vemo, ampak
               ko se je pojavila ta teza, je bilo čutiti nervozo pri SDS-u. In danes tudi. In ta
               komisija je zanimiva tudi s tega vidika, ker bo počasi prišla do virov financiranja
               teh sredstev.</p>
               <p>Vidim, da so kolegi z desne strani malo živčni in tudi kolega iz SNS-a je živčen,
               zato se smeje. Smeh pomeni sprostitev in smeh je zdrav. Dajmo se smejati. Jaz se
               strinjam. Se lahko vsi danes smejemo in se bomo še bolj smejali na koncu dela te
               komisije, ker ta zgodba je ena najbolj zanimivih zgodb političnih zarot v Sloveniji.
               Ni aktualna. Jaz mislim, da je zelo aktualna, ker če se bo ponovila, ne glede, kot je
               povedal kolega Potočnik, na barvo botrov, ki uporabljajo take metode, bo to izguba za
               slovensko demokracijo. In zanimivo je, da se demokracija pojavlja celo kot naslov
               nekega časopisa, ki je verjetno, domnevno zelo povezan s temi metodami, kar je bilo
               dokazano tudi s to publikacijo, ki jo reklamira na zadnji stani. Zanimiva zgodba,
               vsekakor zanimiva zgodba, ki jo je treba pripeljati do konca, da se ne bi več
               ponavljalo. Če bomo šli tako naprej, potem pa diskreditacija posameznikov ali
               političnih strank, anonimnih diskreditacij, torej člankov, kjer človek ni vedel, kako
               naj se brani. Kako naj se jaz branim, ko preberem, recimo, da je priimek Juri nastal
               iz Juriča, kar bi pomenilo, da je prednik prišel iz južnih balkanskih predelov v
               Slovenijo in se je tukaj razglasil za pripadnika italijanske manjšine, kar je sicer v
               povojnem obdobju bila običajna praksa, pa tudi danes ni tako redka? Brez avtorja. Ali
               pa je kolega iz SNS napisal? Te teze namreč sestavlja. Verjetno si prebral ta članek.
               Ta članek, ki ga je prebral, sedaj stalno ponavlja. Ampak je zanimivo. To je bila
               kultura poročanja teh medijev. In kaj se je zgodilo? Da so preživeli od julija do
               septembra in potem konec. Dva milijona evrov verjetno javnega denarja. Takrat so bili
               razni skladi za to rprularizacijo medijev, takrat se je dogajala afera Patria, takrat
               je država, Vlada obvladovala nekatera podjetja, podjetja so nastajala, so izginjala
               in seveda nekatera so bila celo nosilci teh brezplačnikov.</p>
               <p>Tako da, komisiji zaželim uspešno delo in verjetno, gospodje iz opozicije, na koncu
               dela te komisije se bomo še lahko smejali. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospa Eva Irgl.</p>
            </sp>
            <sp who="SDZ5:IrglEva">

               <speaker>EVA IRGL:</speaker>

               <p>Najlepša hvala za besedo. Spoštovane poslanke, spoštovani poslanci! Najprej moram
               povedati, kolega Juri, da je zame danes zelo fantastičen dan, kot bi se izrazil
               predsednik Socialnih demokratov Borut Pahor in nič ne meji na ne vem kakšno živčnost.
               Jaz sem zelo sproščena, super se počutim. Nisem razumela tega, kje vi pravzaprav
               zaznavate živčnost na moji strani, ampak vendarle. Vesela sem tudi, da sem končno
               lahko izvedela, od kod izvira vaš priimek, od kod izhajate. Gre za pravi
               izobraževalni časopis. Tudi to je nekaj za slovenski, tudi politični, prostor.</p>
               <p>Sicer pa je kolega Györek na začetku zelo dobro opisal, kaj pomeni ta preiskovalna
               komisija brezplačnikov. In to dveh brezplačnikov, ki ju pravzaprav danes več ni. Mi
               se pogovarjamo o stvareh, ki jih ni, ki ne obstajajo, imamo pa kup problemov, ta
               država ima kup velikih problemov, o katerih pa nič. Se pravi, koalicija se mora
               ukvarjati, uboga, s stvarmi, ki ne obstajajo več. Se pa strinjam, če menite, da je
               tukaj kaj narobe, potem je treba to raziskati. Ampak treba je raziskati še marsikaj
               drugega.</p>
               <p>V svojem zapisu za ustanovitev te preiskovalne komisije v zvezi o brezplačniki ste
               med drugim zapisali tudi, da je v tem primeru šlo za prikrito kampanjo, ki je
               favorizirala eno politično opcijo. Zanimivo, res zanimivo, ko pa vemo, da v
               slovenskem prostoru že od osamosvojitve dalje se večina medijev oziroma časopisov
               favorizira z zgolj eno samo politično opcijo. In te ne favorizira prikrito, ampak
               zelo odkrito.</p>
               <p>Zelo močni so tukaj marsikateri navijaški članki s strogo samocenzuro, ko gre za
               ocenjevanje dela te vlade. Celo več, ob zadnji aferi Baričevič se je izkazala vsa moč
               in vpliv na medije s strani leve politične opcije, ki je dokazano pritiskala tako na
               novinarje kot na to, da se marsičesa v medijih v zvezi s to afero ne sme zapisati. Da
               ne govorim o tem, da so forume povsod, kjer se je le dalo, preprosto ukinili.</p>
               <p>Resno se sprašujem, kaj je za vas bolj pomembno: dva brazplačnika, ki ju ni več, ki
               sploh ne izhajate več, ni ju na obzorju, ali to, da se pritiska na novinarje, da ne
               smejo pisati stvari, ki so evidentne, ki se dogajajo v naši družbi, in zaradi tega,
               ker gre to nekomu v nos, jih je treba onemogočiti pri njihovem delu, ki mora biti
               sicer avtonomno. To mene bolj zanima. Ali se vam zdi to pa prava pot?</p>
               <p>Seveda to kaže pravzaprav na dve stvari. Prvič, da je ta zgodba, ki se je odvila
               oziroma afera Baričevič ali bulmastifi zelo močno zarezala v levo politično opcijo,
               še posebej v stranko LDS in ministrico za notranje zadeve Katarino Kresal.</p>
               <p>In drugič kaže, na to, kako medijska svoboda v Sloveniji še zdaleč ni nedotakljiva in
               je pod velikim vprašajem. Pa ne zaradi dveh brezplačnikov, o katerih boste vi
               govorili in ki ju boste raziskovali. Medijska svoboda je vprašljiva zaradi drugih
               stvari, ki so bistveno bolj pomembne za ta prostor in to družbo, v kateri se
               nahajamo.</p>
               <p>Da ne govorim o tem, da večina odgovornih urednikov, ki je pripadna tako ali drugače
               levi politični opciji, že natančno ve, česa ne sme zapisati. To je vgrajeno v sistem.
               Natančno ve, česa ne sme zapisati, in tudi natančno ve, česa ne sme objaviti. Jaz
               osebno sem absolutno za to, da se pogovarjamo o brezplačnikih, da jih preiskujemo,
               vendar pa predlagam, da raziščemo, tako kot je že kolega Zorn v začetku dejal, tudi
               ozadje nekaterih drugih brezplačnikov. Na primer brezplačnika Dobro jutro, ki je po
               svoji vsebinski naravnanosti prava navijaška zlepljenka, najprej stranke Zares, potem
               pa še LDS-a in Socialnih demokratov. SDS pa se omenja navadno le v primerih, ko je
               potrebno nekoga diskreditirati. Le takrat se jih omenja.</p>
               <p>Da ne govorim o tem, kako je Nedeljski dnevnik, ki sicer ni brezplačnik, to drži,
               ampak mogoče je to še huje. Kako Nedeljski dnevnik skupaj z ustvarjalcem javnega
               mnenja in ne z merilcem javnega mnenja, gospodom Damjanićem, redno odkrito reklamira
               stranko Zares in ostale leve stranke. Redno bruha po tistih, ki pripadajo desni
               politični opciji. To se vam pa ne zdi vprašljivo. To se vam pa ne zdi vprašljivo. Da
               ne govorim o tem, da je vaš predsednik, kolega Juri, minister za visoko šolstvo,
               znanost in tehnologijo gospod Gregor Golobič pred leti po navedbah nekaterih medijev
               določenemu novinarju, ne bom povedala kateremu, po telefonu narekoval članek o
               Vzajemni. Zelo zanimivo. Vi pa se razburjate zaradi dveh brezplačnikov, ki sploh ne
               obstajata več. Tukaj ne gre samo za to, da so ti časopisi naklonjeni levi politični
               opciji. Celo politiki iz te opcije ustvarjajo njihovo vsebino preko njim podložnih
               novinarjev. To se vam tudi ne zdi vprašljivo. Koalicija želi preiskati ozadje
               brezplačnikov, ki, še enkrat ponavljam, ne obstajajo več. Pa bi bilo recimo dobro, da
               bi obstajali tudi takšni časopisi, ker potem bi lahko necenzurirano pisali na primer
               o vsestransko povezani Liberalni demokraciji Slovenije v aferi bulmastifi. Prav bi
               bilo tudi da ugotovimo morebitno politično odgovornost nosilcev političnih funkcij
               pri vplivanju na večino slovenskih časnikov in revij, ki izhajajo iz dveh velikih
               medijskih hiš, Dnevnika in Dela. Prva je pod vodstvom gospoda Petana, ki zelo
               intenzivno spada v krog LDS-a, in druga je pod vodstvom tistih, ki so pred volitvami
               v Državni zbor ukazali novinarjem, da morajo čim bolj blatiti Janeza Janšo in hvaliti
               in čim bolj lepo pisati o bodočem mandatarju gospod Borutu Pahorju, vse zato, da
               pride na oblast. Ampak, to se vam, kolegi iz koalicije, ne zdi popolnoma nič
               problematično. Tu res ne gre za brezplačnike, gre pa za odkrito simpatiziranje z
               določeno politično opcijo in za umetno gradnjo politikov z leve strani političnega
               pola. Kako pa naj si drugače potem predstavljamo osvojitve vseh nazivov predsednice
               stranke, ki je na volitvah v Državni zbor dobila bistveno manj glasov, kot je imela
               izobešenih plakatov? To je tudi zavajanje slovenskega ljudstva, državljank in
               državljanov in o tem bi morali tudi razpravljati. In to bi morda lahko tudi vključili
               v svojo preiskavo in tudi to raziskali.</p>
               <p>Jaz osebno podpiram to preiskavo, mislim, da bomo prišli lahko do zanimivih odkritji,
               vam pa predlagam, da najprej počistite tudi pred lastnim pragom. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Dušan Kumer. Oprostite, gospod Kumer. Izvolite. Gospod Franco Juri,
               želite?</p>
            </sp>
            <sp who="SDZ5:JuriFranco">

               <speaker>FRANCO JURI:</speaker>

               <p>Repliko.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Repliko, lahko.</p>
            </sp>
            <sp who="SDZ5:JuriFranco">

               <speaker>FRANCO JURI:</speaker>

               <p>Sem bil dvakrat omenjen, pa mislim, da imam do te replike pravico. Najprej se
               zahvaljujem kolegici Irglovi, ker je ugotovila, da nismo živčni. Saj je jasno, da
               nismo živčni, vsak govori kar misli, da je prav. In o samem poreklu svojega priimka
               se lahko pogovarjava tudi na kavici, mirno in znanstveno. Vi verjamete člankom v
               Ekspresu, ne misliti, da je to znanstveno novinarstvo, ampak problem je, da ni
               podpisa, in v tem je ključni problem navajanja vašega navajanja nekaterih domnevno
               pristranskih komentatorjev. Vse, kar ste vi navedli, kolegica Irgl, v zvezi z
               nekaterimi časopisi, ki obstajajo, že leta obstajajo in obstajajo zdaj, imajo naslov,
               imajo uredništvo, in bodo ostajali še naprej, je, da se pod tistimi neobjektivnimi
               kolumnami novinar, komentator, podpiše. Se podpiše. V vaših biltenih ni bilo
               podpisov, je bil samo gnoj, brez avtorjev. In to je problem. Tu se pogovarjamo o dveh
               etičnih nivojih. Za vas je to vse legitimno, je v redu, ni problematično, ker je
               trajalo zelo kratko, ampak je stalo 2 milijona evrov, ne pozabimo tega. Za nekaj
               mesecev blatenja nekaterih posameznikov in nekaterih političnih opcij so, ste, morda,
               zapravili 2 milijona evrov. In to je treba povedati javnosti. Medtem ko drugi
               časopisi, veste, oni živijo profesionalno. In tudi tako imenovani brezplačniki, ki
               ste jih omenjali, delujejo po principu, ki je oglaševanje, ki temelji na oglaševanju.
               In so, kakorkoli že, bolj profesionalni kot pa - ne vem, kako imenovati. Saj zgodba
               ni o medijih, mi se danes ne pogovarjamo o medijski politiki. O medijski politiki je
               govoril vaš šef, in to kar nekaj ur v Državnem zboru, ko je napadel vse novinarje,
               podpisnike znamenite peticije. Doživeli smo precedens v evropski politiki, da je nek
               premier posvetil napadom na novinarje kar nekaj ur lastnega govora. Tako je bilo. In
               to je samo nadaljevanje tistega odnosa do medijev. To je žalitev za medije, žalitev
               za novinarje. In to so novinarji tudi povedali. Lepo prosim! Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Dušan Kumer.</p>
            </sp>
            <sp who="SDZ5:KumerDušan">

               <speaker>DUŠAN KUMER:</speaker>

               <p>Hvala lepa za besedo, gospod podpredsednik. Spoštovane kolegice in kolegi!</p>
               <p>Ja, danes pa imamo pred seboj, mislim, da pravo politično zgodbo. Čisto politično
               zgodbo o nas samih, o politikih in o političnih strankah, ki smo sodelovali na
               volitvah. In v tem kontekstu razumem smeh in nekatere ironične nastope ali trditve in
               ocene nekaterih v tej dvorani, ki znajo veliko povedati o nekih mrežah, tudi jeklenih
               mrežah, ki so začutili tak strah, da se bodo v kakšni taki mreži v bodoče, ko bo ta
               komisija delovala, znašli. Morda. In zato ta smeh in ta ironija danes.</p>
               <p>Sam pa mislim, da gre za dva časopisa, in bom imenoval brezplačnika, ki pa nista
               podobna brezplačnikom, ki jih lahko dobivate v poštne nabiralnike vsak dan ali
               občasno ali pa jih lahko sami dvignete na mestih, ki so za to namenjena in je v njih
               veliko veliko reklam in oglasnega prostora, namenjenega pravnim subjektom in
               posameznikom za oglaševanje. V tem primeru gre za dva časopisa-brezplačnika, v
               nakladi več kot 700 tisoč izvodov, katerih vsebina je bila ekskluzivno politična
               propaganda za eno stranko, ne bom govoril za eno politično opcijo, in njene liderje,
               in antipropaganda in umazana volilna kampanja za večino drugih strank in osebnosti.
               Tudi za eno od strank iz tako imenovanega, če govorite o političnem polu, desnega
               političnega pola.</p>
               <p>Ker se brezplačniki v načelu financirajo iz prihodkov oglasov in reklam, je logično,
               da obstaja sum, da sta se ta dva časopisa brezplačnika, ki teh komercialnih reklam
               nista imela v izobilju, financirala drugače, na drugačen način. Morda, in tukaj
               obstaja sum, s pomočjo tistih, ki sta jih v teh dveh časopisih ta mesec, dva meseca,
               propagirala in poveličevala. Zato je med drugim lahko resnica o brezplačnikih
               Ekspresu in Novem tedniku, tudi resnica o Patriji. O tem je bilo v drugih medijih v
               zadnjem letu in pol, v dveh letih veliko napisanega. V javnosti smo lahko zasledili
               veliko namigov, indicev in tudi nekaterih dokumentov, da bi naj bil del provizij pri
               oklepniškem poslu namenjen tudi pomoči pri izhajanju teh dveh časopisov. In zopet smo
               pri mreženju. In zopet boste veliko znali povedati o tem mreženju. In mogoče bo tudi
               takrat smeh in pa ironija.</p>
               <p>Zato je prav, da ugotovimo v parlamentu, kakšno je pravo ozadje izhajanja teh dveh
               časopisov in kdo je vplival na financiranje in izdajanje teh dveh časopisov ter da
               ugotovimo morebitno politično odgovornost nosilcev javnih funkcij v tej zgodbi, če se
               bodo v tej mreži znašli in bo to komisija ugotovila. In tudi zato, ker je veliko,
               veliko informacij in sumov, da sta se ta dva časopisa financirala iz domnevno
               koruptivnih poslov, pa tudi vprašanj, da naj bi nekatera državna podjetja, o čemer je
               bilo danes veliko govora, zakupila v teh dveh časopisih oglasni prostor s pogodbami,
               ki bi jih kasneje prekinjali in plačevali visoke kazni zato, ker so prekinjali te
               pogodbe. Ti indici, ti sumi ne morejo in ne smejo ostati neodgovorjeni, kajti gre za
               podjetja, kjer je solastnik ali pa večinski lastnik država Slovenija. Čas je, da se
               karte položijo na mizo. Nepravilnosti je bilo očitno preveč, da bi jih lahko
               spregledali in pometli pod preprogo. V strankah sedanje koalicije smo leto in nekaj
               čakali. Danes je bilo omenjeno v nekaterih drugih časopisih, da bi mogoče kdo z vaše
               strani sprožil tako preiskovalno komisijo, kot opozicija, v zvezi s tem, pa tega
               niste storili. Zato seveda nima smisla razširjati sedanje preiskave. Mi smo se
               odločili za ta dva sumljiva brezplačnika in o tem bomo izvedli to parlamentarno
               preiskavo. Dejstvo je, da sta brezplačnika, ki sta vzniknila tik pred volitvami in
               ugasnila takoj po volitvah, nobene številke več po volitvah ni bilo, le dokaz, da sta
               bila politično motivirana. Ta dokaz ali pa to politično motiviranost si zna ustvariti
               v svoji glavi tudi osnovnošolec, ki končuje deveti razred osnovne šole. Samoukinitev
               obeh časopisov takoj po volitvah je le amaterska in to poudarja, amaterska potrditev
               tega dejstva in pokazatelj, kakšen je bil dejansko namen in cilj teh dveh
               brezplačnikov: vplivati zgolj in le v volilni kampanji na izid volitev, pa
               kakršenkoli je ta bil. Strategi, politični analitiki tistih, ki so koncept te
               medijske strategije naredili, so se očitno pri teh dveh brezplačnikih ušteli, glede
               na rezultat, ki bi jo naj dala. Ne verjamem v zgodbe, da gre v tem primeru za
               popoldansko prostočasno dejavnost, za hobi simpatizerjev ene od političnih strank, ki
               bi bili pripravljeni vložiti nekaj milijonov evrov lastnega denarja v poraz na
               volitvah. Prej bo držala ocena, da so se politični analitiki in strategi ter
               vsebinski uredniki načrtovalcev medijske volilne kampanje ušteli in precenili v
               svojih zmožnostih kreiranja volilnih rezultatov. To je ocena, ki jo je vaš predsednik
               v zadnjih 20 letih izrekel nekajkrat, prvič leta 1992 v tem visokem zboru. Zato je
               treba s parlamentarno preiskavo ugotoviti, kako in koliko prstov politike in
               politikov je bilo zraven pri tem poslu. Drugo vprašanje pa je, kako in na kakšen
               način sta se ta dva brezplačnika financirala. To bi morala biti že davno stvar
               tožilstva, policijske preiskave, kajti namigov in sumov, kot sem prej rekel, je v
               zadnjem letu in pol bilo že zelo veliko.</p>
               <p>Če nič drugega, bi za te organe morali biti zanimivi prispevki v zvezi z afero
               Patria, kjer je bila razgrnjena trdna oklepniška mreža, v kater so bili nakazani tudi
               indici in sumi financiranja teh dveh brezplačnikov.</p>
               <p>In kako sem v času volilne kampanje izvedel za obstoj enega od teh brezplačnikov,
               kajti nobenega - ne enega ne drugega - nisem prejemal v poštni nabiralnik? Stanujem v
               takšnem delu Ljubljane, kjer me slučajno teh več kot 700 tisoč izvodov ni doseglo.
               Nekega dne je prišel moj najmlajši sin, ki je obiskoval 9. razred osnovne šole in mi
               zaupal, da nimam veliko šans na volitvah, ki bodo na volitvah 21. septembra. Na
               vprašanje, iz česa to sklepa, mi je odvrnil, da izdaja njegov profesor za telovadbo
               časopis, v katerem se o moji stranki, mojem predsedniku in še kom, ne piše lepo.
               Ugotovil sem, da gre za Ekspres in učitelja telovadbe, ki je bil direktor podjetja,
               ki je izdajal ta časopis, torej zaposlenega v javnem sektorju, ob tem je imel d.o.o.
               kjer je bil direktor, v registru Ministrstva za kulturo pa je bil celo vpisan kot
               urednik časopisa Ekspres. Samo po sebi se zastavlja vprašanje, kakšne genije imamo
               pri nas v izobraževalnem sistemu, pa čeprav smo tako kritični do profesorjev in
               učiteljev. Na osnovni šoli učijo telovadbo, <q>"furajo"</q> zasebno podjetje, <q>"furajo"</q> celo
               časopis v nakladi več kot 300 tisoč izvodov, uredniške sestanke imajo po vsej
               verjetnosti kar v telovadnici, tudi morda ob kakšni dobrodelni nogometni tekmi
               prejšnje vlade bi lahko bil kakšen uredniški sestanek, članke pa jim lahko pišejo, če
               se za to pokaže potreba, tudi učenci, otroci. In za financiranje takšnega obsega jim
               zadostuje, govorim o tem konkretnem časopisu, 3X5 centimetrov velik oglas vedeževalke
               Dolly, ki bi naj pokrila stroške v velikosti nekaj 100 tisoč evrov.</p>
               <p>Čas za šale je mimo, je bilo rečeno ob razpravi ob ustavni obtožbi od enega od
               današnjih razpravljavcev v tej dvorani. Na delu je spet Udba. Morda je res tudi v
               primeru teh dveh brezplačnikov na delu Udba.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod mag. Andreja Rihter. <stage>(Je ni.)</stage></p>
               <p>Gospod Joško Godec.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod mag. Andreja Rihter. <stage>(Je ni.)</stage> Gospod Joško Godec.</p>
            </sp>
            <sp who="SDZ5:GodecJoško">

               <speaker>JOŠKO GODEC:</speaker>

               <p>Hvala lepa za besedo. Ko sem dobil možnost za podpis tega akta o uvedbi parlamentarne
               preiskave o brezplačnikih, sem se z veseljem podpisal. Zakaj? Spomnim se, ko sem
               dobil v poštni nabiralnik ta brezplačnik in ko sem šel sam preverjat, kdo je lastnik
               založniškega podjetja, ki to izdaja, sem ugotovil po registru, da je to telovadni
               profesor, njegova življenjska sopotnica pa je bila direktorica tega brezplačnika.
               Lepo sta se prekrivala Slovenski tednik in Ekspres. Nisi dobil nikoli oba naenkrat,
               ampak je bilo časovno lepo pokrito. Tako smo bili dobro zbombardirani.</p>
               <p>Zakaj sem se z veseljem tukaj podpisal? Zaradi tega, ker menim, če bi morali imeti
               zopet v tem širokem spektru dela vse variante oglaševanja, vseh tistih sto tisoč
               letakov, kot smo danes slišali, in sto tisoč brezplačnih golažev, sto tisoč kranjskih
               klobas, sto tisoč vžigalnikov, sto tisoč kemičnih svinčnikov, potem kap. Prihajam iz
               Litije, in tistih nekaj sto evrov, ki so mi jih namenili za mojo kampanjo, sem se
               odločil, da bom postavil stojnico, kjer je bilo določeno, sem šel vprašat in so
               rekli, da ne morem dobiti, ker je zasedeno, SDS ima vse v zakupu. Potem smo poslušali
               estradne umetnike, ki so peli, nastopali so ansambli. Konec koncev z veseljem sem se
               podpisal, ker vem, da preiskujemo samo dve stvari, in to bo tako kratko delo, da bomo
               prišli do konca in ugotovili, kaj in kam so šli ti denarji. Če bi bila pa ta širina,
               se ne bi podpisal. Tukaj pa vem, da smo blizu. In tisti, ki govorijo, da je ta
               časopis ukinjen, sigurno so ga morali ukiniti, saj so izgubili na volitvah, saj ga
               niso mogli naprej izdajati. Hvala, da ste jih izdali v taki obliki, da smo tudi drugi
               zaradi tega nekaj notri dobili. Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod mag. Borut Sajovic. <stage>(Ga ni.)</stage> Gospod Srečko Prijatelj.</p>
            </sp>
            <sp who="SDZ5:PrijateljSrečko">

               <speaker>SREČKO PRIJATELJ:</speaker>

               <p>Hvala lepa, spoštovani podpredsednik. Najprej odgovor gospodu Francu, ne bom s
               priimkom, ker lahko narobe izrečem. Mi marsikaj napišemo v Slovenski nacionalni
               stranki in se upamo tudi pod to podpisati. Je pa res, da je to, kar je pisalo,
               italijanska manjšina oporekala. In ob priliki, ko se je iztekel mandat njegovemu
               bratu, sam je hotel kandidirati na tej listi, je povedala, da to ni italijanski
               priimek in da oni ne morejo biti Italijani. Po nas pa pljuvajo tudi takšni, za katere
               se ne ve, ali je njih naredil oče ali kakšen drug svinger. To pa je dejstvo, to pa
               gre tudi njemu.</p>
               <p>Danes predlagateljice te komisije ni v dvorani. To me moti. Ta predlagateljica bo
               imela čast, da vodi to komisijo, to častno komisijo, in bo imela kar 1000 evrov
               pribitka na plačo. Želel pa bi povedati nekaj drugega. Zakaj ne ustavimo komisije, ki
               bo skrbela za to, kako živijo Slovenci? Slovenci danes nimajo niti za kruh, niti za
               mleko, niti za račune, več kot 100 tisoč jih je nezaposlenih. In to nikogar ne
               zanima. Ti Slovenci so šli tudi na referendum, ko smo odločali o samostojni
               Sloveniji, z upanjem in željo, da bodo živeli boljše, pa živijo kot podgane, kot miši
               nekateri. S poštenim delom za 182, 186 ur dela ne zaslužijo toliko, da bi plačali
               račune, si nabavili pošteno košarico življenjskih stroškov. In tako komisijo bi
               morali ustanoviti ali pa komisijo, jaz bi bil kar za to, da se ugotovi v bistvu
               vpletenost zlorabe za te uboge kužke, pa da vidimo, koliko politikov je bilo tukaj
               zraven še pri teh umazanih igricah. Zanimivo bi bilo. Tudi Vlada <gap n="..."/><stage>/Opozorilni znak
               za konec razprave./</stage><gap n="..."/> bi bila v marsikateri od njih preiskovanec.</p>
               <p>Zelo žalostno, da ustanavljamo komisijo zgolj zaradi tega, da bomo ugotavljali, zakaj
               so se neki časopisi pred dvema letoma<gap n="..."/><stage>/Izklop mikrofona./</stage><gap n="..."/></p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospa Silva Črnugelj.</p>
            </sp>
            <sp who="SDZ5:ČrnugeljSilva">

               <speaker>SILVA ČRNUGELJ:</speaker>

               <p>Hvala lepa za besedo. Moram priznati, da jaz ravno nisem naklonjena parlamentarnih
               preiskovalnim komisijam.</p>
               <p>Razlogov je kar več. Če pogledamo najbolj navadno statistiko, in kot bi rekel moj
               kolega, izplen vseh dosedanjih preiskovalnih komisij ni ravno bogat, razen zelo
               veliko razprav in objav v medijih. Moram priznati, da v času nastajanja in izdajanja
               teh brezplačnikov, o katerih danes govorimo in o ustanovitvi preiskovalne komisije v
               času nastajanja jih nisem videla, sem jih pa videla sedaj. Nekateri moji mladi kolegi
               in kolegice so mi dali fotokopije in moram priznati, da sem bila začudena,
               presenečena, tudi ne nazadnje razočarana.</p>
               <p>In zaradi tega, zaradi vsebine, ki so jo nekateri že danes prebirali, bom to komisijo
               podprla. Podprla jo bom zaradi tega, ker mislim, da, dragi moji kolegi in kolegice,
               moramo zaustaviti laži. Nekoč je Spomenka rekla, <q>"zaustavite levico, desnico, Janeza
               in ne vem koga še"</q>. Ampak mi moramo res, kolegi, zaustaviti laži in zaustaviti
               hiperprodukcijo laži, manipulacij, polresnic in zlorab, takih in drugačnih. Ko sem
               prebrala sestavke iz teh brezplačnikov, sem ugotovila, da so tako napisani, tudi če
               bi hotel uporabiti vse institute pravne države, enostavno ne moreš reči ne tako ne
               drugače ali se lotiti kakšne normalne tožbe.</p>
               <p>In zato mislim, da bo izplen te preiskovalne komisije dograditev zakonodaje,
               regulacija takšnih in podobnih pojavov, ki ne morejo biti v ponos nobenemu.</p>
               <p>Nekateri govorijo, da s takšno in podobno preiskovalno komisijo hočemo zamegliti
               oziroma preusmeriti pozornost. Imeli pa smo primer v tej dvorani pred dvema dnevoma,
               ko so z ustavno obtožbo kolegi in kolegice preusmerjali pozornost na neka minula
               obdobja. In ta komisija, mislim, da bo v sklopu medijskih zadev in priprave
               zakonodaje vendarle prišla do nekaterih novih spoznanj in verjamem, da bomo z
               zaustavitvijo laži in zaustavitvijo vseh manipulacij, ki jih je, žal, mnogo preveč,
               pa ne bom rekla, da samo s te ali one strani, kar vsak lahko nekako pogleda pred svoj
               prag in počisti in vidi, kaj in kako. Za univerzalne zadeve sem vedno bila in
               verjamem in upam, da bo ta komisija uspela.</p>
               <p>Vladati, obvladovati, manipulirati in biti na oblasti, pa ne glede na to, kako, na
               kakšen način in za kakšno ceno je seveda zgodovinsko gledano daleč nazaj, želja
               vsakega posameznika, ki se tako ali drugače loti politike. Ampak politika mora biti v
               javno dobro, politika mora biti za tiste, ki so te politike izvolili.</p>
               <p>Ko sem listala te brezplačnike, sem ugotovila, da so med ostalim tudi preiskovalno
               komisijo, ki je obravnavala, recimo, Patrio, kar dosti blatili. In zakaj blatenje? In
               zakaj blatenje v takšnih količinah?! Jaz mislim, da lahko dejansko te laži in vse
               ostalo, kar sodi zraven, ustavimo.</p>
               <p>Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod mag. Branko Grims.</p>
            </sp>
            <sp who="SDZ5:GrimsBranko">

               <speaker>MAG. BRANKO GRIMS:</speaker>

               <p>Hvala. Vsem prav lep pozdrav.</p>
               <p>Danes je res dobra tale razprave, kar je odlično nadaljevanje včerajšnje in jo celo v
               celoti potrjuje. Da je nekoč agresivno geslo tranzicijske levice Ustavite desnico!
               zamenjalo sedanje očitno depresivno geslo tranzicijskih levičarjev, ki ga izkazujete
               v vseh svojih govorih, Ustavite resnico. In potem to seveda pospremite z vsemi
               mogočimi in nemogočimi traparijami.</p>
               <p>Problema namreč ni mogoče obravnavati izvzeto iz konteksta stanja na področju medijev
               v Sloveniji. To je bistvo te zgodbe, ki se mu seveda izogibate kot mačka vreli kaši.
               Kakšno pa je to stanje? To sami bolje veste od vseh nas na demokratični politični
               strani in ste to lepo izrazili nekoč tudi v nekih pismih, Dragi Borut, dragi Tone.
               Gre za dolgoletno agresivno podrejanje medijev, medijskega prostora s strani
               tajkunskega kapitala, navezanega s tranzicijsko levico. Zato je pač sedanje medijsko
               področje izrazito enostransko, tega nihče ne more zanikati, in to se vidi celo, ko
               gre za solidarnost med novinarji. 571 se jih je bilo pripravljeno angažirati, da so
               pisali dvakrat v Svet, da bo nevarnost za Evropo, če jo bo vodila Slovenija, ker je
               šlo za pač nek političen angažma; ko gre za njihovega kolega, ki je nedavno prosil za
               podporo, je bila pa ta medla ali pa je sploh ni bilo. Tako pač je realno stanje v
               Sloveniji. To je stanje na področju medijev. To bi res morda zahtevalo kakšno
               preiskovalno komisijo; ampak, zato da bi prikrili, to kar je sicer po teh dveh dneh,
               pa tudi po zadnjem že, očitno, da je vaše nekdanje geslo <q>"ustavite desnico"</q>
               nadomestilo le še vaše sedanje geslo <q>"ustavite resnico"</q> in je to zelo žalostno za
               vsako državo, kjer se to pač zgodi. Dejstvo je, da ste šli na staro pravilo
               tranzicijskih levičarjev: napad je najboljša obramba. Namreč, če greste s tako
               gromoglasnostjo, kot ste se tega lotili, potem verjetno ne bo nihče opazil, da je
               gospa Širca kot ministrica financirala neko prilogo nekega brezplačnika, ki je kot
               celo v vaših krogih vsi pravijo, nihče nikoli ni videl, pa je šlo za nekaj deset
               tisoč evrov, da je šlo za letno plačo ene delavke v Muri denarja iz Ministrstva za
               kulturo iz sredstev za pluralizacijo medijev za silno pomemben kulturni projekt,
               citiram, <q>"snemanja pornofilma z medvedom"</q>. 3 tisoč evrov za to, da nekdo z eno lutko
               oziroma dvema <q>"telovadil"</q> nekaj po ekranu. To je nekaj, kar financirate vi iz denarja
               davkoplačevalcev, iz tega se vidijo tudi vaše prioritete. In seveda, da ne bi do tega
               prišli, je potem treba s prstom kazati na druge, celo na tiste, ki jih ni več, kajti
               žal sta ta dva medija, o katerih danes govorimo, prenehala izhajati.</p>
               <p>V takšnih medijskih razmerah je vsak medij izjemno dragocen, če odstopa od
               uveljavljanega ideološkomedijskega vzorca v Sloveniji. Vsak medij! In najbolj
               dragocen medije v tem trenutku je zagotovo internet. Če ne bi bilo gospoda Požarja in
               njegove strani, sploh ne bi nikoli izvedeli za resnico o tranzicijski levici in neki
               garaži, ne bi vedeli za to, kaj se je dogajalo s tistimi psi in zadeva bi verjetno
               zamrla in ostal bi nek vtis, da so tam neki grozni psi razmesarili svojega
               gospodarja. Uradna varianta, ki se jo je hotelo prodajati prve ure. Pa je opravil
               svojo dragoceno dolžnost kot modern medij in lahko smo samo vsi v Sloveniji veseli,
               da takšni mediji sploh obstajajo. So pa takšni mediji, ki odstopajo od uradnega
               procesa, redki in zato se marsikdo v teh etabliranih medijih, ker je očitno pod
               pritiskom neke uredniške politike, verjetno navezane ali pa dirigirane - če želite -
               s strani tajkunskega kapitala in tiste politike, ki za njim stoji, zelo redki in zato
               se marsikdo zateka v prikrita sporočila.</p>
               <p>Recimo, s tega vidika, ki sem ga prej omenil, bi spomnil, da smo pred časom lahko
               brali - še v času ene od prejšnjih vlad tranzicijske levice -, kako <q>"psi lajajo,
               karavana pa gre dalje"</q>. In smo se vsi čudili, kako je mogoče nekaj, kar je v bistvu
               sovražni govor, saj je bilo očitno, da gre kot karavana tranzicijske levice, to
               objaviti. Ampak, danes v tem kontekstu tega, kar so razgalili prav ti moderni mediji,
               se lahko samo vprašamo, ali je morda ta novinar hotel med vrsticami opozoriti na
               lajanje Baričevičevih psov in na tranzicijsko levico, ki se je kot karavana vrstila v
               tisti garaži. To so ta prikrita sporočila, h katerim se zatekajo in ki morda
               razgaljajo marsikaj; včasih tudi, recimo, da se na kakšen novejši primer navežem, ko
               gre za kakšen časopis, recimo v danem primeru Katedro, ko razgaljajo prav
               vizionarstvo nekaterih, pa v tistem trenutku nimamo tega vtisa. Poglejte, gospod
               Golobič je leta 2008 govoril o tem, da je <q>"mandat sedanje vlade nasedla investicija"</q>.
               Kako vizionarsko, z vidika totalne katastrofe, ki jo pomenita sedanja vlada in
               koalicija za Slovenijo, zvenijo njegove besede! Človek je vizionar, to se vidi iz
               tega medija, ki je - kot zanimivost naj omenim - bil delno tudi sofinanciran s strani
               ministrstva za pluralizacijo medijev. Glede na to, da je v okviru sicer morda
               prikritega sporočila opozoril na nekaj pomembnega, je tudi to zagotovo upravičeno. So
               pa seveda tudi drugi rumeni mediji v Sloveniji, ki razkrijejo pomembna dejstva,
               recimo, na ta način smo se lahko seznanili s svingerstvom v družini Juri, to omenjam
               posebej zato, ker je bil gospod prej izjemno glasen, najbrž na osnovi ponosa, zaradi
               tega ker se tudi o njem več ve oziroma o širši družini<gap n="..."/> in seveda zaradi tega, ker
               se na ta način odpirajo tudi tabu teme.</p>
               <p>In tukaj pridemo do področja, ki bi se mu veljajo zares posvetiti, gospe in gospodje.
               Še danes v tej družbi obstajajo tabu teme. Recimo, tipičen primer: sovražni govor,
               stalno prisoten, tranzicijskih levičarjeva. A o tem se ne govori in ne piše. Če eden
               na katerikoli politični strani samo v en neroden stavek vstavi kakšno besedo, kot
               recimo homoseksualec, se bo o tem razpisalo vse časopisje, spregovorila bosta
               liberalna akademija, pa še kdo se bo oglasil. Če kakšna poslanka SD-ja opsuje
               opozicijo, pa še tisto, če eventualno kakšen novinar napiše, se mora že skoraj
               opravičiti, kaj šele, da bi kdo opozoril na to, da je bil v kakšnem časopisu
               objavljen cel komentar, kot recimo v Oni komentar z naslovom Luknjači, ki je izzval
               direkten fizični napad name. O tem sem obvestil sodišče, ker sem moral na sodišče
               zato, da je objavilo sploh popravek. In ko sem nato obvestil sodišče, so tam
               pristali, ne samo da so objavili popravek - prej pa se niso hoteli pogovarjati -,
               ampak so še oni plačali vse stroške, in tam so bili novinarji. Pa ne boste verjeli,
               kakšna tabu tema! O tem nihče ni napisal nič, ker potem bi se vprašali, kdo v resnici
               v Sloveniji širi sovražni govor. Mimogrede, pri celi zgodbi je najbolj žalostno, z
               mojega osebnega vidika, da sem fizični napad doživel tako, da sem še za roko peljal
               svojo malo hčerko. To moram reči me je pri celi zgodbi še najbolj prizadelo.</p>
               <p>No, ampak zanimivo je, da je ravno gospod Kumer, ki je prej imel izjemno veliko
               povedati, lahko oseba, ki bi jo veljalo obravnavati kot simbol, ko gre za pritisk
               tranzicijskih levičarjev na neodvisno novinarstvo. Spomnil bi na njegove besede,
               izrečene v tej dvorani, v zvezi z enim od urednikov na RTV Slovenija, ki ga je,
               kolikor je bilo možno razbrati iz časopisov, potem celo tožil. In domnevam, da je ta
               tožba še vedno aktualna. Namreč, to je spet ena od tistih tabu tem. Javna skrivnost
               je, da se je eden od zelo znanih voditeljev sedanje koalicije že pred meseci
               širokoustil, kako pa zdaj že imate podrejene vse medije in da zdaj ni nobenega
               problema za to koalicijo. To je zelo zanimivo, ampak o tem se ne govori in se ne
               piše. Ko se nekoga vrže na cesto, se vi smejete. Kaj? Ta človek je zdaj v onkološki
               bolnici. Dobro veste, o kom govorim. Ko se postavi na čelo ene od ključnih
               institucij, zadolženi za informiranje, osebo, ki zlorablja svoj položaj za to, da
               deluje kot svetovalec predsednika Vlade, se to razgali, se temu posmehujete. To je
               realno stanje glede teh tabu tem. In v takšnem primeru, ko se celo<gap n="..."/></p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod mag. Grims. Jaz bi vas lepo prosil. Ne vem, poslušam ta vaš ekspoze in ne vem,
               katero točko obravnavamo. Lahko ga razširimo preko vseh meja, ampak lepo vas prosim,
               da se omejite na točko, o kateri razpravljamo. Lepo prosim. Prav tako pa tudi takšne
               zadeve, kot sem jih zdaj poslušal, o neki bolezni, o nekem onkološkem bolniku in tako
               dalje, prosim vas, ne omenjajte! Prosil bi vas tudi, da ne omenjate več v tej
               diskusiji tragedije, ki se je zgodila pred časom in o kateri govori cela slovenska
               javnost nepretrgoma. Neokusno! Meni neokusno kot človeku in zdravniku.</p>
               <p>Lepo prosim, držite se tega, kar sem rekel!</p>
               <p>Ukradel sem vam nekaj časa, ga bom podaljšal.</p>
            </sp>
            <sp who="SDZ5:GrimsBranko">

               <speaker>MAG. BRANKO GRIMS:</speaker>

               <p>Hvala, gospod podpredsednik, da ste dodatno potrdili, kako zelo prav imam, da je vaše
               geslo -Ustavite desnico - nadomestilo samo še geslo Ustavite resnico in tako
               pač<gap n="..."/></p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod Grims,<gap n="..."/></p>
            </sp>
            <sp who="SDZ5:GrimsBranko">

               <speaker>MAG. BRANKO GRIMS:</speaker>

               <p><gap n="..."/>mislim<gap n="...."/></p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p><gap n="..."/>ne polagajte mi nobenih besed v usta, ker<gap n="..."/></p>
            </sp>
            <sp who="SDZ5:GrimsBranko">

               <speaker>MAG. BRANKO GRIMS:</speaker>

               <p>Ne, ne, hvala ker ste<gap n="..."/></p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p><gap n="..."/>jih nisem<gap n="..."/></p>
            </sp>
            <sp who="SDZ5:GrimsBranko">

               <speaker>MAG. BRANKO GRIMS:</speaker>

               <p><gap n="..."/>potrdili<gap n="..."/></p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p><gap n="..."/>izrekel jaz!!</p>
            </sp>
            <sp who="SDZ5:GrimsBranko">

               <speaker>MAG. BRANKO GRIMS:</speaker>

               <p><gap n="..."/>to s svojim dejanjem. Res, prosim, kar nadaljujte!</p>
               <p>Tako, da celo ko gre za vprašanje kulturne dediščine, se zgodi, da danes na tiskovno
               konferenco, ki jo organizirata dve stranki opozicije, komaj upa še priti kdo od
               novinarjev, pa gre za Plečnika, za nekaj, kar je najbolj dragoceno, kar smo dolžni
               dati našim zanamcem. In za dejstvo, da se očitno v času sedanje oblasti vse, celo
               kulturna dediščina, podreja interesom kapitala. Ampak, o tem se ne govori in ne piše.
               In zato, gospe in gospodje, je vsak medij - in se vračamo v kontekst te zgodbe - ki
               odstopa od tega ustaljenega vzorca, žal večine, hvala bogu pa ne vseh medijev v
               Sloveniji, tako izjemno dragocen. In zato je tako dragoceno, če se najdejo avtorji in
               novinarji, ki pišejo tudi drugače. Tudi če jih včasih zanese, saj zanese tudi tiste v
               etabliranih medijih - nekaj primerov sem vam malo prej naštel. In zaradi tega je
               obstoj vsakega takega medija ne samo pomemben, ampak je celo prispevek k
               uresničevanju ustavne pravice do informiranosti. Kajti po ustavi, gospe in gospodje,
               ima vsak pravico do informacij o kateremkoli področju družbenega življenja
               osvetljenem z različnih vrednostnih zornih kotov. In logično je, če je z ene strani
               izrazito nek kartel, če želite, medijski kartel tranzicijske levice, ki to izrazito
               enostransko osvetljuje, ki ima celo vrsto tabu tem, da se potem pojavi nekdo, ki na
               nek način zasede tisto, kar je v medijskem smislu tržna niša; in lahko samo
               obžalujemo, da ni takih več. Če bi jih bilo več, bi bil prostor namreč bolj
               uravnotežen, manj bi bilo ekscesov na eni in drugi strani in imeli bi bolj kvalitetno
               informiranje. To pa je temeljni pogoj, da bi demokracija delovala v polni meri.
               Dokler pa je kakršnakoli izkrivljenost, dokler ni ravnotežja, potem je normalno, da
               prihaja do pojavov, iz katerih ste se prej poskušali precej neuspešno norčevati.
               Zaradi tega, ker je to reakcija na tisto, kar se dogaja v preostalih. In zaradi tega,
               upam, da ko bo ta komisija oblikovana, da bo tudi temu vprašanju posvetila pomemben
               vidik, ker gre za mnogo bolj dolgoročno usodno vprašanje. Kajti, gospe in gospodje,
               dokler ni pravica do informiranosti kot ustavna pravica polno uresničena, da je
               vsakomur vsak trenutek dostopna informacija o katerikoli zadevi, osvetljena različnih
               vrednostnih zornih kotov, je demokracija samo farsa.</p>
               <p>Zaradi vas javno pozivam, pojdite raje na geslo, ki ste ga imeli celo desetletje
               nazaj, in odstopite od gesla, ki mu sledite zadnje mesece. Nehajte ustavljati
               resnico. Resnico v modernem svetu nihče ne more več ustaviti. Tudi vi je ne boste!
            </p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod mag. Franc Žnidaršič.</p>
            </sp>
            <sp who="SDZ5:ŽnidaršičFranc">

               <speaker>MAG. FRANC ŽNIDARŠIČ:</speaker>

               <p>Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Oprostite. Gospod Kumer, imate repliko.</p>
            </sp>
            <sp who="SDZ5:KumerDušan">

               <speaker>DUŠAN KUMER:</speaker>

               <p>Hvala za besedo, gospod podpredsednik. Rad bi že drugič ali pa tretjič zavrnil
               insinuacije s strani kolega Grimsa, da sem vršil pritisk na novinarje. Jaz nobenega
               novinarja - na to konkretno zadevo, o kateri midva veva, za kaj gre - nisem ne klical
               ne pritiskal. Je pa res, da sem v Državnem zboru povedal resnico, za katero se vi
               zavzemate. Da ste pa vi pritiskali na urednika Studia ob 17, zakaj vas ni povabil v
               oddajo. In da ste vi izsili, da ste v tej oddaji bili. In sankcija šefa Radia je
               bila, da je ta človek, ki ni pristal na vaš pritisk na novinarje, bil sankcioniran.
               To je vsa resnica! In o tem, da sem v nekem kazenskem postopku -tretjič slišim to od
               vas. Jaz tega sploh ne vem: nič nisem dobil, nič ne vem. Od kod pa vi to veste? Od
               kod?!</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod Juri, replika.</p>
            </sp>
            <sp who="SDZ5:JuriFranco">

               <speaker>FRANCO JURI:</speaker>

               <p>Hvala, gospod predsedujoči. Kolega Grims je očitno v veliki stiski, če se zateka v
               takšne ugotovitve, ki nimajo nobene zveze z današnjo razpravo. On govori o rumenem
               tisku, ki razkriva določene afere nekaterih družin - mene družina Grims sploh ne
               zanima, ampak mene zanima, kaj se dogajalo okoli teh dveh brezplačnikov.</p>
               <p>Rumeni tisk je pomemben, seveda naj razkriva, naj piše, nihče ne problematizira
               rumenega tiska danes. Mi problematiziramo - ne tiska, ampak dva vaša biltena, ki sta
               nastala, odšla in sta zahtevala dva milijona evrov. Od kod? 700.000 izvodov
               razmetanih, razmetan denar; in to je tisto! Vi zavajate, vi skušate odpirati nove
               fajle, nove scenarije, ki nimajo nobene zveze s tem, gospod Grims; in to dobro veste!
               Vi ste dober retorik na tisti točki, ko skušate zamegliti bistvo problema; in bistvo
               problema je to, kaj se je dogajalo okoli dveh brezplačnikov: ali so tukaj vpletene
               druge kategorije ali je tukaj afera Patria s tem povezana. To je ključno, pa dajte se
               lepo smejati še enkrat, ste lepi, ko se smejete.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod mag. Fran Žnidaršič. Prosim.</p>
            </sp>
            <sp who="SDZ5:ŽnidaršičFranc">

               <speaker>MAG. FRANC ŽNIDARŠIČ:</speaker>

               <p>Lepa hvala, gospod podpredsednik. Spoštovane kolegice in kolegi!</p>
               <p>Strošek za brezplačnike je bil nesorazmerno visok in bi si ga tisti, ki so se
               navajali kot uredniki in lastniki, ne mogli privoščiti. Članki niso bili hvalnice
               kogarkoli, pač pa vedno znova napisani z namenom diskreditacije predvsem možnih levih
               kandidatov na naslednjih volitvah. Zato sem prepričan, da so bili neke vrste
               predvolilne zloženke, ki bi v času, ko so izhajali pred kampanjo, sploh ne smeli
               izhajati. Če ne bi bilo predvolilnega motiva, sem prepričan, da teh brezplačnikov ali
               ne bi bilo ali pa bi trajali dalj časa prej in kasneje.</p>
               <p>Primerjava z drugimi mediji ne zdrži kritike, ker tu ni tu in tam, ker so drugi lahko
               tu in tam navijaški, ti pa so bili v glavnem destruktivni, diskreditivni, operirali
               so z insinuacijami, lažmi in konstrukti, z namenom diskreditirati posamezne ljudi, ki
               so jih tam navajali, predvsem s strani nekdnje opozicije. Med njimi sem se znašal
               tudi sam in dejstvo, da je predsednik največje sedanje opozicijske stranke menil, da
               nisem bil del takratne pozicije, je zgolj slučajno povezano s tem, da so me napadali
               z lažmi. Denimo kot je bila tista, da vabim enega aretiranega v akciji Čista lopata,
               da bi kandidiral za DeSUS, ali pa da sem botroval spremembi usklajevanja pokojnin v
               letu 2000, ko nisem bil ne poslanec in ne državni sekretar, svojo funkcijo na
               ministrstvu sem namreč začel 9. januarja leta 2001. Tako so ti brezplačniki imeli
               brez vsakega dvoma predvolilni in volilni motiv takratnih bližajočih se volitev v
               Državni zbor in zaradi tega kot takšni neke vrste prikrita kampanja, kakor jo sam
               vidi. Moram povedati tudi to, da so nekateri rekli, da nekateri današnji časopisi
               hvalijo, denimo, predsednika Vlade in da so trobilo. Naš predsednik Vlade si zasluži
               hvalo, on je tako dober človek, da molče prenaša žalitve, obtožbe in ponižanja in se
               ne upira. Je pač tak, je dober in zato so takšni očitki, da mu kdo preveč hvale poje,
               prazni, ker boljšega v tem smislu sploh ne bi našli.</p>
               <p>Kar pa zadeva tisto, kako nekaterih hvalijo odkrivanje raznih afer in podobno, pa
               moram reči, da je z vsemi tistimi, ki so jim bili všeč vsi članki v zvezi z nesrečno
               zgodbo o smrti nekoga zaradi napada psov, da je z vsemi tistimi, ki jim je bilo všeč,
               kako se o tem piše, pa nekaj hudo narobe. Po svoje se mi smilijo, ker razumejo tisk
               kot tisto, ko naj negira pieteto, zdrav razum in način medčloveškega odnosa do
               tistih, ki so nesrečno končali, do njihovih svojcev in podobno. Tega, kar se je
               dogajalo v zvezi s tem pisanjem, ne obsojam, ker se na pisanje ne spoznam dovolj,
               povedal sem, s katerega vidika; ampak tudi z vidika pisane besede - kar so pa
               eminentni ljudje v tej državi napisali, da to ni način in da takšnega načina ne bi
               smelo biti.</p>
               <p>Brezplačniki pa so bili dno neke kulture pisanja in s takšnimi se ne morem strinjati,
               zlasti zaradi tega ne, ker so odsevali jasno smer prizadevanj določenih sil v tej
               državi in ki so za to porabili nesorazmerno veliko denarja, ki si ga niti bogati
               ljudje - v milijonih evrov bogati - ne bi privoščili kar tako, brez nekega resnega
               namena in brez nekega oprijemljivega cilja; kar seveda priti ponovno na oblast sploh
               ni izjema. Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Beseda ima gospa Cveta Zalokar Oražem. Prosim.</p>
            </sp>
            <sp who="SDZ5:ZalokarOražemCvetka">

               <speaker>CVETA ZALOKAR ORAŽEM:</speaker>

               <p>Hvala lepa za besedo. Spoštovani kolegi in kolegice! Reči moram, da danes za razliko
               od večine, ki pravi, da so zelo veseli in da je tole lep dan, jaz ne delim tega z
               njimi. Mislim, da je žalostno, da moramo in smo prisiljeni pravzaprav na nek način tu
               v Državnem zboru govoriti o brezplačnikih, ki bi jih lahko mirno poimenovali
               pritlehniki. In tudi žal razprava, ki danes poteka tukaj, na določenih točkah meji na
               zelo pritlehno in prav zaradi tega moram reči, da smo težko prav dobro razpoloženi.
               Večkrat se je želelo danes enačiti časopise, za katere predlagamo poimenovanje
               pritlehniki, za katere predlagamo, da bi raziskali način njihovega iskanja,
               financiranja, način pisanja, avtorje in podobno, z nekaterimi drugimi brezplačniki.
               Tega ni moč primerjati in to je, bom rekla, navaden cinizem oziroma neka obramba, ki
               je polna sprenevedanja. Zakaj in kje je razlika? Slovenski tednik in Ekspres sta
               časopisa, za katera pravzaprav nismo mogli ugotoviti nikoli, iz česa sta financirana,
               kje so dobili učitelji telovadbe - in podobni - dva milijona evrov, kot je bilo na
               nek grob način izračunano, za njihovo izhajanje. Uredniki so bili ljudje, ki se
               nikoli in nikdar niso pojavljali v novinarstvu. In tudi časopisi so bili za razliko
               od brezplačnikov, kot sta Žurnal in Dobro jutro, polni - časopisi so polni oglasov in
               človek vidi, kdo financira in kdo stoji za tem in to je tisti način, ki je bil danes
               tudi popisan. Nekdo objavi oglase in to je tisti način, s katerim se financira. Pri
               teh časopisih oglasov tako rekoč ne boste našli, razen že omenjene vedeževalke Doli,
               avtomobilov Kia in pa sveč za Pošto Slovenije. To je nekaj stvari, ki sem jih jaz
               našla, več pa skoraj ni bilo moč najti oglasov. In to je velika razlika, kajti potem
               se človek vpraša, od kod denar za to silno izhajanje v 730 tisoč izvodih.</p>
               <p>Nadalje, avtorji. Avtorji v teh fantomskih časopisih so neznani, so skriti, so
               anonimne osebe. Človek ima občutek, da je marsikdo, ki je danes tu govoril, zelo
               blizu tem avtorjem, prav govorec malo pred mano. To so bili avtorji z imeni: Vid
               Videc, Jernej Novak, Anej Jalen, nek Oblak, Kranjc, Črt Jerman in podobno. Ko
               pogledate na internet, od teh ljudi nobeden nima bibliografije, nimajo nobenih
               člankov, niso nikoli nikjer objavljali. Samo tu. In tudi, ko so jih pozivali ali na
               sodišče ali pa na novinarsko razsodišče, teh ljudi ni bilo in je urednik odgovarjal,
               da so neznani oziroma so fantomski in so psevdonimi. Skratka, v časopisih, ki ste jih
               danes želeli primerjati s temi, so avtorji znani, so novinarji definirani. Vsi vemo,
               kdo je urednik Žurnala, pojavlja se kot komentator. Tu pa so avtorji, ki jih nikoli
               in nikjer ne boste našli med znanimi. No, in to spominja na nekaj, kar je zelo
               podobno članku, ki se je pred nekaj dnevi pojavil na spletni strani SDS-a in je
               govoril o odstranitvi direktorja finske televizije. No, in tam je bil celo nek
               fantomski finski novinar, Vani Vanti ali Vanti Vani - saj ne vem. Skratka, tudi tu je
               bila domišljija velika. No, in tudi za tega novinarja se je kasneje izkazalo, da ga
               ni. Skratka, metode se pri nekaterih stvareh zelo, zelo ponavljajo.</p>
               <p>In še tretja razlika. Ti časopisi so nastali pred volitvami, so opravili to svojo
               politično nalogo in politični namen in potem tudi takoj ugasnili, medtem ko časopisi,
               kot sta Dobro jutro in Žurnal, izhajajo redno in nimajo niti pod razno izključno
               politične naloge in političnega namena.</p>
               <p>Mislim in upam, da bo komisija, ki bo to raziskovala, uspešna; da bomo ugotovili, ali
               so bili zraven in na kakšen način politiki s svojimi prsti; kako so politiki
               pripravljali teren za to; kako so bili pravzaprav idejni vodje, usmerjevalci teh
               časopisov, financerji, vodili so finance, morda celo avtorji; skratka, ti časopisi so
               imeli politične botre, ki so se pa skrivali za, bom rekla, očitno temi Oblaki, Vici
               in podobnimi obče znanimi priimki.</p>
               <p>Tisti, ki pa so nastopili ali pa so bili izkoriščeni in po moji oceni tudi izrabljeni
               za to, so pa neki mali igralci, ki so bili izrabljeni za velike cilje. Žal seveda
               neuspešno. Skratka, tukaj gre za gromozanske razlike in te primerjave bi bile
               popolnoma neprimerne. Mislim, da ima komisija, ki bo imenovana, dovolj nalog in da je
               treba to raziskati zato, ker si ne smemo nikoli več v Sloveniji privoščiti, da bi se
               tako vzporedno lahko vodile volilne kampanje oziroma gre za izkoriščanje volilne in
               medijske zakonodaje. Kajti definitivno je lahko prišlo do situacije, ko pravzaprav
               stroški za te pritlehnike, volilne pritlehnike nikoli, nikjer in v nobeni stranki jih
               ni bilo treba prikazati kot stroške za volitve, ampak so bili to, bom rekla, stroški,
               ki so jih plačali najbrž v raznoraznih državnih podjetjih, v Mobitelih, Telekomih,
               bankah, zavarovalnicah in podobno, kjer so sedeli ljudje, ki so bili na nek način
               prisiljeni te pritlehnike financirati.</p>
               <p>Tako upam in sem prepričana, da bo komisija to preprečila, mi bomo ugotovili, kako je
               treba tudi spremeniti zakonodajo, da do takih anomalij, takih, bom rekla, pritlehnih
               predvolilnih kampanj na takšen način enostavno ne sme več priti. To smo dolžni
               urediti in pripraviti tako, da bodo stvari transparentne. Tisto, kar kdo potroši -
               kar je bilo prej rečeno - za golaže, svinčnike, zgibanke in podobno, naj tudi stranke
               prikazujejo in naj se tudi vidi, kdo za tem stoji in kdo tudi to plačuje. Tu pa
               pravzaprav nobenega od teh odgovorov pri pritlehnikih nismo vedeli in ga še danes ne
               vemo.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospa mag. Majda Potrata. Prosim.</p>
            </sp>
            <sp who="SDZ5:PotrataMajda">

               <speaker>MAG. MAJDA POTRATA:</speaker>

               <p>Hvala za besedo, gospod podpredsednik. Spoštovane poslanke in poslanci!</p>
               <p>Pod zahtevo za preiskovalno komisijo sem se podpisala takrat, ko so bili podpisi že
               zbrani in bi se lahko izognila temu, ampak sem se hotela podpisati zato, ker soglašam
               s tem, da je treba pogledati, kaj se je dogajalo s tem dvema konkretnima
               brezplačnikoma, ne brezplačniki kar poprek, ampak tema dvema; to sta Slovenski tednik
               in Ekspres, ki sta izhajala v časovno omejenem, zelo kratkem izseku. Z dveh vidikov
               se bom v svoji razpravi tega vprašanja dotaknila: s stališča upoštevanja medijske
               zakonodaje in s stališča upoštevanja zakonodaje o volilni kampanji.</p>
               <p>Če najprej s to drugo stvarjo opravim. Dejstvo je, da je volilna kampanja časovno
               omejena in da morajo stranke, ki gredo v volilno kampanjo, prikazati porabo sredstev.
               Brezplačnika sta izhajala zunaj tega časovnega roka. Ni pa mogoče spregledati
               političnih konotacij in stališč čisto določene stranke, ki so se sicer tudi oglašala
               in jim je bilo mogoče prisluhniti. Ne nazadnje je o tem govoril tudi lastnik
               slovenskega tednika, ki je rekel takole - jaz ne bom brala celega citata, ampak
               tistega, ki vam bo pokazal, kam merim -: <q>"A povem vam, da že vrsto let ne berem,
               gledam, poslušam, kaj je zapisano, prikazano, povedano, temveč tisto česar ni. Molk
               je tisto, kar boli, in zamolčane stvari bolijo tiste, ki zanje vedo. Drugi tega ne
               opazijo, zato Slovenski tednik, zato teme, ki jih doslej niste prebrali nikjer, ker
               jih niste smeli. Vem vsaj za 571 novinarjev, ki so vam jih prepovedali."</q> Pustimo
               sedaj ob strani, da je te besede izrekel o 571 novinarjih in podpisnikih pisma
               večkrat tedanji premier, da smo jih tudi danes ponovno slišali. Ampak gre za osnovno
               profesionalno etično držo do 571 novinarjev, ki jim nekdo, ki je lastnik Slovenskega
               tednika, oporeka profesionalno držo in meni, da ne ravnajo v skladu z zakonom o
               medijih, ki poudarja svobodo izražanja, svoboden pretok informacij in odprtost
               medijev zato, ker imajo drugačna mnenja od tistih, ki jih je bilo mogoče brati v
               Ekspresu in v Slovenskem tedniku. Zato, ker so to pač drugačne vsebine. No, in
               vidite, tu je sedaj temeljni problem. Slišati je marsikaj. Ustavil je ta dva tednika
               tisti, ki ju je tudi začel izdajati. Slišali smo o resnici marsikaj, ampak moram
               reči, da ima eden od poslancev res veliko domišljije in res veliko vztrajnosti, ko
               neprestano ponavlja neke laži, ki so bile zanikane, vendar sem prepričana, da jih bo
               ponavljal tudi še naprej. Ima nekoliko več domišljije kot tisti pisec v Slovenskem
               tedniku, ki se je podpisoval Vid Videc. Vsak, ki je že kdaj v kakšno literarno
               teorijo pogledal, ve, na kak način je to ime narejeno. In slišali smo, da sta ta dva
               tednika izpolnjevala pravico do obveščenosti, do informiranosti.</p>
               <p>No, pa poglejmo, kaj je Slovenski tednik pomembnega povedal o Majdi Potrata. Na
               tričetrt strani je razglabljal o tem, da ni prišla na sejo sveta II. Gimnazije v
               Mariboru. In pod fotografijo, na kateri je bilo videti poslanskega kolega Mirana
               Potrča in Majdo Potrata, za njima pa enega od uslužbencev Državnega zbora, s te
               fotografije je bilo jasno videti, da se pogovarjajo o amandmaju, ker je bil list
               papirja, in je spodaj pisalo: <q>"Majda Potrata najde čas za klepet z Miranom Potrčem,
               ne najde pa časa za to, da bi se udeležila seje sveta šole."</q> In nikogar ni zanimalo,
               da sem se jaz takrat za tisto sejo sveta šole opravičila, zato ker sem bila na seji
               Odbora za delo, družino, socialne zadeve in invalide, ki je takrat razpravljal o
               investicijah in problemih, s katerimi so se ukvarjali centri za tiste, ki ne morejo
               biti zaposleni v običajnih delovnih organizacijah; gre za ljudi s posebnimi potrebami
               ali za invalide. To pa je resnica. Ampak ta resnica ni nikogar zanimala. In meni je
               bila kršena možnost uveljaviti po 26. členu Zakona o medijih pravico do popravka. In
               to je tisto, kar je treba povedati in proti čemur se je treba boriti! Zato, da če
               imamo neke zakone postavljene, nekateri se kar naprej nanje sklicujejo, tiste zakone
               tudi upoštevamo, spoštujemo, uresničujemo. In če bi se ravnala po mnenju enega od
               naših poslanskih kolegov, bi verjetno celo morala plačati Slovenskemu tedniku kak
               dobrodelen prispevek zato, ker so me volivci kljub temu izvolili. Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Matevž Frangež.</p>
            </sp>
            <sp who="SDZ5:FrangežMatevž">

               <speaker>MATEVŽ FRANGEŽ:</speaker>

               <p>Jedro te razprave danes je vprašanje politične kulture in transparentnosti politike
               ter političnih strank. Po vsej tej današnji razpravi in še posebej potem, ko sem
               prisluhnil 15 minutam gospoda Grimsa, si res mislim, da očitno v tej dvorani ni
               mogoče nek temeljni ferplej o tem, na kakšen način bomo politično tekmovali.
               Politična tekma je del demokracije in s tem delom ni nič narobe. Vprašanje pa je, če
               je v tej dvorani in še posebej na desni strani političnega spektra, dovolj
               dostojanstva, temeljnega človeškega dostojanstva za to, da se tekmuje na pošten
               način, na način, da se spoštuje resnica in neki temeljni medčloveški odnosi, ki bi
               tudi med nami morali veljati. Sam verjamem v etično politiko, v močno etično podstat
               politike; politiko, ki bo znala razumeti, da boj za oblat ni vse za, kar gre v
               politiki, ampak da gre v politiki predvsem to, da odgovorno opravljamo javne zadeve
               in pri tem naredimo veliko dobrega za ljudi. In tudi z oblastjo je torej treba
               rokovati etično, ne pa, da jo tisti, ki jo nekoč dobi, zlorablja, največkrat v gole
               osebne cilje ali cilje politične skupine, ki ji pripada. Zato se strinjam s to
               preiskavo. Tudi sam sem med tistimi, ki znamo brati sporočilo neuspešnih
               preiskovalnih komisij. Jaz sem zadržan pravzaprav do vsake, ki smo jo tudi v tem
               mandatu, v Državnem zboru ustanovili, a pod to preiskovalno komisijo sem dal svoj
               podpis; zato ker želim, da se ta zgodba razčisti in da upam, da s potekom te
               preiskave tudi v Državnem zboru in v slovenski politiki dosežemo tisto točko, ko bomo
               rekli, da tako nizko ta politika več ne gre! Tako nizko ta politika več ne gre! In ko
               velikokrat v Državnem zboru poslušamo skoraj neverjetne zgodbe, se res vprašam, kje
               je dostojanstvo. Kje je spoštovanje do državnega grba, ki nas gleda v to dvorano, kje
               je spoštovanje do slovenske zastave in ljudi, ki stojijo za to zastavo. In se
               vprašujem, kako daleč ste nekateri pravzaprav pripravljeni iti. In mene ne boli, da
               lažete, meni, to razumem kot del političnega boja. Ne morem pa verjeti, kako globoko
               ste pripravljeni lagati sami sebi.</p>
               <p>Neka razpravljavka je prej dela, zakaj se ukvarjamo s to zgodbo, saj ti brezplačniki
               ne obstajajo več. In točno to je poanta. Ti brezplačniki so nehali obstajati tisti
               dan, ko je bil izčrpan njihov namen in to je bil 21. september leta 2008. Za tiste,
               ki se ne spomnite, kaj je bilo tiste lepe sončne nedelje, ko se je v Sloveniji, upam,
               ponovno rodilo upanje: to je bil volilni dan, ko so brezplačniki izčrpali svoj namen,
               s tem da se je preprosto tista umazana in grda volilna kampanja končala.</p>
               <p>Dovolite mi, da tudi sam malo špekuliram. Kadarkoli govorim v Državnem zboru skušam,
               govoriti o dejstvih, če pa ne govorim o dejstvih, govorim o zelo osebnih vtisih in
               pogledih na politiko in politične procese. In pri tem težko razumem, kako lahko
               nekateri tako zavestno obračajo neka dejstva, zato da jih postavijo v smernice
               tistega, kar želijo v političnem kontekstu dokazati in kako globoko pri tem varajo
               sebe in ljudi. Tudi sam menim, in to je del moje špekulacije, ki si jo bom tokrat
               privoščil, da so brezplačniki samo ena od vej neke druge afere. Dovolite mi, da se
               pri tem sklicujem na nek medij, ki je nedavno v soboto objavil število 6,7 milijona,
               ki naj bi jo dobila neka organizacija. Ali je del teh sredstev poniknil v tej
               umazani, netransparentni in lažnivi kampanji, ki je evidentno bila del volilne
               strategije in kampanje Slovenske demokratske stranke?</p>
               <p>Zato sem podprl to preiskavo in upam, da bo to ena od tistih preiskav, ki jih bomo
               sposobni pripeljati do konca, zato da se razčisti resnica. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod Grims, kot sem poslušal, dobro poslušal, vas imenoma ni omenil. Če pa menite,
               da tisto, kar je povedal, pripada vam, vam dam repliko?</p>
            </sp>
            <sp who="SDZ5:GrimsBranko">

               <speaker>MAG. BRANKO GRIMS:</speaker>

               <p>Se pravi, tudi to je na nek sovražni govor, spoštovani predsedujoči. Ko boste
               prebrali ta magnetogram, boste videli, da me je izrecno navedel s priimkom in omenil,
               da bi pričakoval ferplaj. Seveda pa je vse moje besede dal v negativen kontekst. O
               čem sem jaz govoril v resnici? Govoril sem med drugim tudi o obstoju tabu tem,
               spoštovani gospod kolega Frangež, da vam v tem delu odgovorim. In vam citiram učbenik
               FDV-ja, ki pravi: tisto, česar ni v nekih medijih, več pove o uredniški politiki teh
               medijev kot tisto, o čemer se piše in način, kako se piše. In ferplaj v slovenski
               politiki, spoštovani gospe in gospodje, bo takrat, ko bo zgodba, ki sem jo povedal v
               Državnem zboru že vsaj dvakrat, doživela, da bo prišla na naslovnice medijev, ker bi
               si to zaslužila zaradi primera skrajnega sovražnega govora.</p>
               <p>Za kaj gre? Na enem od zadnjih predvolilnih srečanj v Mestni občini Kranj, ki je bilo
               formalno organizirano kot regijsko soočenje na temo upokojencev, sem samo citiral
               gospoda Gasparija iz magnetograma in pokazal ta magnetogram, ko se je skrajno
               negativno izrazil o lastništvu upokojencev nad skladom nekje v minulem desetletju in
               se zavzel, da se to ukine, češ, kaj bodo tisti razpolagali s tako velikim kapitalom.
               Usulo se je skandiranje, <q>"treba ga je ubiti, ubij ga, vzemite mu besedo, ven ga
               vrzite, še premalo smo jih pobili v Kočevskem rogu, v jamo z njim, zgnije naj pes"</q> in
               tako naprej. Prič za to je vsaj sedem novinarjev, vam lahko od gospoda Ceneta
               Zaplotnika naprej naštejem še ostale, če želite. Prič za to je na desestine tistih,
               ki so bili tam prisotnih, prič za to je, vseh tistih, ki ste bili v tej dvorani, kar
               nekaj, vendar o tem skrajnem primeru sovražnega govora na srečanju, za katerega me je
               kasneje eden od odgovornih za njegovo organizacijo seznanil, da je bilo najprej
               mišljeno kot strankarsko srečanje SD-ja, spoštovani gospod, potem so pa temu dali
               nadih, da je to bolj srečanje društev upokojencev, zato da bi dosegli večjo širino.
               Ko bo ta sovražni govor doživel ustrezen odmev javnosti in tudi sankcije, ker bi si
               jih zaslužil, takrat pa bo ferplaj v slovenski politiki. Dokler pa na take stvari
               opozarjamo in opozarjamo in nihče o njih ne govori, nihče o njih ne piše, nihče jih
               ne sankcionira, se pa vsi vedno znova in znova sprevračajo ali pa ustvarjajo neko
               podobo v javnosti, ki je popolnoma nasprotna temu nespornemu in na sodišču
               dokazljivemu dejstvu, o katerem govorim<gap n="...."/></p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
            </sp>
            <sp who="SDZ5:GrimsBranko">

               <speaker>MAG. BRANKO GRIMS:</speaker>

               <p><gap n="..."/>farsa temu<gap n="...."/></p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Konec replike. Gospod Grims, jaz sem vam dal v prepričanju, da spoštujete
               predsedujočega, repliko na to, kar je gospod Frangež govoril, in da boste repliko
               vrnili tudi v tem smislu. Izrabili ste mojo dobroto, da sem vam dal repliko v tem
               primeru, in govorili popolnoma nekaj drugega.</p>
               <p>Besedo ima gospod Matjaž Han.</p>
            </sp>
            <sp who="SDZ5:HanMatjaž">

               <speaker>MATJAŽ HAN:</speaker>

               <p>Hvala lepa, spoštovani podpredsednik. Res je, Branko je res pravi umetnik, ampak
               pustimo sedaj to.</p>
               <p>Mislim, da je pri tej zgodbi o preiskovalni komisiji, ko govorimo o brezplačnikih,
               vsaka beseda odveč. Vsakemu otroku ali tistemu, ki se ne ukvarja s politiko, je bilo
               jasno, takrat pred volitvami, za kaj gre in kaj je cilj oziroma kaj imajo
               izdajateljni teh brezplačnikov cilj narediti. To pa je, da bi se Janez Janša obdržal
               na oblasti. Hvala bogu, mu tudi ti brezplačniki niso pomagali, da bi obstal na
               oblasti. In hvala bogu tudi, potem ko je sprejemal, ko je prejšnja vlada sprejemala
               očitne zakone, ki nam danes delajo težave, mu ni uspelo. Jaz sem vesel, da so se tudi
               ti brezplačniki ukinili. Sam v nasprotju s kolegi nimam v volilni kampanji nobenih
               težav, če so protikandidati ostri, napadalni in tako naprej. Tudi ti brezplačniki so
               bili zelo napadalni in ostri. In če bi namesto Ekspresa pisalo SDS Ekspres ali pa
               Slovenski tednik SDS, ne bi imel s tem nobene težave. Tako pa ste se, žal, kot reve
               skrivali za nekimi podjetji. Imate to nesrečo ali pa srečo, da zelo dobro poznam
               Roberta Trčka, ki je bil moj sošolec v osnovni šoli, bil je tudi državni prvak v metu
               kopja, športnik v pravem pomenu besede, bom rekel, športnik za <q>"kapo dol"</q>, ampak
               nobene zveze nima z uredništvom, nobene zveze nima v življenju z nobeno firmo. Pa
               tudi tista tabla, na kateri je pisalo podjetje Zame-tek, vem, kje je bila privita,
               ker sem bil, žal, sosed v teh Radečah. Sicer sem bil vesel, da se je ustanovilo novo
               podjetje in da bo veliko zaposlenih, da bodo novinarji po tisti mali ulici frčali sem
               pa tja, da bodo pisali, da bodo sestankovali. Žal, tudi ko sem si želel, da bi kakšen
               novinar v Radeče prišel, da bi pokazal, kaj sem jaz naredil za Radeče, ni bilo
               nobenega novinarja. Tako da tudi Robi, ki je ustanovil podjetje Zame-tek, ki je
               dnevno izdajal časopise - v Radečah ni bilo enega novinarja v življenju na to
               temo!</p>
               <p>Naslednja zadeva. Vsi se sprašujete, kdo so avtorji oziroma kdo so uredniki, Vid
               Videc in tako naprej. Ne, ne, to so bili občinski odbori SDS. Občinski odbori SDS.
               Branko - ja! Žal, Branko, se boš moral sprijazniti tudi s tem, ko ti bom pokazal
               dokument, ko so občinski odbori pisali, si dopisovali s podjetje Progresija in
               usklajevali članke, kaj je treba napisati. In potem so predsedniki občinskih odborov
               SDS nazaj pisali, <q>"ne, ne, to ni dobro, je treba malo popraviti."</q> In se je to
               popravilo. Žal pa imate tudi nekatere predsednike občinskih odborov SDS, ki jim
               padajo dokumenti iz torbic. Ti dokumenti se potem znajdejo na cesti, ko jih pošteni
               in pametni ljudje prinesejo nekaterim ljudem, ki jih pač imajo. In to bomo dokazali
               in pokazali tudi v raznoraznih preiskovalnih komisijah in ne bo težko določiti in
               pokazati, kaj je bilo v tej zadevi narobe.</p>
               <p>Še enkrat pa pravim, nimam nič proti tisočem in tisočem letakov, navijaštvu in tako
               naprej. Ampak poglejmo drug drugemu v obraz in se ne skrivati za nekaterimi zadevami.
               Jaz ne krivim SDS, ne, jaz krivim direktorje firm, nadzornike firm, še bolj pa
               verjetno marketinške direktorje, ki so dajali denar za take brezvezne zadeve. Ker če
               jaz želim, ko iščem sponzorje, pa sem predsednik občinske organizacije Socialnih
               demokratov Radeče, da dobim kakšnega, da mi bo sponzoriral - sploh pa v tistem času -
               SD letak, mi ga žal nobeden ni. In to bi bilo treba nadzornike vprašati in direktorje
               uprav, zakaj so dajali denar prav neki politični stranki. Še enkrat pa povem, da nič
               ni narobe s takšno volilno kampanjo, čisto nič. Tudi jaz sem bil tukaj notri omenjen,
               zato imam ta papir doma in ga bom z lahkoto pokazal, ampak dajmo si priznati, da ni
               bilo vse v redu. Konec koncev pa to tako ali tako ljudje na volitvah opazili, in tudi
               naredili temu, bom rekel konec in takrat so izgubi. Lahko bomo mi čez dve leti pa pol
               izgubili, ampak izgubili bomo zaradi dela, ne pa zaradi takšnih iger, ki ste se jih
               šli vi. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Anton Anderlič. Prosim.</p>
            </sp>
            <sp who="SDZ5:AnderličAnton">

               <speaker>ANTON ANDERLIČ:</speaker>

               <p>Sem mislil, da me bo gospod Barovič dodatno ogrel k tej razpravi, pa nimam te sreče,
               ker ga ni trenutno. Ampak, kaj bi pravzaprav bilo treba danes ob tej razpravi
               povedati, če sploh kaj, kajti akt o odreditvi parlamentarne preiskave je dejstvo.
               Bolj je vprašanje, zakaj se v SD-ju tako bojijo, jih je sram teh preiskav<gap n="..."/>
               <stage>/Opozorilo iz klopi./</stage><gap n="..."/> V SDS, ja, v SDS! Mogoče, sem drugi S pojedel, ampak mislil
               sem, verjemite mi, če nič ne verjamete, to pa lahko. Sem mislil na SDS. Zato, ker je
               naslednje tudi pomembno pri tej moji trditvi, kajti če ste brezplačno objavljali
               prijavnice za vstop v SDS, bi verjetno to bilo dobro, da se preveri, ali je res to
               kar ste takrat zapisali, zakaj ne vstopijo v SDS. Vemo - aha! Ni nam vseeno, kam gre
               naša pot, vemo, kaj smo in kaj hočemo, obzorje je širše od tega, kar vidimo danes -
               in zdaj je že skoraj dve leti od tega. Verjetno bi imeli kaj povedati o tem, kako se
               je to obzorje razširilo. Razmere so se spremenile, jaz verjamem, da bo po tem mandatu
               bolje, kot je pa bilo po tistem vašem in ti brezplačniki pravzaprav - ne vem,
               novačili so za stranko, verjetno ste tudi plačali te objave. Iz tistega, kar berem,
               je nemogoče razumeti, da bili stroški, ki so bili zaračunani za objave, taki, da bi
               pokrili tudi stroške izdajanja teh brezplačnikov. Tukaj je pravzaprav nekaj, kar se
               tepe tudi s tem, kar je temeljno pri vseh teh zadevah, da nekdo želi neko uslugo, jo
               naroči, torej naročili ste tem brezplačnikom, da delajo točno tako in tako
               propagando, zraven objavite še pristopno izjavo in to opravite za svoj račun. Ampak
               problem je v tem, da nikjer ni mogoče videti, da ste kaj plačali za to, razen to, da
               tam, kjer so sedeli vaši ljudje, so bili dolžni - govorim o javnih podjetjih, govorim
               o firmah, kjer seveda je lastnina tudi pretežno v državni lasti in kjer so morali,
               očitno, del denarja tudi netransparentno, nepregledno, da bi vsaj naročili in dobili
               za to neko objavo, zato da bi ob tem še določene vaše cilje doseglo s temi
               brezplačniki. Tega ni. Vi danes govorite, da je parola - hočete ustaviti resnico. To
               je čisto licemerje. Dajte, vstopite v to komisijo, pridite z vsemi papirji, dokažite,
               da vse tisto, kar je bilo neštetokrat povedano, laž, da ni resnica. Končno bi v tej
               družbi že bilo prav, da nekatere univerzalne vrednote obveljajo, kot so: resnica,
               etika javne besede in tako naprej.</p>
               <p>Iz vsega tega, kar smo mi lahko zasledili, je mogoče sklepati, da je šlo za zlorabo,
               tako pozicij v določenih podjetjih, pri upravljanju javnega denarja, da je šlo za
               zlorabe javnih uslužbencev, ko so morali pisati, recimo, nekateri novinarji tako
               pišejo v medijih, nekateri novinarji v STA-ju, ki so bili javni uslužbenci, za
               domnevne naročnike; in naročnik, očitno, tukaj ni znan! Samo ta povezava se najde, ko
               imate tukaj to svojo prijavnico in kam gredo vaše poti, ki niso prave in da ta
               obzorja je treba razširiti in tako naprej, ker ne vidite dovolj daleč. Zakaj se ne
               pogovorimo o tem v tej komisiji in pridemo do resnice? Komu je treba govoriti, gospod
               Zorn, ustavite resnico? Komu? To, da vas omenjam, nima nobene zveze s tem, da sem vas
               napačno citiral. To ni replika! To je samo napačna navedba, samo napačna navedba je,
               če mi boste odgovorili, je vprašanje kar v redu, ampak drugače to z repliko nima
               nobene zveze, če vas omenim. Samo, če bi vas napačno citiral, ampak vi ste tukaj za
               govornico danes rekli: "Vaša parola je: Ustavite resnico. Očitno se vi te resnice
               bojite in nasprotujete, čeprav, kot rečeno na začetku, je vendar ta razprava povsem
               odveč, ker tistega, kar mora komisija narediti, tako ali tako ne moremo danes tukaj
               in tudi zaustaviti z glasovanjem ustanovitev te preiskovalne komisije se ne da.</p>
               <p>Danes je bilo tudi rečeno, kako to lahko razumemo v luči nekatere zakonodaje: Zakon o
               volilni kampanji, Zakon o političnih strankah, Zakon o volitvah in podobno. Ja, tudi
               to je treba pogledati! Kajti, tam je nesporno jasno določeno, na kakšen način in
               koliko denarja se lahko uporabi v volilni kampanji za določene volitve. To so stvari,
               ki so zakonsko urejene, ampak če vi objavljate v teh časopisih, ki jih ni več, takšna
               besedila in pristopne izjave, pomeni, da ste del tega denarja, ki ni bil prikazan v
               času - vsaj jaz nisem videl v poročilu, ki smo ga morali narediti v vseh strankah -
               kam, za katere namene smo v volilni kampanji in koliko denarja smo namenili. Lahko se
               danes vprašamo - v nekem mediju sem bral, da je 24. 11. finski denar in brezplačniki,
               to je 2009 namreč, potem odmotavanje klopčiča, kjer se točno navajajo nekateri
               ljudje, ki naj bi te posle počeli in tako naprej. Ampak, kot rečeno, preiskovalna
               komisija je priložnost, da te stvari razčistimo, da slovenski javnosti povemo, kaj je
               res in kaj ni res in da v prihodnje preprečimo vse stranpoti pri naslednjih volitvah,
               ki bodo že jeseni, in porabo denarja, predvsem denarja davkoplačevalcev na eni
               strani, ko gre za plačevanje javnih uslužbencev, ki potem pišejo in delajo kampanjo
               za eno stranko, kakor tudi, da poskušamo narediti za vse enake pogoje. Za vse, ki
               bodo šli na volitve: za vsakega županskega kandidata, za vsakega svetniškega
               kandidata in kasneje na drugih volitvah prav tako. Jaz se zavzemam za to že dolgo
               časa, da bi v zakonu bilo urejeno to financiranje izključno iz javnega denarja,
               pregledno in nobenih drugih vzporednih poti, kot so te brezplačne objave v
               brezplačnikih. Saj to je malo težko razumeti, kajti jaz sem bil vedno naučen, da nič
               ni zastonj, da na koncu je vsako kosilo treba plačati in vse, kar si človek privošči,
               ali pa stranka ali kdorkoli, razen če nimaš takšnih vzvodov, kot ste si jih vi
               zastavili. In ker je v zvezi s tem toliko misterioznosti in nekega nepojasnjenega
               ozadja, je prav, da s to resnico, gospod Zorn, pridemo na dan. In ni parola Ustavimo
               resnico, parola je Pridimo z resnico na dan! Vsak, ki kaj ve, je dolžan po svoji
               vesti in poteh zakonih v državi povedati takrat, ko gre za stranpota. <gap n="..."/><stage>/Oglašanje
               iz klopi./</stage><gap n="..."/> Tudi pri pseh, gospod Černač, tudi pri pseh. Prej sem se oglasil kot vi
               v zvezi s tem. Vi ste šele potem ko ste dobili nalogo, da morate kot čreda iti v eno
               smer in vsi enako napadati, šele takrat ste se pridružili tej zgodbi. Razčistimo vse
               v tem primeru in v vsakem primeru posebej. Tukaj ni nobene zadrege. Ravno to me
               skrbi, da vi sprožite neke stvari. Tudi predvčerajšnjim smo tukaj pozno v noč sedeli
               - ali kaj je še to bilo; dva tri dni nazaj. Še celo več! Afere izpred 30 let je treba
               vnesti v aktualno diskusijo zato, da se spravi vse tisto, ker bi še mogoče naplavilo
               na dan. Včeraj ali danes berem: 39 milijonov evrov je v nekem podjetju - kjer je
               čvrsti zagovornik, tudi kandidiral je na volitvah v Kopru - izginilo. Ne vem, v
               morju, pesku, v hostah pri Moskvi, v tajgah, ne vem, kje je izginilo. Gospodje in
               gospa, o tem je govora! To niso stvari, ki bi jih lahko kar tako, z vpitjem o neki
               aferi spravili pod preprogo. Razčistiti eno za drugo - in tretje. To mora biti naše
               vodilo in resnica, etika, tudi javne besede. Sam za vsako besedo stojim, mi lahko
               verjamete, če ne gremo lahko preverjat. Pokažite sedaj to pri tej parlamentarni
               preiskavi! Res bi rad vedel, ali si je ta reklama, ki najbrž ni mogla biti poceni,
               ker drugih virov za te brezplačnike ni bilo, ali se je obrestovala ali ne in kako ste
               razširili obzorje z vsemi temi novimi spoznanji, tudi na osnovi teh dveh časopisov,
               ki so pisali. Samo ne sedaj kazati s prstom: Žurnal ukinite <gap n="..."/><stage>/Znak za konec
               razprave./</stage>, Dobro jutro in še kaj drugega, kajti da se videti - bral sem nek
               zapisnik, kaj so ugotovili, koliko je kaj kje vrednega in kdo je kaj plačal oziroma
               prispeval kakšni<gap n="..."/><stage>/Izklop mikrofon./</stage></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Želite repliko, popravek napačne navedbe? Gospod Aleksander Zorn.</p>
            </sp>
            <sp who="SDZ5:ZornAleksander">

               <speaker>ALEKSANDER ZORN:</speaker>

               <p>Hvala lepa. Gospod Anderlič, meni eden najljubših nasprotnih poslancev, me je trikrat
               napačno citiral<gap n="..."/><stage>/Oglašanje iz klopi./</stage> Dvakrat samo, se opravičujem. In to namerno
               napačno citiral, kajti o resnici sploh nisem govoril, kaj šele o tem, da bi jo
               ustavljal. To je, recimo, popravek.</p>
               <p>Druga stvar je malo hujša in je proceduralna. Rekel je takole: Zakaj se poslanci
               SDS-a upirate preiskavi? Kot glasnik poslanske skupine sem posebej podprl ustanovitev
               preiskovalne komisije in je to napačno in ne želim, da to ostane. Nihče od drugih
               poslancev iz moje poslanske skupine se ni upiral ustanovitvi te komisije. Toliko.
               Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Proceduralno. Ampak pazite, proceduralno s proceduralnim predlogom, če
               ne, vas bom moral ustaviti. Tako da veste vnaprej.</p>
            </sp>
            <sp who="SDZ5:GrimsBranko">

               <speaker>MAG. BRANKO GRIMS:</speaker>

               <p>Danes je ta seja, moram reči, res vodena na zanimiv način. Po eni strani se enim
               stalno sega v besedo - tudi meni je prej predsedujoči trikrat segel v besedo - drugim
               se dovoljuje neverjetne retorične izpade. Če samo citiram zdaj, zdaj je bilo
               rečeno<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Gospod Grims, prvi opomin. To ni proceduralno, to je razprava.</p>
            </sp>
            <sp who="SDZ5:GrimsBranko">

               <speaker>MAG. BRANKO GRIMS:</speaker>

               <p>Potem pa predlagam, gospod predsednik, in to je proceduralno, da opomnite tiste, ki
               na ta način komunicirajo, da so žaljivi do ostalih, do svojih sogovornikov v dvorani.
               Če ste dobili povelje, da govorite, pomeni, da nekdo nima svoje volje, potem je to
               žaljivo. Podobno kot prej pri kolegu iz SD-ja, ki je rekel, da so si predsedniki
               odborov SDS dopisovali in pisali. Oprostite, jaz sem tudi predsednik enega odbora, in
               sicer mestnega odbora v Kranju. Z nikomer si nisem nič dopisoval, nikomur nisem nič
               takšnega pisal<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Gospod Grims, drugi opomin.</p>
            </sp>
            <sp who="SDZ5:GrimsBranko">

               <speaker>MAG. BRANKO GRIMS:</speaker>

               <p><gap n="..."/>in ne vem, kaj je kdo drug počel. Če imate kakšno tako stvar, se to lahko
               razčisti, ampak ne govoriti kar tako in ne vseh stvari metati v <q>"eno kašo"</q>. Vaše
               pokroviteljstvo bi bilo na mestu, če ne bi govorili s tistim, ki je celo to doživel,
               da je<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Gospod Grims, odvzel vam bom besedo, ker ste zlorabili proceduralni predlog,
               institucijo proceduralnega predloga ste zlorabili, zato sem vam odvzel besedo. Hvala
               lepa. Ni replike na to, proceduralni predlog je bil, ni replike na te zadeve, ne bom
               vam dal replike. Nadaljujemo razpravo. Besedo ima Darja Lavtižar Bebler. Prosim.</p>
            </sp>
            <sp who="SDZ5:LavtižarBeblerDarja">

               <speaker>DARJA LAVTIŽAR BEBLER:</speaker>

               <p>Hvala lepa, gospod predsednik. Sama sem se hotela zahvaliti in mi je zdaj žal, da
               podpredsednika Državnega zbora dr. Klavore ni več v dvorani. Hotela sem se mu namreč
               zahvaliti, ker je z govornice predsedujočega obsodil nivo razprave v zvezi s
               tragedijo, ki se je zgodila 2. februarja letos, in za katerega se zdi, da je v
               Državnem zboru dobil domovinsko pravico. Ta<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Prosim, mir v dvorani! Kolega, prosim, da ne motita razprave v dvorani.</p>
            </sp>
            <sp who="SDZ5:LavtižarBeblerDarja">

               <speaker>DARJA LAVTIŽAR BEBLER:</speaker>

               <p>Ta nivo razprave v zvezi s to tragedijo, ki se zdi, da je dobil domovinsko pravico v
               Državnem zboru, je res nedostojen, nedopusten in mi je res v veselje, da je prej
               predsedujoči prekinil govorca SDS-a v zvezi s tem.</p>
               <p>Spomnila bi samo na to, da je nedopustno na ta način razpravljati o teh rečeh. Naj
               samo pomislimo, da je preminuli imel mater, očeta, svoje svojce in da enostavno tako
               ne gre, pa tudi če ste poslanci v Državnem zboru. Pri tem je bilo celo klicano na
               pomoč dejstvo, da hvala bogu, da imamo tak medij kot je Požar Report, kajti sicer
               sploh ne bi mogli o teh stvareh pošteno biti obveščeni. Ja, bog pomagaj, če bog je,
               klicati na pomoč takšen medij, kot je Požar Report! Potem tega dejstva tudi ni treba
               komentirati, ker tako sklicevanje in klicanje na pomoč samo po sebi pove vse in
               seveda preveč.</p>
               <p>Sama sem podpisnica tudi te zahteva za uvedbo preiskovalne komisije o zadevi, o
               kateri danes govorimo. Menim, da bo prav ta preiskovalna komisija ena od redkih, ki
               so doslej zadostile pravemu namenu uvedba instituta parlamentarne preiskave v vseh
               dosedanjih mandatih Državnega zbora.</p>
               <p>Mimogrede, doslej je bilo od leta 1992 ustanovljeno 22 preiskovalnih komisij, če ne
               upoštevam prvega mandata Državnega zbora, kjer je bila tudi predhodnica današnje SDS
               članica vladne koalicije, je nesporno dejstvo, da je bila večina komisij zahtevana ob
               sodelovanju poslancev SDS: kar 11 od 16-ih. Kar 11 od 16-ih. Morda bo kdo rekel, da
               je normalno, saj je bila SDS v dosedanjem slovenskem parlamentarizmu pretežno v
               opoziciji. In parlamentarna preiskava naj bi bila v principu institut nadzora in
               ugotavljanja politične odgovornosti funkcionarjev v rokah opozicije. Tokrat res
               preiskovalno komisijo ustanavljamo koalicijski poslanci. Slišali smo danes nekatere
               pripombe, ki se zdijo, vsaj meni, povsem deplasirane, o tem, da je glavni namen
               ustanavljanja preiskovalne komisije to, da bo predsedujoči ali predsedujoča imela pač
               bistveno zvišan osebni dohodek. Mislim, da tisti, ki so to izrekli, bi se morali
               pogledati v ogledalo in bi tam, začuda, videli svoje obraze.</p>
               <p>Toda mi smo prepričani, da nam bo prav preiskovalna komisija dala odgovore na
               številna relevantna vprašanja o politični in pravni kulturi današnje opozicije in še
               pomembneje, odgovorila bo na vprašanja, kako je prejšnja oblast zlorabila in
               demantirala pravno državo, direktno kršila volilno zakonodajo, še posebej zakon o
               financiranju političnih strank, medijsko zakonodajo. Vse bolj se mi dozdeva, da bomo
               naposled ob koncu dela te preiskovalne komisije morali poseči oziroma nam bo prav
               prišla tudi kazenska zakonodaja. Morda bomo celo izvedeli za imena nekaterih
               imenitnih avtorjev, ki so oglaševali v teh brezplačnikih. In morda se bomo direktno
               obrnili na kakšnega od avtorjev z vprašanjem, naj nam končno pove, ali bog je ali
               boga ni. Kajti mislim, da bi vsak od nas pravzaprav rad prišel naposled do tega
               odgovora.</p>
               <p>V nekaterih uvodnih predstavitvah smo danes imeli priložnost slišati tudi precej
               sarkazma, kar pa je mene osebno samo še bolj prepričalo o moji podpori tej
               preiskovalni komisiji. Sicer je bilo slišati tudi nekaj grenkih in sarkastičnih, po
               mojem nespodobnih, na račun uglednega psihiatra. Ampak slednji bi vam znal razložiti,
               kdaj in zakaj se človek v stiski in iz obupa posluži sarkazma. No, iskreno si želim,
               da bi se ta preiskovalna komisija dokopala do relevantnih podatkov in ugotovitev, od
               kod torej denar. Morda se bo kot <q>"kolateralna škoda"</q> <stage>(kolateralna škoda v
               narekovajih)</stage> razjasnilo tudi kaj več o tem, zakaj je zmanjkalo denarja za nabavo
               ustrezne konfiguracije vojaških oklepnikov, zakaj so bile založene nekatere
               Interpolove depeše, zakaj smo priče nekaterih izstopov in odstopov v tožilskih
               vrstah. In tako naprej in tako naprej.</p>
               <p>Skratka, drage kolegice in kolegi, zelo dobro sem razumela nekatere današnje
               sarkastične tone. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Alenka Jeraj.</p>
            </sp>
            <sp who="SDZ5:JerajAlenka">

               <speaker>ALENKA JERAJ:</speaker>

               <p>Hvala lepa za besedo. Lep pozdrav vsem!</p>
               <p>Na začetku bi rada povedala, da podpiram preiskavo, in opozorila vse tiste, ki ste
               nas obtoževali, da smo proti preiskavi, da niti eden od govornikov do tega trenutka
               ni rekel, da nasprotuje preiskavi ali ima karkoli proti temu, da se zadeva razišče.
               Ste pa mnogi govorili o stvareh, ki z vsem skupaj nimajo prav veliko zveze oziroma
               nas sprašujete, kam smo pripravljeni iti, kako globoko, nam govorite o resnici,
               hkrati nas pa obtožujete stvari, za katere, kolikor vem, lahko za določeno stvar, za
               kriminalno dejanje ali karkoli podobnega kogarkoli obtoži samo sodišče. Tu ste
               navedli toliko nekih obtožb za afere, za ne vem kaj. Pri nas je očitno neka
               filozofija, da tisti, ki se mu očita, da je nečesa kriv, mora dokazati, da ni kriv,
               namesto da bi moral tisti, ki obtožuje, dokazati, da je nekdo kriv. Naj preberem samo
               nekaj naslovov iz brezplačnikov, ki jih omenjate: Šentviški peskovnik, Ljubljanski
               najboljši sosed, Državna proslava bo v Kopru, Preprečili Šrotove načrte, Inflacija je
               problem cele Evrope, Izredne razmere zaradi priseljencev, Pijan in brez izpita,
               Zelena energija, Mesto, vredno obiska <stage>(govori o Parizu)</stage>, Princ Caspisan v Bovcu,
               Odpisani rešuje Maribor, Poprimite za kolo, sicer je res nekaj kolumen dr. Mateja
               Makaroviča - to vam najbrž ne dela težav - no, super! - najbrž tudi intervju z Dragom
               Jančarjem. Potem pa naprej naslovi: Tajkuni niso od včeraj, Privatizacija po meri
               izbrancev, Vse nared za džamijo, Nedolžna, lepa, pametna <stage>(to ni noben iz naših vrst
               rekel, pač pa iz vaših vrst o vaši zdajšnji ministrici)</stage>, Rast cen stanovanj se je
               prepolovila, Julija v Sloveniji brez inflacije, Cilj je, da nam gre vsem bolje <stage>(to je
               bil intervju z dr. Žigo Turkom, ministrom tedanje vlade, ampak v brezplačniku Dobro
               jutro lahko vsakič preberem kakšen intervju, še najpogosteje z ministrom za visoko
               šolstvo Gregorjem Golobičem)</stage> in naprej, Nagrada za informacije, Dežela piva, čokolade
               in krompirčka <stage>(govori o Bruslju)</stage>, Vitez teme na lovu za rekordi, Kolikor kapljic,
               toliko kolajn <stage>(o judoistki Urški Žolnar)</stage>, Drugačna hoja <stage>(kjer vabijo na vadbo v
               naravi)</stage>, Savnanje tudi poleti in tako naprej. Skratka, zelo malo političnih tem, zelo
               malo problematičnih tem, ki ste jih navajali. Za moj okus lahko v mnogih časopisih to
               dnevno prebiramo.</p>
               <p>Nekateri ste govorili o tem, da če že kdo koga obtožuje, naj to dela na podlagi
               argumentov, in če kdo diskreditira, naj to dela na podlagi argumentov. Omenila sem že
               kar nekaj stvari, v katerih nas obtožujete ali posameznike, brez da bi kdo predložil
               kakršenkoli dokument, brez da bi argumentiral tisto, kar kdo navaja.</p>
               <p>Kolega Franco Juri je pred pol leta rekel: <q>"Če bi delali, če bi usmerjali delo in to
               energijo, ki jo imamo mi, seveda v prave stvari, ne v takšne predloge in v
               ustanavljanje takšnih nepotrebnih in dragih komisij."</q> Me veseli, da je zdaj spremenil
               svoje mnenje in ga skrbi 2 milijona, ki sta bila zapravljena za tako imenovana dva
               brezplačnika, ki ju želite preiskovati, prav nič pa ga ne skrbi 500 milijonov, ki jih
               boste letos porabili samo za obresti od kreditov, ki ste jih najeli.</p>
               <p>Nekateri ste tudi navajali, da so bile navedbe v teh brezplačnikih neresnične. Vemo,
               da obstaja medijska zakonodaja, ki dovoljuje popravek, vsak lahko napiše popravek. To
               je tudi nam rečeno vedno, ko se kaj razburjamo zaradi kakšnega članka v časopisu:
               <q>"Saj imate možnost do demantija, dajte demanti in na svidenje in bo vse v redu!"</q></p>
               <p>In tam kjer ni podpisan avtor, bi kolega Franco Juri, ki izhaja iz teh vrst, moral
               vedeti, da odgovarja odgovorni urednik, če pač ni podpisa pod člankom.</p>
               <p>Zdaj pa samo še nekaj o tem, kako ste še pol leta nazaj nekateri govorili o
               ustanavljanju preiskovalnih komisij in kaj ste o tem menili. Kar nekaj žaljivk in
               raznih nasvetov smo poslušali od raznoraznih, omenila sem že od kolega Jurija -
               nepotrebne drage komisije. Luka Juri je rekel, da če obstaja dokumentacija z nekimi
               bolj ali manj jasnimi dokazi glede na to, kar je predstavljeno, nekaj naj bi
               obstajalo, da bi mi to dokumentacijo odnesli na tožilstvo v obliki ovadbe. In da
               zlorabljamo funkcijo preiskovalne komisije. Očitno jo sedaj tudi on zlorablja, ker se
               je podpisal pod to in ni pobral dokumentacije in jo v obliki ovadbe odnesel na
               tožilstvo.</p>
               <p>Enako nam je svetoval gospod Borut Sajovic, <q>"pot pod noge, pa na tožilstvo."</q> Ne vem,
               zakaj tega ne stori sam, ampak se je podpisal pod predlog in povedal je še, da imajo
               vse te preiskovalne komisije eno in pomembno skupno lastnost, da so zapravile že
               veliko denarja. Rekel nam je, naj si damo duška, če mislimo, da je v tej državi v
               času recesije in gospodarske krize to najpomembnejša tema. Očitno si je sedaj dal
               duška tudi sam in podpisal predlog za ustanovitev.</p>
               <p>In še prvopodpisana pod predlog za preiskovalno komisijo, torej za ustanovitev
               preiskovalne komisije. V primeru, ko smo take komisije predlagali mi, nam je očitala
               oziroma se je posmehovala,da smo imeli težave z dolgim imenom preiskovalne komisije.
               Tudi njej, žal, ni uspelo kaj zelo krajše napisati naslov svoje preiskovalne
               komisije. Očitala nam je, da tako ekstenzivno ustanavljanje preiskovalnih komisij
               pomeni dober biznis in da bomo od osmih predsednikov delovnih teles potem dobili še
               štiri predsednike preiskovalnih komisij, ki bodo, bodimo pošteni, <q>"v istem rangu, z
               istimi privilegiji in s podobno plačo. Jaz vam to privoščim."</q> Lepo! Očitno sedaj
               privošči tudi sebi.</p>
               <p>Za zaključek, rekla je še, da nam pove, da iz naše moke žal ne bo kruha, tako da se
               že veselimo, ko bomo videli, kakšen kruh bo iz njene moke. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. K besedi se je javil Melita Župevc kot predlagateljica.</p>
            </sp>
            <sp who="SDZ5:ŽupevcMelita">

               <speaker>MELITA ŽUPEVC:</speaker>

               <p>Hvala lepa, gospod predsednik. V teh urah je bilo izrečenih toliko pavšalnih obtožb.
               Očitno je bilo tudi nam, da dajemo kar tako, povprek neke obtožbe. Morda pa vprašanja
               povedo največ. Pod to preiskovalno komisijo se je podpisalo 45 poslank in poslancev
               in ne ena poslanka. 45. Zato 45 vprašanj.</p>
               <p>Prvič. Čigava ideja sta bila Slovenski tednik in Ekspres?</p>
               <p>Drugič. Zakaj sta bila dejansko ustanovljena?</p>
               <p>Tretjič. Kako je mogoče razložiti naključje, da sta izhajala in zatonila pred
               zadnjimi volitvami?</p>
               <p>Četrtič. Kdo so bili njuni politični botri?</p>
               <p>Petič. Kdo je dejansko urednikoval?</p>
               <p>Šestič. Kdo je dejansko pisal?</p>
               <p>Sedmič. Kdo in kako je diktiral?</p>
               <p>Osmič. Kje so se sestajali akterji?</p>
               <p>Devetič. Koga je bilo strah odgovornosti, da se je skrival za psevdonimi?</p>
               <p>Desetič. Zakaj je med političnimi strankami oglaševala zgolj SDS?</p>
               <p>Enajstič. Zakaj najdemo samo pristopne izjave za včlanitev v SDS?</p>
               <p>Dvanajsto vprašanje. Zakaj so oglaševala nekatera podjetja v posredni ali neposredni
               državni lasti?</p>
               <p>Trinajsto. Ali je na ta podjetja kdo izvajal pritisk?</p>
               <p>Štirinajsto. Ali so imeli oglaševalci iste pogoje oglaševanja?</p>
               <p>Petnajsto. Kako je imel učitelj telovadbe čas za urejanje brezpčanika, ki je imel
               naklado več kot 300 tisoč?</p>
               <p>Šestnajsto. Kdo se skriva za fantomskimi oglaševalci?</p>
               <p>Sedemnajsto. Po kakšni ceni je, recimo, oglaševala Vsekaj.si?</p>
               <p>Osemnajsto. Kdo so prave osebe za poštnimi nabiralniki?</p>
               <p>Devetnajsto. Kdo bo ali je že pokril več sto tisoč evrov neporavnanih obveznosti?</p>
               <p>Dvajseto. Kdo so akterji v hobotnici brezplačniki?</p>
               <p>Enaindvajseto. Katere mreže politike in gospodarstva so bili v ozadju?</p>
               <p>Dvaindvajseto. Kdo je pravi Gregor Kovačič?</p>
               <p>Triindvajseto. Kdo je zloglasni Vid Videc?</p>
               <p>Štiriindvajseto. Kdo se skriva za imenom Jernej Novak?</p>
               <p>Petindvajseto. Kdo se je skrival pod imenom Marko Zupan?</p>
               <p>Šestindvajseto. Kdo se je sestajal na Titovi 2a v Mariboru?</p>
               <p>Sedemindvajseto. Kdo je novi lastnik podjetja Progresija, zakaj je kupil podjetje,
               polno dolgov?</p>
               <p>Osemindvajseto. Kakšna je bila dejanska naklada brezplačnikov Slovenski tednik in
               Ekspres?</p>
               <p>Devetindvajseto. Kako sta podjetji, ki sta ju izdajali, lahko preživeli, če nista
               imeli zadostnih sredstev?</p>
               <p>Trideseti. Kdo je fantomski investitor iz tujine, o katerem je govoril gospod
               Lashbacher?</p>
               <p>Enaintrideseto vprašanje. Kaj bi morala pokazati revizija na Pošti Slovenije, pa
               ni?</p>
               <p>Dvaintrideseto. Kdo vse in kako je v zgodbi Slovenski tednik in Ekspres kompenziral
               in kako?</p>
               <p>Triintrideseto. Ali je mogoče res golo naključje, da so bili članki naperjeni
               izključno proti levi politični opciji?</p>
               <p>Štiriintrideseto. Zakaj niso v primerih hudih kršitev o medijih, hudih kršitev pač
               zakona o medijih in medijske zakonodaje, ukrepali pristojni organi?</p>
               <p>Petintrideseto. Zakaj so se nekateri namenoma napačno sklicevali na veljavne
               zakone?</p>
               <p>Šestintrideseto. Kako to, da je bila v razvidu medijev pomotoma navedena napačna
               urednica?</p>
               <p>Sedemintrideseto. S katerega elektronskega naslova so prihajala novinarska
               vprašanja?</p>
               <p>Osemintrideseto. Kaj je o zadevi Slovenski tednik in Ekspres ugotovila Davčna
               uprava?</p>
               <p>Devetintrideseto. Kaj je doslej ugotovila policija?</p>
               <p>Štirideseto. Kako je lahko nekdo urednik časopisa z naklado več kot 300 tisoč, pa še
               v življenju ni napisal niti enega časopisnega članka?</p>
               <p>Enainštirideseto. Zakaj Slovenski tednik in Ekspres nista objavljala popravkov?</p>
               <p>Dvainštirideseto. Kako lahko brezplačnik izide brez enega samega oglasa?</p>
               <p>Triinštirideseto. Kako lahko neka vedeževalka predstavlja glavnega oglaševalca
               brezplačnika?</p>
               <p>Štiriinštirideseto. Kako lahko predsednik neke stranke dan pred izidom članka v
               Ekspresu uporablja iste stavke, kot so bili zapisani dan kasneje?</p>
               <p>Petinštirideseto. vprašanje. Zadnje, a ne najmanj pomembno - zakaj ima SDS pravzaprav
               težave s to preiskavo, če pa je bilo vse tako lepo transparentno?</p>
               <p>To so bila vprašanja. Nobenih obtožb. Nobenega pavšalnega sklepanja. Samo vprašanja,
               banalna vprašanja. Banalna vprašanja. Ampak odgovori na ta banalna vprašanja bodo
               povedali marsikaj, povedali bodo vse. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Franci Kek. Prosim.</p>
            </sp>
            <sp who="SDZ5:KekFranci">

               <speaker>FRANCI KEK:</speaker>

               <p>Hvala za besedo. Zanimiva vprašanja. Malo prej se je kolegica Jeraj sprehodila skozi
               eno številko Slovenskega tednika, na način, češ, saj niso tako politični naslovi.
               Tukaj se govori malo o marmeladi, pa ne vem o čem še. Ampak pokazala je na zelo
               strateško dobro osmišljeno zadevo. Namreč, če se kaj spomnimo, imeli smo en članek
               ali pa dva, ki je poveličeval SDS, mogoče še koga. Imeli smo tri, ki so udarili po
               takratni opoziciji, potem smo pa imeli, malega človeka, kuharski recepti, malo
               športa, kakšnega pevca. Namreč, da bi vsi ti ostali članki dali človeku več mišljena,
               da so tisti prejšnji toliko bolj verodostojni, ker tisti potem naprej so tudi že
               bili, verjetno, ampak ni se delalo neumno.</p>
               <p>Slovenski tednik kot tudi Ekspres sta se pojavila v času pred volitvami in takoj po
               njih prenehala izhajati. Takratna koalicija, sedaj opozicija, zatrjuje, da s tem nima
               prav nič. Vsebina je bila kritična, v glavnem zlonamerna do takratne opozicije in
               bila vsebinsko naklonjena takratni oblasti, posebej SDS. SDS zatrjuje, da s temi
               brezplačniki nimajo prav nič. Podjetja v posredni ali neposredni državni lasti so v
               sklopu kakršnegakoli že oglaševanja, tudi na ta način, da ni bilo treba oglaševalca
               pokazati, obema brezplačnikoma, predvsem Slovenskemu tedniku, namenila nekaj sto
               tisoč evrov. V SDS zatrjujejo, da s tem nimajo nič. V javnosti ocenjena vrednost
               izdajanja in poštne distribucije obeh brezplačnikov znaša okoli 2 milijona evrov.
               Brezplačnika sta bila brezplačna. Denarja od oglasov za pokritje vsega je bilo
               odločno premalo. Od kod preostali denar za izdajanje? Ali je možno, da bi imel
               katerikoli gospodarski subjekt, telovadni učitelj, interes to početi z vnaprej
               pričakovano izgubo? V SDS pravijo, da s tem nimajo nič. V predstavitvi stališč smo
               slišali, kdo vse, povezan s stranko SDS, naj bi koordiniral pripravo vsakotedenske
               številke Slovenskega tednika in Ekspresa. V SDS pravijo, da s tem nimajo nič.</p>
               <p>V SDS so tudi devet mesecev zatrjevali, da so bili krediti podjetja Ultra
               nezavarovani oziroma slabo zavarovani. Ta in vsi ostali očitki Gregorju Golobiču so
               se izkazali za netočne, ko so bili na preiskovalni komisiji predočeni dokumenti. Kdo
               tukaj laže?</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima dr. Luka Juri.</p>
            </sp>
            <sp who="SDZ5:JuriLuka">

               <speaker>DR. LUKA JURI:</speaker>

               <p>Hvala lepa. V današnji razpravi o ustanovitvi preiskovalne komisije smo lahko slišali
               v glavnem dve kritiki: zakaj preiskovati le dva brezplačnika, saj obstajajo še drugi,
               in zakaj oporekati vsebinam člankov, češ da obstaja svoboda tiska, kot konec koncev
               velja za vse medije, vendar tu pozabljamo na pomembne razlike, ki ta dva argumenta
               povsem demantirajo. Res je, da obstajajo tudi drugi brezplačniki, ampak ti obstajajo
               ves čas, imajo resnična uredništva, sedeže in resnične novinarje. Res je tudi, da ne
               smemo oporekati pravici nekoga, da svobodno izraža svoje novinarsko mnenje. Vendar
               drugod se ti ljudje podpišejo in za svoje besede odgovarjajo. Svoboda besede je
               namreč tesno povezana z odgovornostjo za te besede, ki so bile svobodno izrečene. Če
               bi se temu oporekalo, potem bi že zdavnaj zahtevali preiskovanje tudi, na primer,
               revije Demokracija, revije, ki je v lasti politične stranke SDS. Ampak deluje
               transparentno, za svoja pisanja odgovarja in - ne boste verjeli! - celo uredništvo
               obstaja. In s takšno revijo nimamo nobenega problema. Ekspres in Slovenski tednik pa
               sta neizpodbitno obstajala le v času predvolilne kampanje in ugasnila takoj potem,
               pod njihove članke pa so se podpisovali ljudje, ki sploh ne obstajajo, izmišljena
               imena torej. S tem pa imam problem!</p>
               <p>V teh dveh grmih tičita dva tako velika zajca, da ni težko opaziti, da jima na uhljih
               na veliko piše SDS.</p>
               <p>Velika spornost teh dveh brezplačnikov je tudi način financiranja. Reviji sta stali
               milijone evrov. Kdo pa je to financiral? Večinoma, če gledamo oglase, državna
               podjetja. Sklepamo lahko, jaz sklepam, da so državna podjetja, ki so najbrž morala
               narediti po ukazu njihovih solastnikov Janševe vlade in so tako kršila zakonodajo in
               posredno financirala predvolilno kampanjo SDS. Sedaj pa se, kolegi, sprenevedate, da
               temu ni tako. Sprenevedate se, da je zgolj naključje, da sta le nekaj mesecev pred
               volitvami nastala dva brezplačnika, namenjena praktično vsem gospodinjstvom v državi,
               ki sta slučajno agitpropovsko pisala za SDS in z neresnicami pljuvala po vsem, kar ni
               bilo preverjeno desno. Da je slučaj, da so ga financirala državna podjetja, da je
               slučaj, da pisci člankov sploh niso obstajali in da so slučajno prenehali izhajati
               dan po volitvah. Seveda, tudi vsi mi verjamemo, da je to le naključje. Veste,
               kolegice in kolegi, tudi v Kopru imamo občinsko trobilo, ampak tam se župan Popovič
               vsaj ne spreneveda in odkrito priznava, da gre za časopis, ki piše tako, kot on želi.
               Vi pa nimate niti hrbtenice, da bi to priznali.</p>
               <p>Dejstvo, da so časopisi nehali izhajati takoj po volitvah in da so podjetja takoj
               zatem ugasnila, ima tudi drugo okoliščino. To se je zgodilo zato, da se vse
               odškodninske tožbe, ki so letele na biltena in bi lahko bile zelo uspešne, ne bi
               mogle nadaljevati - obnašanje vredno najbolj pritlehnega davčnega utajevalca.</p>
               <p>Sicer finančna zloraba državnega denarja za potrebe SDS se ni zgodila le v primeru
               Ekspresa in Slovenskega tednika. Ne pozabimo, da je na zadnjem razpisu za
               pluralizacijo medijev v času Janševe vlade Simonitijevo kulturno ministrstvo iz tega
               razpisa dodelilo največ sredstev od vseh medijev v Sloveniji 200.000 evrov - veste
               komu? Podjetju Nova obzorja d.o.o., ki je v 46% lasti - veste koga? Politične stranke
               SDS. Neokusno.</p>
               <p>Škoda, ker ne moremo zavrteti zgodovine v drugo smer in preveriti, kaj bi se bilo
               zgodilo z dvema brezplačnikoma, če bi na volitvah zmagala SDS. Najbrž bi izhajala še
               naprej in se razpasla, kmalu bi ostali le še takšni brezplačniki in končno, v stilu
               Goebbelsove propagande ali pa Orwellovega romana 1984, bi lahko svobodno razsajala le
               ena resnica, ki bi jo lahko tako kot v srednjem veku učinkovito branila slovenska
               demokratska sveta inkvizicija.</p>
               <p>Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Anton Kampuš.</p>
            </sp>
            <sp who="SDZ5:KampušAnton">

               <speaker>ANTON KAMPUŠ:</speaker>

               <p>Spoštovani predsednik, kolegice in kolegi.</p>
               <p>Sem sopodpisnik in seveda podpiram preiskovalno komisijo iz kar nekaj razlogov. Treba
               je seveda ugotoviti, kakšno je pravo ozadje brezplačnikov. Treba je ugotoviti, kako
               so vplivali na volitve in kako so vplivali na rezultat. Treba je ugotoviti, kdo je
               financiral. Treba je ugotoviti, kaj je s tistimi podjetji, ki so v državni lasti in
               so bile soudeležene v veliki meri pri teh brezplačnikih. Seveda mi je jasno tudi, da
               je znotraj le-teh bilo izrečenih veliko klevet, veliko laži. Javno lahko zagotovim,
               da so se znotraj teh sestavkov, tudi glede mene, prezentirale laži, neresnice, ki so
               jih prepoznali tudi bralci in bralke. Res pa je, da je bilo izdajanje brezplačnikov
               izključno namenjeno diskvalifikacijam, klevetam in seveda to je bil njihov največji
               namen.</p>
               <p>Bi pa glavno sporočilo, ki sem ga danes želel povedati, bilo to: fokus brezplačnikov.
               Kam je bil usmerjen fokus brezplačnikov? Moram priznati, da je bil predvsem namenjen
               tistim ali tistemu prebivalstvu na podeželju, ki po mojih podatkih ne premore niti
               enega časopisa. Torej, družinam, ki ne premorejo nobenega časopisa iz različnih
               razlogov. Na te družine je bil s strani brezplačnikov velik pritisk in ker so le-te
               brezplačnike dobivale, so dobivale enostranske informacije, ki so iz teh
               brezplačnikov prihajale. Ko sem tudi sam želel izraziti protest in demantirati laži,
               ki so bile znotraj teh brezplačnikov, ne samo kar se tiče moje osebnosti, tudi
               nekaterih drugih kolegov - niti slučajno nisem mogel naleteti na novinarja, ki bi bil
               podpisan, nisem naletel niti na odgovornega urednika! In danes mi je zelo žal, da
               poslušam z nekaterih strani predvsem to, da medijska zakonodaja prinaša zahtevo o
               nujnem popravku, kar se pri teh brezplačnikih niti slučajno ni zgodilo. Je pa res, da
               so ti brezplačniki, kolikor sem jih sam prebral, prinašali veliko hvale na račun
               dobrega dela, veliko pozitivnega, članov SDS-a; oziroma obratno. In bili smo deležni
               veliko laži in klevet - z drugih strani, drugih strank.</p>
               <p>Moje mišljenje je pa zagotovo takšno, da teh brezplačnikov niti slučajno niso pisali
               nobeni novinarji, ampak posamezniki, tudi znotraj lokalnih okoljih. Danes sem celo
               slišal, da so bili gonilna sila občinski odbori, ne vem, mogoče je celo to res.
               Seveda se je to dogajalo po celotni Sloveniji. Dobil sem tudi namige in sem
               prepričan, da se bo tudi ta preiskovalna komisija dokopala do tistih poti
               financiranja, saj je danes tudi bilo rečeno, da so nekatera podjetja brezplačnikov
               imele sedež v Avstriji. Je pa veliko tistih naših državnih podjetij, ki na veliko
               poslujejo z avstrijskimi sosedi, in sem prepričan, da prej ko slej se dokumenti, ki
               se tičejo transakcije, ne bodo mogli venomer skrivati in verjetno bo prej ko slej
               tudi prišlo do obelodanjenja - ne samo teh, tudi različnih drugih afer, ki še niso
               raziskane. Prepričan sem, da prej ko slej bo nekoga bolela glava. Tako se iz tega
               konteksta veselim te preiskave in jo seveda tudi podpiram.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Marijan Križman. Prosim.</p>
            </sp>
            <sp who="SDZ5:KrižmanMarijan">

               <speaker>MARIJAN KRIŽMAN:</speaker>

               <p>Hvala lepa, gospod predsednik. Želel bi najprej Tonetu pojasniti, ker se ni mogel
               spomniti, kam je šel denar iz Intereurope, ko je bil direktor eden izmed vidnih
               članov SDS-a in prijateljev od Janeza Janše: Čeprav je imel tisti destinaciji, kamor
               se je izvažal denar z Obale, pa iz luke Koper in tako dalje in tako bližje. Ob tej
               priložnost bi bilo zelo modro in pametno, da ta komisija ugotovi, koliko denarja je
               za take in podobne brezplačnike šlo iz Slovenske Istre, ki so jo izropali in uničili.
               Drugič v zgodovini je bila tako izropana in uničena kot sedaj, ko je vladal SDS in s
               svojimi spretnimi menedžerji in direktorji pripeljal podjetja tako daleč, da danes
               prodajajo nepremičnine in da so znižali plače delavcem. To imate v vseh časopisih,
               plačanih časopisih. Tako da so to dejstva. In če bi se ta komisija pozabavala tudi s
               temi finančnimi tokovi, kam vse je šel ta denar, bi bilo zelo lepo vedeti. Bilo bi pa
               tudi zelo modro in pametno vrniti ga tja, od koder je prišel, da ne bomo odpuščali
               delavcev, in upam, da bo to tudi dokazano. Ta komisija bi lahko bila kot dober
               pripomoček v vsej tej zgodbi.</p>
               <p>Komisija bo ustanovljena, po mojem prepričanju, tudi zaradi tega, ker je bilo tega,
               kar se je dogajalo, preveč. To je čez rob, to je v posmeh slovenskemu narodu, to je,
               bi rekel, resnično nekaj neverjetnega, kar ste si privoščili, ko ste bili na oblasti.
               To je resnično nekaj neverjetnega, tega svet ni videl. Po mojem prepričanju bo treba
               te stvari resnično pripeljati do konca. Toliko afer, kot ste si jih nabrali v letih
               od 1990, 1991 do danes, saj to je pošastno! In upam, da se bodo te afere počasi in
               vztrajno razčistile, da bomo potem imeli pred seboj čisto stranko, ki bo iz tega
               izšla zdrava, čista, brez afer.</p>
               <p>Kar ste uprizorili predvčerajšnjim, ko ste se s takim nespoštovanjem grdo obnašali do
               vseh, do slovenskega naroda, kot njegovi izvoljenci, to pomeni, do predsednika
               države, ker tu sedimo vsi, ki smo bili izvoljeni, saj nismo dali prošnje za sprejem v
               službo v Državni zbor. Tak odnos kažete tudi danes, ko se pogovarjamo o
               brezplačnikih. Vam povem, ko so to dobila gospodinjstva v Kopru, so vsi rekli: <q>"Evo,
               spet je prišel Janšev časopis."</q> Pa lepo vas prosim! Pa koga, mislite, da boste
               <q>"barvali"</q> s tem, da se sprenevedate in mislite, da je to pisal, ne vem kdo, neki
               <q>"avet"</q>. Nekdo je to pač počel, mogoče tisti bog, ki ga imate vseskozi po ustih, in vi
               seveda pri tem niste imeli nič. Čas je, da začnete malo bolj resno razmišljati, in
               čas bi bil, da združimo moči in začnemo v tej državi pomagati reševati probleme, ne
               pa jih še naprej ustvarjati. <stage>/Oglašanje v dvorani./</stage> Seveda, dragi moj gospod,<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Prosim, mir v dvorani!</p>
            </sp>
            <sp who="SDZ5:KrižmanMarijan">

               <speaker>MARIJAN KRIŽMAN:</speaker>

               <p><gap n="..."/> stare probleme je treba razčistiti, da bi lahko mirne vesti šli naprej. Ne si
               misliti<gap n="..."/> Na tržnici imate vso možnost, ko boste šli v soboto kupovati zelje in
               krompir, si pripovedovati in govoriti<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Gospod Križman!<gap n="..."/></p>
            </sp>
            <sp who="SDZ5:KrižmanMarijan">

               <speaker>MARIJAN KRIŽMAN:</speaker>

               <p><gap n="..."/>Tako, se mi zdi, da bi bilo zelo modro in pametno od vas, nekaj tudi zelo dobrih
               in sposobnih ljudi med vami, da bi pomagali Vladi in nam vsem skupaj, da bi izšli iz
               te krize.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Prosim, mir v dvorani!</p>
            </sp>
            <sp who="SDZ5:KrižmanMarijan">

               <speaker>MARIJAN KRIŽMAN:</speaker>

               <p>Saj smo na tržnici. Le zakaj bi se komu zmešalo, če govori človek resnico. Jaz sem
               vas kot pozitiven človek bolj vabim k sodelovanju, vabim vas, da začnete razmišljati
               pozitivno in da začnete ustvarjati nove vrednosti in da se nehate sprenevedati ter da
               pomagate tej komisiji razrešiti tudi novo afero, in to so ti brezplačniki. Hvala
               lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Proceduralno, gospod Grims, vendar vas opozarjam, če bo vsebinska
               diskusija, vam bom vzel besedo.</p>
            </sp>
            <sp who="SDZ5:GrimsBranko">

               <speaker>MAG. BRANKO GRIMS:</speaker>

               <p>Lepo prosim, gospod predsednik, če bi samo pozvali spoštovanega poslanca, da pojasni,
               kako lahko pomagamo, če so na eni sami seji 63 naših predlogov brez ene same izjeme
               zavrnili, celo tiste, ki ne bi stali niti ne sam tolar. Kako naj vam še pomagam?
               Zato<gap n="..."/> <gap n="..."/><stage>/Znak za konec razprave./</stage><gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala gospod Grims, tega vašega proceduralnega predloga ne bom upošteval. Hvala
               lepa.</p>
               <p>Besedo ima Andrej Magajna. Prosim.</p>
            </sp>
            <sp who="SDZ5:MagajnaAndrej">

               <speaker>ANDREJ MAGAJNA:</speaker>

               <p>Lep pozdrav! Podpiram ustanovitev preiskovalne komisije, ki mora pogledati tudi v ta
               nabiralnik; <q>"kaselcev"</q>, v Sloveniji pa je bilo, verjetno, vse od tranzicije ogromno:
               takih in drugačnih, velikih, majhnih, rdečih, črnih, belih, resničnih pa lažnih
               nabiralnikov. Ravno v te lažne nabiralnike je treba pogledati, pa ne zato, da se bomo
               kaj našli v njih, ampak kdo jih je privil. Pa se strinjam, da bodo tudi novi
               nabiralniki pojavili in da je to kontinuiteta naše politične scene. Morda bo treba
               pogledati tudi na Tromostovje v ta nabiralnik nekega podjetja iz Liechtensteina, ki
               kupuje zdravstveni dom na lokaciji. Vendar, kot pravim, teh nabiralnikov je veliko in
               so različne barve. Dokazovati, da ni šlo tudi v tem primeru za neko povezavo
               političnih centrov z operativci in temi, ki so privijali nabiralnike, to je že skoraj
               neokusno, saj je že z malo zdrave pameti lahko povedati, da je šlo za mrežne
               povezave. Žal pa teh mrežnih povezav je v Sloveniji več vrst. Po svoje celo razumem,
               protagonisti, ideologi takšnih metod so izhajali iz prepričanja, da v Sloveniji ni
               zagotovljenega medijskega pluralizma. Mogoče je ta ocena celo resnična, vendar kako
               doseči ta medijski pluralizem. Sam sem nasprotoval že ob času tranzicije, da so se
               glasila, tako imenovane Socialistične zveze, takrat nekako komercializirala,
               privatizirala in so prišla v roke določenih menedžerskih in tudi političnih krogov.
               Glasila Socialistične zveze bi morali v bistvu podržaviti, jih ukiniti ali na nek
               način transformirati v javna glasila, tako pa so kapitalski in politični lobiji jih
               prevzemali. Tudi prodaja deležev Mercatorja je bila povezana s prevzemom uredništva
               Dela. Tudi tega verjetno ni treba posebej dokazovati, ker so stvari tako
               transparentne, evidentne.</p>
               <p>Namen ne posvečuje sredstva, smo že večkrat slišali v parlamentu in tudi ti, ki se
               sklicujejo na krščansko etiko, bi morali to vedeti. Za zagotavljanje večjega
               medijskega pluralizma se ne bi smeli posluževati teh sredstev. Kajti, kako je potem
               legitimno govoriti o drugih nabiralnikov, ki so danes spet na sceni, če se sam
               poslužuješ teh metod? Če sam insceniraš takšne dogodke in jih nekako celo
               zagovarjaš.</p>
               <p>Končujem s tistim, kar sem vmes tudi povedal: namen ne posvečuje sredstva, da so bila
               uporabljena nezakonita sredstva, da se je obšlo Zakon o volilni kampanji in še druga
               zakonodaja, je evidentno, zato mislim, da nihče ne bo nasprotoval, da se opravi
               temeljita preiskava.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Zvonko Černač, prosim.</p>
            </sp>
            <sp who="SDZ5:ČernačZvonko">

               <speaker>ZVONKO ČERNAČ:</speaker>

               <p>Spoštovane kolegice in kolegi.</p>
               <p>To, s čimer se bo vladajoča koalicija ukvarjala v okviru te preiskovalne komisije, bi
               se najbolj poenostavljeno lahko povedali, da se bo ukvarjala z lanskim snegom.</p>
               <p>Očitno je ta panika in bolečina vladajočih res velika, tako velika, da so pri tej
               zgodbi pripravljeni požreti določena načela, ki so jih še nedolgo tega v Državnem
               zboru zagotavljali in zagovarjali. Govor je o medijskem monopolu, vendar ne v okviru
               tega, kar se bo odvijalo preko te preiskovalne komisije.</p>
               <p>Nikoli ni Slovenska demokratska stranka v tej državi delala medijskega monopola. Ta
               monopol bodo še naprej ščitili, tudi preko te preiskovalne komisije, ki bo
               raziskovala majhen poseg v ta medijski monopol, raziskovali tisti, ki so nekako
               hrbtenica tega monopola. Spomnimo se, nedolgo tega nazaj, en velik del tega
               medijskega pola je do nedavno obvladoval član Socialnih demokratov - Delo, Večer in
               vse edicije, ki so v tej zvezi, zdaj ko je ta zgodba prešla pod državno banko, je ta
               pol nekako razdeljen med SD in Zares. Drugi del, zelo pomemben, Dnevnik, Nedeljski
               dnevnik in vse ostalo, kar je povezano s tem, pa pripadnik LDS-a gospod Petan. In
               normalno, da vsak poseg, ki poskuša ustvarjati nek demokratičen prostor tudi na
               medijskem področju, je za vladajoče, še posebej za te, ki zdaj vladajo, ki
               predstavljajo neko tranzicijsko levico, zelo moteč. Normalno bi bilo za njih, da bi
               vsem drugače mislečim in tistim, ki želimo povedati svoja mnenja, na tak ali drugačen
               način nadeli nagobčnike. Saj veste, kako pravi tista šala o psu, ki je prebežal z
               vzhodnega v zahodni Berlin preko zidu in so ga tam vprašali: <q>"Pa zakaj si vendar
               prebežal, ali ti tam niso dali jesti?"</q> <q>"So mi dali."</q> <q>"Ali ti niso dali piti?"</q> <q>"So mi
               dali."</q> Pa so rekli: <q>"Saj je bilo popolnoma enako na oni strani, zakaj si vendar to
               storil?"</q> Pa je rekel: <q>"Veš kaj, včasih sem si pa želel tudi malo zalajati."</q> In to
               lajanje je v tej državi moteče lajanje v tistem smislu, ko želi povedati tisto, on
               čemer nekdo razmišlja. In ta majhen poseg, ki se je zgodil v ta monopol, je za
               nekatere izredno moteč. Berlinski zid pa seveda v glavah nekaterih, ki sedijo v
               Državnem zboru, še vedno stoji, je vedno bolj trden, kar se je ne nazadnje pokazalo
               tudi v razpravah, ko smo govorili o resolucijah Evropskega parlamenta ob obsodbi
               totalitarizmov. Takrat smo videli, kako močna je ta struktura, in ne nazadnje tudi
               nedavno tega, ko smo govorili o ustavni obtožbi predsednika države.</p>
               <p>Na eni strani gre za preusmerjanje pozornosti, situacija v državni ni enostavna, ni
               lahka. Padec podpore vladajočim iz tega razloga - enormen. Vsi skupaj ne zberejo več
               toliko podpore kot samo ena stranka na opozicijski strani in normalno, da je treba to
               pozornost preusmeriti, preusmeriti nekam drugam, v tisto polje, ki ni oprijemljivo in
               kjer se da na tak ali drugačen način manipulirati z javnostjo, še posebej upoštevaje
               relativno zaprtost tega medijskega prostora.</p>
               <p>Slovenska demokratska stranka, ne glede na vse te okoliščine, z ustanovitvijo te
               preiskovalne komisije nima nobenih težav. Mi spoštujemo ustavo in spoštujemo pravico
               30 poslancev, ki jo ustava določa, in nismo dvolični tako, kot ste nekateri v tej
               dvorani, ki ste še nedolgo tega v okviru nekih preiskovalnih komisij govorili, da
               preiskovalne komisije niso stvar vladajočih, ampak so stvar opozicije, da se
               ustanavljajo za stvari, ki so nepomembne itn. Ustava je jasna in tako kot ustava
               določa, če so izpolnjeni pogoji, je treba te določbe tudi spoštovati. Bi pa seveda
               vladajoči pokazali, da jim gre resnično za vsebino, če se ne bi omejili na dve
               ediciji, ki ju tudi ni več. Zakaj samo na dve ediciji? Pri čemer ste tudi sami s
               seboj v nasprotju: eni govorite koliko denarja je šlo iz naslova oglaševanja za te
               edicije, drugi pa govorite, da sploh ni bilo oglasov v teh edicijah. Potem nekdo
               tukaj govori, da je 2 milijona evrov to stalo in davkoplačevalci so bili oškodovani.
               Kako? Nobena od teh edicij ni bila financirana iz nobenega proračunskega sklada in
               nobenega sklada za razvoj medijev, kot je, recimo, s strani Ministrstva za kulturo -
               pazite, in to v prejšnjem mandatu, ko je bil minister gospod Simoniti - bila izrazito
               finančno podprla recimo edicija, ki se ji reče Katedra, to je slovenski akademski in
               študentski časopis, ki je malo pred volitvami 2008 objavila na prvi strani gospoda
               Gregorja Golobiča in njegov citat, ki je bil danes že citiran, <q>"mandat sedanje vlade
               ja nasedla investicija"</q>. To je veljalo za takratno vlado, ampak vizionarsko je pa
               gospod Golobič zelo dobro napovedal situacijo za danes. Katedra je to objavila v času
               Janševe vlade, gospe in gospodje, in to vas seveda ni motilo. Nikoli se v tej ediciji
               ni znašel nihče od ministrov in ministric, ki so bili za to področje zadolženi! Tako
               kot se v nekem drugem brezplačniku, Dobro jutro, za intervjuje ne znajde nihče iz
               opozicijskih vrst. Beremo intervjuje z ministrico za obrambo, z ministrom za
               pravosodje, beremo in gledamo lepe fotografije premierja itn., ampak preiskava,
               poglejte, se na ta pol ne osredotoča. In ti časopisi izhajajo. Jaz ne vem kolikokrat,
               predvidevam enkrat na teden, kar pomeni, da gredo na stotine tisoče evrov, milijone
               evrov letno denarja za te brezplačnike, lastniki so nekje v Avstriji<gap n="..."/> Zdaj mi pa
               povejte, kakšen motiv pa ima nek Avstrijec, da se ukvarja s politično sceno v
               Republiki Sloveniji leta 2010? In prav bi bilo, da pokažete vsaj malo verodostojnosti
               in da omogočite, da se ta preiskava opravi o vseh brezplačnikih, o vseh, predvsem pa
               o medijskem monopolu. Še več! Izzivam vas, da uresničite tisto, kar ste napovedali v
               svojih predvolilnih programih, ko ste dajali, da boste ravnali tako, da boste
               medijske monopole razbili skozi prisilno prodajo lastništev tam, kjer so ti lastniški
               deleži v posameznih medijih preveliki. Kje je ta zakonodaja danes in kdaj boste to
               storili? Nikoli.</p>
               <p>Če so problem brezplačniki, potem je zadeva zelo enostavna. Pridite v Državni zbor z
               zakonom in prepovejte brezplačnike, če so moteči, če širijo neresnice, če govorijo
               nekaj, kar ni v skladu z vašimi pričakovanji oziroma če poenostavim, če širijo krivo
               vero. Ampak, ne! Za vas niso problem brezplačniki, za vas sta problem dve ediciji, ki
               sta v določenem obdobju izhajali, ki ju niti ni več in ki sta po vašem mnenju pisali
               drugače, kot so bila vaša pričakovanja oziroma kot naj bi po vašem mnenju pisali. In
               zaradi tega predstavljajo problem. Tam, kjer pa dejansko odteka davkoplačevalski
               denar in kjer se dejansko dela škoda, vsak dan večja, pa ni nobene skrbi vladajoče
               koalicije, da bi se kakršnakoli komisija ustanovila, ki bi to raziskala oziroma bi
               ugotovila, zakaj samo v letu dni samo na enem primeru, ki se mu reče falcon, so
               davkoplačevalci izgubili za več kot dva milijona evrov. Pa dejansko
               davkoplačevalskega denarja! Tukaj, kjer je šlo za neka zasebna podjetja - nobene
               zveze z javnimi financami - pa trosenje nekih puhlic in neumnosti o tem, na kakšen
               način naj bi se stvari dogajale. Tisto, kar je pa najbolj sprevrženo, pa direktna
               etiketa, da je to zgodba Slovenske demokratske stranke.</p>
               <p>Moram reči, da me ta pobuda ne čudi; ne čudi zaradi tega, ker nekako odraža stanje
               duha vladajoče koalicije. Mislim, da bi bil skrajni čas, da se zazrete vase in da
               drugim ne očitate tistega, kar počnete sami. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Melita Župevc kot predlagateljica.</p>
            </sp>
            <sp who="SDZ5:ŽupevcMelita">

               <speaker>MELITA ŽUPEVC:</speaker>

               <p>Hvala lepa, gospod predsednik.</p>
               <p>Odgovor je: <q>"Ne!"</q> Nobenega razloga ni, da se ukvarjamo z vsemi brezplačniki.
               Nobenega! Zakaj? Zaradi zakonitosti tistih, ki danes izhajajo. Če želite - zaradi
               objektivnosti, če želite - zaradi spoštovanja etičnih in zakonskih pravil. Zato! In
               očitano nam je bilo, da se pogovarjamo o lanskem snegu. Če je nekdo kršil, zlorabljal
               medijsko zakonodajo, če je nekdo domnevno zlorabil volilno zakonodajo, če je nekdo
               zlorabil evidentno etična merila javne besede in če je šlo morda tudi za zlorabo
               političnega vpliva, potem to ni lanski sneg. Potem nas mora to še kako zanimati. To
               je letošnji sneg in to bo tudi prihodnje leto isti sneg. O tem snegu se bomo tukaj
               notri še veliko pogovarjali. Ko govorite o spoštovanju ustave. Mene res veseli, da je
               opozicija se odločila, da bo spoštovala ustavo, kajti še pomnite neke zahteve za
               preiskovalno komisijo, ki se ji je reklo Mercator. 30 podpisnikov se je podpisalo pod
               to zahtevo za uvedbo parlamentarne preiskave. Takratna koalicija je uvedbo te
               parlamentarne preiskave, čeprav je bila v skladu z ustavo in s poslovnikom Državnega
               zbora, preprečila. Toliko o spoštovanju ustave. To je navadna dvoličnost. Prej je
               bilo omenjeno, da sem jaz menda v preteklosti kritizirala Slovensko demokratsko
               stranko pri ustanavljanju preiskovalnih komisij. Ja, še vedno stojim za vsem, kar sem
               povedala!</p>
               <p>Poglejmo zgodovino, poglejmo od prvega mandata do danes. Ali pa, če začnemo, recimo,
               pri letu 1996 - pet preiskovalnih komisij, 3 na zahtevo opozicije, dve na zahtevo
               koalicije. Mandat 2000-2004, dve preiskovalni komisiji. Ena na zahtevo opozicije, ena
               skupna. Mandat 2004-2008, če se ga še spomnite, štiri preiskovalne komisije: ena na
               zahtevo opozicije in tri na zahtevo koalicije. Če boste sešteli, boste levici zelo
               težko očitali, da je bila v vsej zgodovini slovenskega parlamentarizma ekstenzivna
               pri ustanavljanju preiskovalnih komisij. Zelo težko. Poglejte podatke in podatki
               povedo vse. Ekstenzivna je bila desnica. Zakaj ste ustanavljali toliko preiskovalnih
               komisij, to veste vi. Ampak, če vprašate mene, ki sem prvopodpisana pod zahtevo za to
               preiskovalno komisijo, je velika razlika, kakšen je namen podpisnikov, predlagateljev
               neke preiskovalne komisije. Če je namen en sam, če je namen diskreditacija političnih
               nasprotnikov, potem je res vprašanje, do kam bo ta preiskovalna komisija prišla. Če
               pa je namen iskren, to je, da se dejansko ugotovi ozadje določenih zgodb, da se pride
               stvari do dna, potem pa so preiskovalne komisije lahko uspešne in bom dala konkretni
               primer. Mojega kolega Milana Martina Cvikla, ki je bil v preteklem mandatu predsednik
               ene preiskovalne komisije, ki je bil dober predsednik preiskovalne komisije in bi
               svoje delo tudi končal, če ga ne bi tedanja koalicija onesposobila. Onemogočila. Ta
               preiskovalna komisija je bila zagotovo ena takšnih, ki bi lahko uspešno končala svoje
               delo. In še danes poslušamo o zgodbi Patria. Zgodba Patria še zdaleč ni končana. In
               ta preiskovalna komisija, kot rečeno, je opravila veliko delo in bi ga lahko tudi
               končala, če se ne bi vladajoča opcija odločila, da ta komisija svojega dela ne sme
               končati. In v tem je velika razlika.</p>
               <p>Kot rečeno, mene veseli, da ste se odločili, da vam je tokrat ustava pomembna in da
               priznavate pravico ne 30, 45 predlagateljem, da ustanovijo preiskovalno komisijo.</p>
               <p>Ko pa je bilo že nekaj rečeno o stanju duha - ja, res, stanje duha se je jasno
               pokazalo pred dvema dnevoma, ko smo imeli v parlamentu ustavno obtožbo predsednika
               republike. Takšne ustavne obtožbe kažejo na stanje duha. In ravnanje opozicije do
               predsednika republike je tudi pokazalo na stanje duha.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Jože Tanko.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Hvala lepa za besedo.</p>
               <p>Mislim, da je ta današnja razprava zelo zanimiva. Očitno je zmaga na državnozborskih
               volitvah dosedanjo koalicijo presenetila, celo tako presenetila, da na semaforju
               protikriznih ukrepov še vedno, leto in pol že, gorijo rdeče luči. In sedaj ta
               presenečena koalicija išče krivca, ki jim je omogočil, da so dobili na zadnjih
               parlamentarnih volitvah. Za vsako ceno je treba za to nevzdržno stanje, ki smo mu
               priča v tem mandatu, v mandatu te vlade poiskati nekega krivca. In ni ga bolj
               priročnega, kot da se za to obdolži Slovensko demokratsko stranko, kar takole
               neposredno. Iz mnogih razprav kolegov poslancev iz nasprotne strani, iz koalicijske
               strani, je bilo neposredno to izrečeno. Neposredna obtožba. Preiskovalna komisija je
               tista, ki naj bi preiskovala sum. Tu smo bili priča neposrednim obtožbam, da smo mi,
               člani naše stranke počeli, ne vem kaj v teh primerih. Gospod predsednik Državnega
               zbora, izredno čuteča oseba izredno oseba, ki zelo hitro poseže v razprave, ki niso v
               skladu s Poslovnikom, ni reagiral, najbrž zato, ker je tudi sam podpisnik teh zahteve
               za preiskovalno komisijo in je na eni strani pustil razprave koalicijskih poslancev
               brez omejitev, na drugi strani je posegel v mnoge razprave naših poslancev, kolega
               Grimsa in še koga. Najbrž veliko pove o tem, kakšna je raven te komunikacije danes.
               Veste, te dni in ta mandat pravzaprav vseskozi poslušamo izjave številnih, vas
               kolegov iz koalicijskih vrst, da smo v opoziciji tisti, ki kar naprej vznemirjamo in
               onemogočamo delo koaliciji. Vlagamo neke zahteve za preiskovalne komisije, vlagamo
               zahteve za nujne in izredne seje. 30% teh očitkov je neposredno takšnih, ki ste jih
               sami povzročili. Ena tretjina preiskovalnih komisij bo v Državnem zboru odrejena na
               zahtevo koalicije in ta ista koalicija je potem sposobna na sej Državnega zbora
               očitati opozicijskim strankam, da jo ovirajo pri izvajanju protikriznih ukrepov. Ta
               koalicija v Državnem zboru to počne. Skoraj ni za verjeti. Poglejte, koliko izrednih
               sej je bilo sklicanih na zahtevo Vlade ali koalicije Državnega zbora, pa bomo potem
               dejansko lahko kvalitetno govorili o tem, ali je opozicija tista, ki ovira delo
               koalicije, ali ni.</p>
               <p>Očitno je takrat, kadar je problem največji, kadar so težave v koaliciji najhujše,
               treba dati v razpravo v Državni z bor neko temo, da se vsa koalicija koncentrira samo
               na to, da se ukvarja z SDS-m. Mi nismo koalicijska stranka, mi nismo stranka v
               koaliciji. Koncentrirajte se na ukrepe, na postopke, na zakone, na vsebine, ki bodo
               sprožili prižiganje zelenih luči na semaforju, ki bodo sprostili prižiganje zelenih
               luči na semaforju. Očitki, ki jih poslušamo v zvezi s prejšnjim mandatom, v zvezi s
               preiskovalno komisijo Mercator in tako naprej, če bi gospa Župevc pogledala pravna
               mnenja, ki so bila takrat narejena in sodeloval je pri tem tudi dr. Cerar, če ne bi
               bila tedanja opozicija bila tako nerodna, da ni bila sposobna pripraviti niti gradiva
               za zahtevo za preiskovalno komisijo Mercator in je 19 dni za koalicijo vložila to
               zahtevo, potem bi bila ta preiskovalna komisija brez problema in brez težav odrejena.
               Potem smo to po vseh teh pripetijah nekako na silo krpali in tisti Mercator
               premeščali sem in tja. Dobro bi bilo pogledati tudi ugotovitve te preiskovalne
               komisije.</p>
               <p>Kar zadeva zgodbe okoli Patrie, očitki, da smo onemogočili gospod Cvikla. Leto in pol
               imate večino v Državnem zboru, očitate opoziciji, da ovira delo koalicije,
               ustanavljate preiskovalne komisije pa v letu in pol niste bili spodobni pripraviti
               gradiva za odreditev parlamentarne komisije v aferi Patria, ko je bila tako na silo
               in nesrečno zaključena in preprečena preiskava v prejšnjem mandatu. Pa ste menda ja
               dobili tistih 30 poslancev od 50, da bodo pripravili to zahtevo in jo podpisali, da
               se bo zadeva razčistila, da boste dali zadevo na mizo, ki vas tako stalno vznemirja.
               Tu pa se ukvarjamo s 100 tisoč evri in dvema brezplačnikoma.</p>
               <p>Najprej, kar zadeva očitke v zvezi s tema dvema brezplačnikoma in zahtevo za ureditev
               parlamentarne preiskave. Žal se strinjam z vsemi mojimi kolegi, zahteva je nepopolna,
               ne ukvarja se celovito s področjem, tako kot znate velikokrat povedati. Izpustili ste
               polovico tiskanih brezplačnikov in vse elektronske brezplačnike. Tudi tiste, ki so
               financirani iz državnega proračuna. Izpustili ste od tiskanih medijev tiste
               brezplačnike, ki so morda dobili na kakšen razpisu aktualne ministrice kakšna
               odobrena sredstva. Žal je to tako.</p>
               <p>Ko gledam očitke v zvezi z gradivom, ki ste ga dali, glede Ekspresa in Slovenskega
               tednika, ne vem, v čem je sporno: ko je Kresalova o kršitvah Ustave, korektno
               poročilo. List naprej, Širca o mandatu Ministrstva za kulturo s kritiko prejšnjega
               ministra. Anderlič kritično o delu Ministrstva za obrambo. Ljubljanski najboljši
               sosed, o gospodu Jankoviću itn., potem kakšna križanka. Verjetno ta križanka ni
               tista, ki je spremenila pogled ljudi na volitvah in njihove odločitve. Pijan in brez
               izpita. Verjetno ta del kronike ni tisti, ki je odločilno vplival ali kakorkoli
               vplival na državnozborske volitve itn. Skratka, ko dejansko pogledamo, detajlno
               pogledamo material, ki ste ga predložili pravzaprav ni argumentacije za tisto, kar
               zahtevate. Ali je morda zahteva podana samo zato, ker v nadaljevanju pri gospe
               Kresalovi piše, da je pritožbo zoper Urad za varstvo konkurence v primeru Mercator
               spisala odvetniška hiša Senica. Ali je to problem v tem primeru? Najbrž je to tisto,
               kar vas je zmotilo. Ko govorimo o gradivih in o drugih materialih, ki so na
               razpolago, in o drugih brezplačnikih, pa lahko pogledamo brezplačnik Dobro jutro.
               Naslovnica, Janez Kopač, direktor direktorata za energetiko, njegov prispevek:
               Jedrske elektrarne še dolgo ne bo. Ko odpremo list, intervju. Ko listamo naprej, pa
               bomo najbrž dobili tudi kakšnega državnega sponzorja tega brezplačnika, najbrž se bo
               kaj našlo. Ponavadi najdemo Slovenske železnice, Ljubljansko Banko, Mobitel, Telekom
               itn. Imam naslednjo številko častnika Dobro jutro. Evo, Gospod Golobič, intervju.
               Zares, predsednik stranke, ne boste verjeli, tudi tisti, ki je odgovoren za
               telekomunikacijo v tej državni, glavni sponzor, na zadnji strani. Na prvi gospod
               Golobič, na zadnji strani Mobitel. Povejte mi v katero ministrsko sfero spadajo
               telekomunikacije? In kateri resorni minister pokriva področje telekomunikacij? Najbrž
               gospod iz naslovnice. Ko gledamo naprej, kdo so glavni sponzorji. Pivovarna Laško,
               celostranska, v isti številki. Pa gremo naprej, spoštovani gospodje, Nedeljski
               dnevnik. Zanimivo. Nedeljski dnevnik. Kdo je lastnik Nedeljskega dnevnika? Pa
               poglejmo naprej naslednji list, Pošta Slovenije, celostranski oglas. Očitno je bilo
               za to številko, v kateri je imel intervju gospod Golobič, izredno veliko zanimanja.
               Pa Mercator, najboljši sosed. Poglejte, gospod Anderlič, lahko pogledamo še naprej,
               samo list naprej Mercator drugič in tako naprej. In sedaj<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Prosim mir v dvorani!</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Zdaj najbrž nam<gap n="...."/><stage>/Oglašanje iz klopi./</stage></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Mir v dvorani!</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p><gap n="..."/>pa ne samo nam, ampak tudi tistim, ki spremljajo to sejo Državnega zbora, jasno,
               zakaj Dobro jutro ni uvrščen med vsebino preiskovalne komisije. Zakaj Dobro jutro ni
               v preiskavi? Zato ker ima ugledne sponzorje in na naslovnicah ugledne ljudi stranke
               Zares in koalicije. Kolega Černač je prej povedal, da so tudi nekateri drugi
               ministri, sponzorji pa državne firme. In kar je še bolj hecno, kar je še bolj čudno,
               lastnik je pa Avstrijec. Uredniško politiko najbrž vodi uredništvo, kaj pa vem, morda
               tudi kakšnega propadlega slovenskega časopisa, morda recimo Indirekta, recimo. Če
               pogledamo drugi brezplačnik, recimo, tukaj nam je številko Dobro jutro, Siol, najbrž,
               vemo, da je Siol tudi ena od hčera nekoga. In da je resorni minister najbrž tudi eden
               izmed vidnih funkcionarjev stranke Zares, gospod minister Golobič je to, predsednik
               stranke Zares. In tudi ko pogledate Žurnal 24, ki je brezplačnik<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Prosim mir v dvorani!</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p><gap n="..."/> tudi ta ima znamenite državne sponzorje. Prosim vzemite si številke, prelistajte
               in ugotovili boste, da te brezplačnike prav tako financirajo podjetje v večinski
               državni lasti ali pa tisti, ki ima več kot 25% v državni lasti.</p>
               <p>Mislim, da je treba nekatere stvari tudi povedati na tak način, da se morda zadeve
               bolj razumejo. V uvodu je kolega Zorn povedal, da tudi nekateri državni mediji
               opravljajo brezplačne svetovalne medijske funkcije za kabinet predsednika republike
               in najbrž tudi Vlade. Eden takih je najbrž gospod Veselinovič, ki je komuniciral in
               svetoval, kako naj določeni uradi pristopijo v ravnanju ob določenih aferah, ki so se
               odprle v zadnjem času. Tako je svetoval očitno iz tega dopisa pri aferi bulmastifi,
               tudi predsedniškemu uradu in tudi v tej zadevi v zvezi s podelitvijo priznanja. Tudi
               predsedniškemu uradu, pa morda še komu. Tudi eden izmed elektronskih medijev, Vest.si
               ima enega izmed avtorjev, primernih avtorjev prispevkov na Vest.si, celo v politični
               stranki vladajoče koalicije. Tudi to bi kazalo morda odpreti in pogledati. In mislim,
               da bi bilo zelo dobro te zadeve pogledati, pa še nekatere očitke. Tukaj je bilo
               rečeno, da je Slovenska demokratska stranka lastnica Demokracije. Veste, tisti, ki
               malo bolj poznate delovanje političnih strank in ki tudi imate neko spoštovanje do
               institucije, recimo do Računskega sodišča, bi lahko ugotovili in tudi veste verjetno,
               da Računsko sodišče vsako leto po zakonu revidira zaključne račune in pa premoženja
               strank. Tudi če bo Mladina zapisala, da je to tako, da je SDS lastnik nekega medija,
               to ne drži. Ni, ne drži. Vi govorite o Demokraciji ne o založbi. Vi govorite o
               Demokraciji. Ne drži to. In v tem primeru Računsko sodišče pri teh revizijah ni
               ugotovilo nič. Celo več, smo ena redkih strank, ki smo dobili tudi pozitivno mnenje
               Računskega sodišča. LDS recimo za volilno kampanjo negativno, ampak strašno majhno
               kazen, neznatno kazen, itn.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Mir v dvorani.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p><gap n="..."/> in gospod Anderlič bosta verjetno še kaj razpravljala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Ne, ne bosta.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Ne bosta, škoda, ne, ker njihovih razprav se vedno veselimo, itn. Skratka, vsi tisti,
               ki razpravljate pri teh zadevah, ki s tako lahkoto govorite o obtožbah, bremenite
               tiste, ki vam niso po godu, mislim, da si delate zelo slabo uslugo. Če je te
               koalicije kaj v hlačah, potem je zagotovo bilo treba vključiti Dobro jutro pa še
               kakšen brezplačnik, tiskani, med preiskovance in tudi marsikaterega izmed
               elektronskih brezplačnikov. Kajti, v tem primeru gre za zelo enostavno vidno vzročno
               povezavo med ministrom, ki je minister za visoko šolstvo in ima tudi nadzor nad
               elektronskimi komunikacijami, kot veste smo zaradi tega spreminjali Zakon o vladi, in
               večinskimi financerji v tem primeru, Mobitelom, Telekomom in tudi kakšno družbo v
               državni lasti, recimo, Slovenskimi železnicami. Tudi Slovenske železnice, ki jih s
               takšno težavo saniramo, so eden od pomembnih sponzorjev slovenskih brezplačnikov. Ne
               boste verjeli. Predsednik Vlade hodi enkrat mesečno usklajevati rešitve, iskati
               modele, kako sanirati Slovenske železnice, te pa so eden pomembnih financerjev
               slovenskih brezplačnikov, recimo Dobro jutro ali, recimo, Žurnala in tako naprej.
               Zanimivo. Nikogar to ne zbode. Nikogar, ne manjše koalicijske stranke ne največje
               koalicijske stranke. Najbrž iz odnosa, iz pietete, iz spoštovanja do predsednika
               Vlade tega ne uvrstite v preiskovalno komisijo. Pa bi bilo dobro. Ni se treba
               smejati, to so dejstva gospa. Vzemite to številko časopisa Dobro juto iz sobote, 19.
               decembra 2009, to je že eno leto v času vaše vladavine in preglejte, kateri državni
               sponzorji so zagotovili sredstva za izdajo te številke, ki je izšla, tako piše, v 350
               tisoč izvodih. Dobro in korektno bi bilo, da bi to vklopili v preiskovalno
               komisijo.</p>
               <p>Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>K besedi se je prijavila Melita Župevc, kot predlagateljica.</p>
               <p>Prosim.</p>
            </sp>
            <sp who="SDZ5:ŽupevcMelita">

               <speaker>MELITA ŽUPEVC:</speaker>

               <p>Hvala lepa.</p>
               <p>No, pa smo pri bistvu. Mene veseli, da je opozicija ugotovila, da potrebuješ, če
               želiš imeti brezplačnik, ekstenzivno oglaševanje, torej, da rabiš oglaševalce,
               sponzorje. Potem se sprašujem, kako je možno, kako eden od teh dveh brezplačnikov ni
               imel nobenega oglasa. S čim so potem pokrili tisk, distribucijo, avtorske prispevke
               in še kaj drugega? nobenega oglasa. Ali razumemo?! Jaz razumem vzročno zvezo.</p>
               <p>Potem je bila v naslednji številki, ko so mediji začeli pisati, kako je možno, da
               izhaja brezplačnik, ki nima oglasov, ena vedeževalka. Vedeževalka. Zdaj jaz ne vem,
               morda je ta vedeževalka res zelo uspešno, ali ima veliko pod palcem, ker ona je bila
               namreč glavna in edina oglaševalka. Mi smo danes to vedeževalko poklicali, jaz ne
               vem, na tej številki ni bilo nobene vedeževalke. Morda je tudi ona po volitvah
               fantomsko izginila, ampak ona je bila ena in edina oglaševalka. Tako je pač to. Ali
               pa recimo, Usekaj.si, volitve.si. Tudi to so bili oglaševalci. Kakšni oglaševalci so
               bili to? Ko govorite o oglasih in kako pomembno je, da imajo brezplačniki oglase - ja
               - potem je pa vprašanje, kaj pa brezplačniki, ki izhajajo brez oglasov. Kdo je pa
               njih financiral? Kako jih je financiral, iz kje jih je finaciral? Kam je nakazal
               denar, kdo je dobil kakšno plačilo in kdo je kaj skompenziral? Jaz ne pristajam na to
               primerjavo, da so vsi brezplačniki v Sloveniji isti. Ne ni res. Ni res. Jaz nikoli
               nisem imela nobene težnje po tem, da bi urejala kot politik kakšen časopis, da bi
               posegala v kakšno uredniško politiko. Meni velikokrat ni všeč, kaj piše, ampak ni
               moja pristojnost, niti moja pravica, da se v to vtikam. Jaz tega ne počnem. Kaj
               počnejo drugi, bodo pa oni odgovarjali sami zase. Če pa je nekdo, kot rečeno,
               zlorabil medijsko zakonodajo in v tem primeru so bile dokazane kršitve medijske
               zakonodaje, dokazane. Če je nekdo domnevno zlorabil volilno zakonodajo in če je morda
               kdo zlorabil svoj politični vpliv, to pa je druga zgodba. In ni pošteno metati vseh v
               isti koš. Ni pošteno. Govorimo o Slovenskem tedniku in Ekspresu, o dveh
               brezplačnikih, ki sta izšla pred volitvami, ki jih po volitvah ni bilo več. Prej, ko
               ste govorili o nekih kuharskih receptih, da ne bomo šli brati res vseh številk naglas
               od začetka pa do konca. Pa poglejmo, kaj piše na prvih straneh. Vmes boste pa našli
               veliko o tankočutnosti, simpatiji, naklonjenosti točno eni politični stranki. To je
               res. V ozadju mora biti velika zarota. Velika.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Aleksander Zorn.</p>
               <p>Prosim.</p>
            </sp>
            <sp who="SDZ5:ZornAleksander">

               <speaker>ALEKSANDER ZORN:</speaker>

               <p>Hvala lepa. Spoštovani!</p>
               <p>Zgodilo se bo to, da se boste morali navaditi, da bo še naprej izhajal takšen
               brezplačnik in bo še naprej hvalil stranko SDS. Pa, če bo to še tako blasfemično in
               še tako v nasprotju s svobodnim novinarstvom. Upam, da bo vaša preiskava prinesla k
               temu, da boste spoznali, da se bo to še zgodilo. Zgodilo se bo tudi to, da bo kakšen
               od teh, ki bo hvalil stranko SDS imel prav. Tudi ta blasfemija se bo zgodila. Vse to
               se bo še dogajalo in prosim, raziščite to.</p>
               <p>Če sem bil že obtožen sarkazma, naj vam povem nekaj. Moj namen je bil, kar bom zdaj
               ponovil, in se je izkazalo pri tej razpravi še dvakrat bolj, da je podobnost vsebin
               še kakšnih drugih brezplačnikov, podobnost oglaševalskih firm in podobnost
               skrivnostnih lastnikov je zelo skupaj, zelo skupaj z Dobro jutro, kjer je avstrijski
               lastnik izjemno zainteresiran za eno politično opcijo in za to, da oglašujejo pri
               njemu državna podjetja, on pa te časopise deli zastonj. Sumljivo, vam moram povedati,
               sumljivo. Tudi oglaševalska podjetja, ki kar tekmujejo pri tem, da so v tem
               brezplačniku, tudi novinarji so najbolj zainteresirani za ministre ali druge vidne
               predstavnike koalicije, tudi zanimivo. Saj to je zelo zanimivo. In podobnost vsebin
               med inkriminiranimi brezplačniki in temi je popolna.</p>
               <p>Moram pa povedati, da sem pred nekaj trenutki na mizo dobil še en izjemno zanimiv
               brezplačnik, reče se mu Info občan. Ima, recimo, devet strani in dvajset slik -
               dvajset slik gospoda Kontiča, vašega, ki je prej predstavljal stališče stranke SD.
               Dvajset slik! Med drugim je na sliki tudi v križanki, da bi ga ljudje ja prepoznali,
               z vprašanjem, kdo je ta človek tukaj v tem časopisu. Prosim, zdaj pa govorimo naprej
               o brezplačnikih na tak visok, ogorčen način! Kajti potrebno je bilo strašno
               ogorčenje, da ne rečem srd. Treba je bilo izraziti srd, da je bil užaljen nekakšen
               psihiater, ki deli moralne nauke celi Sloveniji in celo starosti slovenske politike,
               da je najbrž moten in v hudi krizi, ker je izrekel nekaj besed spoštovani gospe
               ministrici velike lepote. Takole je z njim: navaden strankarski aparatčik je, čeprav
               je psihiater. Tako je to. In naj vas ne moti moj sarkazem, ker to ni, to je satira in
               moj način humorja je pač resnoba. Se boste že navadili. Hvala vam lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima kot zadnji razpravljavec Bojan Kontič.</p>
            </sp>
            <sp who="SDZ5:KontičBojan">

               <speaker>BOJAN KONTIČ:</speaker>

               <p>Replika je, replika.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Ne morem vam dati replike, gospod Kontič, ker niste pred tem govorili.</p>
            </sp>
            <sp who="SDZ5:KontičBojan">

               <speaker>BOJAN KONTIČ:</speaker>

               <p>Ja, predsednik<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Aja, predstavljali ste stališče. Pardon! Predstavili ste stališče stranke. Prosim,
               replika.</p>
            </sp>
            <sp who="SDZ5:KontičBojan">

               <speaker>BOJAN KONTIČ:</speaker>

               <p>Če kaj, predsednik, v tem Državne zboru poznam, poznam poslovnik, sem namreč vodil
               komisijo dva mandata.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Ga poznam tudi jaz, vendar kot se spomnim, ko ste predstavljali stališče, mene ni
               bilo v dvorani. Torej, prosim.</p>
            </sp>
            <sp who="SDZ5:KontičBojan">

               <speaker>BOJAN KONTIČ:</speaker>

               <p>Tisti, ki jih skrbi moja fotografija - zdaj me lahko vidite tudi v živo, verjetno vam
               ni najbolj všeč, ampak ni problem v tem. Gospod komunist, bivši, Ivan Janša, pomirite
               se<gap n="..."/> <stage>/Nemir v dvorani./</stage></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Gospod Kontič, trenutek!</p>
            </sp>
            <sp who="SDZ5:KontičBojan">

               <speaker>BOJAN KONTIČ:</speaker>

               <p>O tem smo razpravljali že pred dnevi<gap n="..."/> Izvolite, predsednik. <stage>/Oglašanje v dvorani./</stage>
               A to pa ni žalitev, gospod predsednik vaše stranke je rekel, da je ponosen in da ne
               skriva zgodovine in preteklosti.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Gospod Kontič. Prosim, a se ustavite. Vas moram ustaviti, ker vam moram dati kot
               repliko, ker je tekel čas. Trenutek. 45 sekund ste že porabil. Nadaljujte, prosim.
            </p>
            </sp>
            <sp who="SDZ5:KontičBojan">

               <speaker>BOJAN KONTIČ:</speaker>

               <p>Brez skrbi, gospod Ivan Janez Janša, vaših fotografij v našem časopisu ne bomo
               objavljali, tako da ste povsem brez skrbi, zato ker jih ljudje ne bi brali in bi jih
               metali po tleh, naše pa prebirajo v Velenju.</p>
               <p>Nekaj ste močno zgrešili pri tej navedbi, gospod Zorn, namenoma seveda, ker vedno z
               namenom nekaj poveste s te strani, tudi če je to laž in to je lahko groba laž. Info
               občan, ki se izdaja v Velenju, je strankarsko glasilo. In na njem piše: Izdajatelj
               Socialni demokrati. In če na vsaki strani objavimo našo fotografijo to ni nič
               spornega, ker je naš časopis in mi smo izdajatelji in ve se, kdo ga plača. Kako ga pa
               prebirajo, je pa druga stvar in je stvar bralk in bralcev. Torej, vedno vi naredite
               neko zgodbo, neko pol resnico<gap n="..."/><stage>/Oglašanje izklopi./</stage> Gospod Tanko, kar umirite se,
               jaz sem navajen na vašo kulturo, bi bil, presenečen, če bi poslušali. Časopis, ki ga
               izdajamo<gap n="..."/> Tako mirno pa ni treba sedeti, ker smešno izgledate, če vam smem
               povedati.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Prosim gospod Kontič.</p>
            </sp>
            <sp who="SDZ5:KontičBojan">

               <speaker>BOJAN KONTIČ:</speaker>

               <p>Če bi vi počel to, kar počnem jaz, gospod predsednik, se ne bi oglašali.</p>
               <p>Še enkrat vam povem, gre za čisto zlorabo. <gap n=".."/><stage>/Oglašanje iz klopi./</stage></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Prosim mir v dvorani!</p>
            </sp>
            <sp who="SDZ5:KontičBojan">

               <speaker>BOJAN KONTIČ:</speaker>

               <p>Še enkrat, no, ampak se zavežem tu na tem mestu, ko bomo naslednjo številko izdali in
               ker ljudje niso spremljali prejšnje seje, bomo napisali tudi vaše besedilo. Po poteh
               Avnoja, gospod Ivan Janez Janša, da ga bodo lahko prebrali tudi v našem časopisu. Jaz
               sem vam obljubil, da ga bomo večkrat ponavljali in res ga bomo, ker je zanimiv in
               kaže na vašo dvoličnost, ravno tako, kot kažejo te vaše izjave na vašo dvoličnost.
               Povejte po resnici, tako, kot je. Ni problem v tem, da nam oporekate izdajate, tudi
               lahko strankinega časopisa, ampak povejte, da je to strankin časopis in da to ni
               časopis, ki ste ga vi izdajali pred volitvami, ker še danes ne vemo, kdo ga je
               plačal, ker še danes ne vemo, ali imamo za to 10 Patrij brez opreme, ker še danes ne
               poznamo odgovora na vemo nekatere poglavitne stvari. Ampak kolegice in kolegi,
               izvedeli jih bomo s to preiskavo. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Spoštovani kolegi, če bi smel, pa ne smem, bi pozdravil redaktorje vseh
               brezplačnikov, vseh vrst brezplačnikov, ki so v tem trenutku v dvorani. Hvala
               lepa.</p>
               <p>Besedo ima Breda Pečan.</p>
            </sp>
            <sp who="SDZ5:PečanBreda">

               <speaker>BREDA PEČAN:</speaker>

               <p>Jaz moram reči, da po tem, kar je povedal vodja naše poslanske skupine, je skorajda
               odveč še kaj reči, pa vendarle. Zanima me, in z velikim veseljem bom spremljala delo
               preiskovalne komisije, ki bo na koncu koncev prišla do podatkov, do katerih novinarji
               niso mogli priti. To smo zelo jasno videli. Zelo skrivnostno je, kako je možno, da je
               podjetje, ki ni imelo ničesar, lahko dobilo milijone evrov kredita. Kdo je jamčil za
               te kredite? Dve podjetji sta izdajali vsaka svoj brezplačnik. Slišali smo večkrat, da
               je eno od teh podjetij imelo - morda je to sicer bilo zelo koristno in pomembno, da
               je vedeževalka financirala reklamo v tem tedniku, brezplačniku, zaradi tega, ker je
               na ta način morda pričarala kakšen denar, ki pa ni šel mimo ali skozi Urad za
               preprečevanje pranja denarja. Namreč, če neko podjetje dobi denar oziroma natisne
               celo vrsto številk nekega brezplačnika brez reklam, pomeni, da je to podjetje bilo
               zelo skrivnostno financirano in da bi absolutno pri tem skrivnostnem financiranju
               moral Urad za preprečevanje pranja denarja to preveriti, ugotoviti, od kje je denar,
               na kakšen način se pere, kakšna nezakonita dejanja so skrita za pridobivanjem tega
               denarja. Drugo je pa to, da so kredite za tiskanje in distribucijo in pisanje,
               seveda, Slovenskega tednika morale verjetno dati tudi banke. Če pa niso dale banke,
               so morali dati neki subjekti, posamezniki ali gospodarske družbe, ki so zagotovo
               morale zahtevati neko jamstvo za to, da so lahko pričakovali vrnitev denarja. No,
               nekaj tega denarja je tako ali tako ostalo nepoplačanega, med drugim tudi Pošte. In
               ko govorite v Slovenski demokratski stranki, da nima ta stranka nobene zveze z
               brezplačniki, vsebina je bila tako ali tako jasna, mislim, da bolj jasno ne bi moglo
               biti, ampak pustimo to. Na primer, lahko rečemo, da je neka baraba bila, ki je
               namenoma pisala ves čas proti tako imenovani tranzicijski levici, o kateri ves čas
               poslušamo, zaradi tega, da bi pokazala, se pravi, tranzicijska levica je začela
               izdajati brezplačnike zaradi tega, da bi pokazala s prstom, kako hudobni so v
               Slovenski demokratski stranki, da napadajo skozi brezplačnike, ki nimajo nobenih
               gospodarjev, ki nimajo nobenega denarja in so, se pravi, nekaj nezakonitega. In to
               dela SDS. To smo mi naredili zato, da bi SDS-u podtaknili, kako goljufajo, perejo
               denar, goljufajo tudi konec koncev dobavitelje, med drugim tudi Pošto Slovenije. Pri
               čemer smo v medijih lahko prebrali, da je gospa, ki je izvajala revizijo tega posla
               med Pošto in tema dvema brezplačnikoma, slučajno v tesni povezavi s Slovensko
               demokratsko stranko. Torej, spet smo podtaknili Pošti neko osebo, ki je izvajala
               revizijo nad poslom, ki ga je delala njena stranka, to je bilo gotovo namenoma. In
               morem reči, da bi moral biti direktor Pošte Slovenije bi moral biti posebej okaran
               zaradi tega, ker dela tako nemogoče poteze. Jaz sem vesela, da bo ta preiskovalna
               komisija končno oprala ugled in poštenje Slovenske demokratske stranke, da bo
               dokazala, da je vse skupaj konstrukt, ki ga je naredila Socialna demokracija in
               zaradi tega menim, da bi nujno morali imeti podpredsednika, ki bi bil iz Slovenske
               demokratske stranke, zato da bi lahko usmerjal delo in pot te preiskovalne komisije.
               Namreč, jaz glede na to, kar sem danes poslušala v razpravah, kako naj pometemo pred
               svojim pragom, kako so brezplačniki v Sloveniji, v njih se pojavljajo reklame Siola,
               Nedeljskega dnevnika, ne vem česa še vse, ja, to je pa res nemogoče, to so
               brezplačniki, ki si upajo financirati z reklamami. Moram reči, da je nujno, kolegice
               in kolegi, da v to preiskovalno komisijo vključimo brezplačnike, ki si dovolijo
               objavljati reklame zato, da financirajo svoje izhajanje. Jaz mislim, da je tukaj
               nekaj čisto narobe. V Sloveniji morajo izhajati brezplačniki, ki se financirajo iz
               dolgov do dobaviteljev in do kreditodajalcev, to je pravi način financiranja
               brezplačnikov. Ja, za božjo voljo, kje ste pa že videli, da se objavlja v
               brezplačnikih reklamo zato, da se ga financira? Po celem svetu, veste, zlasti v
               Združenih državah Amerike, kjer ima ena od strank v tem parlamentu zelo veliko
               vzorov, zlasti tam izhajajo brezplačniki brez reklam, brez reklam, pomislite. In
               sigurno je tudi svetovna kriza nastala zaradi tega, ker se nekateri brezplačniki
               financirajo z reklamami. Jaz mislim, da je to globoko treba raziskati.</p>
               <p>Ko govorimo pa o brezplačniku Dobro jutri, bi pa še mimogrede rekla to, v eni
               številki od primorskih časopisov Dobro jutro je tudi intervju z menoj, pomislite, in
               jaz na žalost nisem mogla najti v tisti številki reklame za nobeno podjetje, v
               katerem delajo moji prijatelji, sorodniki in tako naprej. Nekaj je narobe. Nekaj je
               narobe. Pomislite, objavljen je bil moj intervju in ni bilo reklame ne za Luko Koper,
               ne za Kad, ne za Sod, ne v Sodu nimam nobenega sorodnika, pardon, sem pozabila, ne za
               Svobodne sindikate Slovenije, tam je neka moja sorodnica, tako da, nenavadno, to
               Dobro jutro ni dosledno. Reklame objavlja samo takrat, ko je objavljen intervju
               Gregorja Golobiča. <q>"Čudnog li čuda."</q> Ampak moram reči, da bi moral biti za to<gap n="..."/>
               <stage>/Izklop mikrofona./</stage></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Čas je potekel poslanski skupini.</p>
               <p>Želijo besedo še predlagatelji, predlagateljica, predlagatelj?</p>
               <p>Prosim.</p>
            </sp>
            <sp who="SDZ5:ŽupevcMelita">

               <speaker>MELITA ŽUPEVC:</speaker>

               <p>Hvala lepa, predsednik.</p>
               <p>Prej nam je bilo očitano, da smo napačno navajali podatke. Verjetno je problem, da je
               tudi pri AJPES-u neke vrste zarota v ozadju. Jaz nikoli nisem govorila, da SDS izdaja
               Demokracijo. Ne vem, kdo je to rekel. Ampak, slučajno je tam neko podjetje, neka
               založba, ki se ji reče Nova obzorja. In vi, ki vem, da znate dobro brati podatke iz
               AJPES-a, pojdite pogledat na AJPES, kaj tam piše. Kakšen lastniški delež ima SDS. Ja
               večinski, ne? To pač piše na AJPES-u, jaz ne vem, jaz nimam nobenega prijatelja na
               AJPES-u. To pač tam piše. In to podjetje, ta založba je čisto slučajno izdala neko
               knjigo, ki se jo je v tem parlamentu delilo pred dvema dnevoma in to v trenutku, ko
               je predsednik Republike Slovenije odgovarjal na ustavno obtožbo. Ampak, tega ni
               naročilo vodstvo Državnega zbora. to ni bilo predvideno gradivo. In ko sem jaz
               vprašala kolega, pa saj ni važno, kdo je to bil, je rekel: <q>"Moji šefi."</q> In sem ga
               vprašala: <q>"Kateri šefi?"</q> Pa pravi: <q>"Ja, moji."</q> <q>"Ja, kateri?"</q> Pa pravi: <q>"Tisti, ki
               sedijo nasproti."</q> Kdo si lahko to privošči, da to počne v Državnem zboru?! Zdaj sem
               povedala, poglejte na AJPES, če meni ne verjamete. Morda je to zmota. SDS je večinski
               lastnik založbe Nova obzorja, ta založba čisto slučajno izdaja tudi Demokracijo.
               Čisto slučajno. Čisto slučajno je izdala tudi tisto knjigo, ki ste jo delili v tem
               Državnem zboru, pred dvema dnevoma, ko je tukaj govoril predsednik republike, kar je
               bilo, prvič, nespoštljivo, in če mene vprašate, si kaj takšnega v tem parlamentu ne
               bi smeli privoščiti, če imate vsaj malo politične kulture.</p>
               <p>Ko nekdo govori, pa ni ravno nekdo, je celo predsednik republike, s tako pritlehno
               politično provokacijo pridete na dan. Zakaj niste potem tega razdelili, ne vem, tri
               dni prej, dva dni kasneje, en mesec prej? Ne razumem tega. Saj so škarje in platno v
               vaših rokah. Ko je bilo prej rečeno, da so problem drugi brezplačniki z druge strani
               - glejte, pri drugih brezplačnikih se ve, kdo pije in kdo plača. In osnovna stvar, ki
               je tukaj, je vprašanje, kaj je zakonito, kaj je nezakonito. Če želite, se lahko
               pogovarjamo tudi o tem, kaj je etično in kaj je neetično. Ta dva brezplačnika, ki se
               slučajno imenujeta, ne vem, kdo si je izmislil ti dve imeni Slovenski tednik in
               Ekspres, njuno bistvo lahko strnemo v 10 točk: politična diskreditacija, fantomski
               botri, fantomski financerji, fantomski pisci, fantomski oglaševalci, eksces, zloraba
               medijske zakonodaje, domnevna zloraba volilne zakonodaje, nedvomno zloraba etičnih
               meril javne besede in zloraba političnega vpliva. V tem je ta pomembna razlika in jaz
               ne pristajam na to, da govorite, zakaj pa ne tega. Ne. Zato, ker za to ni razlogov.
               Točno ta dva, točno ta dva, ki sta začela izhajati pred zadnjimi volitvami, ki nista
               pisala samo o kuharskih receptih, v njih ni bilo samo križank, so bile pa visoke
               denarne nagrade, za brezplačnik zelo visoke, 300 evrov na eno križanko. V tem je ta
               pomembna razlika. Nekorektno je do tistih časopisov, če želite, brezplačnikov, ki se
               borijo na trgu, ki delajo pošteno, ki jim je pomembna objektivnost, če želite,
               resnicoljubnost. Tam pišejo celo pravi novinarji. Tam ne pišejo neki <q>"Vidi Vidci"</q>, pa
               ne vem še, kdo vse drug. Tam se ljudje, ki se podpišejo z imenom in priimkom. In
               zaradi mene lahko pišejo o SDS vsak dan. Lahko jih hvalijo do neba, če je to njihov
               način. Če pač so oni, naj se pod to podpišejo, stojijo za svojimi besedami, OK, v tem
               ni nobenih težav. Meni, kot rečeno, kakšen članek tudi ni všeč, ampak to je moj
               problem, za to gre. Gre za zakonitost, gre za objektivnost, gre za etičnost in še za
               marsikaj drugega, predvsem pa gre za denar.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Vsi prijavljeni razpravljavci, ki ste to želeli, ste dobili besedo. Ker čas določen
               za razpravo še ni potekel, sprašujem, ali želi na podlagi prvega odstavka 71. člena
               Poslovnika še kdo razpravljati? Prosim za prijavo. Prijavljenih je 22 razpravljavk in
               razpravljavcev, časa je pa še 16 minut. Glede na prakso, ki smo jo uvedli v zadnjih
               dveh dneh in tudi ker je v 40 sekundah res težko kaj resnega povedati prosim, da
               soglašate z ugotovitvijo, da je razprava na temo brezplačnikov zaključena.</p>
               <p>Gospod Grims proceduralno.</p>
            </sp>
            <sp who="SDZ5:GrimsBranko">

               <speaker>MAG. BRANKO GRIMS:</speaker>

               <p>Gospod predsednik, tokrat ugovarjam izjemoma, kajti tudi 40 sekund je dovolj, da bi
               odgovorila gospa Župevčeva, ki je prej dejala, da se nikoli ne bi polaščala medijev
               in ne bi to njenimi prišlo niti na misel, da bi torej gospa Župevčeva pojasnila
               pisma: Dragi Borut, dragi Tone, kolegov gospoda Ropa in gospoda Pahorja<gap n="..."/></p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Gospod Grims to ni proceduralni predlog<gap n="..."/></p>
            </sp>
            <sp who="SDZ5:GrimsBranko">

               <speaker>MAG. BRANKO GRIMS:</speaker>

               <p><gap n="...."/> s katerim so bili skupaj v luči te njene izjave. Gre namreč za vprašanje
               etičnosti, kot se je sama sklicevala in tudi verodostojnosti, gospe in gospodje.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Gospod Grims, to ni proceduralni predlog. Zlorabil ste pravico do proceduralnega
               predloga.</p>
               <p>Ugotavljam, da smo zaključili razpravo na temo brezplačnikov. Na podlagi drugega
               odstavka 4. člena Poslovnika zbor o parlamentarni preiskavi ne glasuje, zato
               ugotavljam, da je Državni zbor odredil parlamentarno preiskavo za ugotovitev in oceno
               dejanskega stanja v zvezi z ustanovitvijo izdajateljev, izdajanjem in financiranjem
               brezplačnih tednikov Slovenski tednik in Ekspres zaradi obstoja suma, da sta bila
               izdana z namenom vpliva na volitve poslancev v Državni zbor leta 2008, in sicer v
               korist političnih strank takratne vladajoče koalicije oziroma zaradi obstoja suma, da
               gre za njihovo prikrito predvolilno kampanjo oziroma financiranje političnih strank,
               ki je lahko podlaga, prvič, za odločanje Državnega zbora o politični odgovornosti
               posameznih nosilcev javnih funkcij zaradi obstoja suma, da so bili posamezni nosilci
               javnih funkcij vpleteni v ustanovitev izdajateljev, njihovo poslovanje in izdajanje
               brezplačnikov, da so bili posamezni nosilci javnih funkcij v zvezi z izdajo
               brezplačnikov vpleteni v domnevno kršitev določil veljavne zakonodaje s področja
               medijev, volilne kampanje in političnih strank oziroma domnevno opustitev dolžnih
               ravnanj, da so bili posamezni nosilci javnih funkcij vpleteni v financiranje
               brezplačnikov, in sicer tako, da naj bi zlorabili svoj politični vpliv za sodelovanje
               izdajateljev z gospodarskimi družbami, v katerih ima država neposredno ali posredno
               več kot 25% delež v kapitalu, in družb, v katerih imajo te družbe večinski delež, v
               nadaljevanju, gospodarskih družb v neposredni ali posredni pretežni državni lasti z
               izdajanjem brezplačnikov, in drugič, za spremembe veljavne zakonodaje s področja
               medijev, volilne kampanje in političnih strank in za druge odločitve v skladu z
               ustavnimi pristojnostmi Državnega zbora.</p>
               <p>Namen parlamentarne preiskave je pojasniti in razjasniti vsa dejstva in okoliščine
               ter ocenitev dejanskega stanja ustanovitve izdajateljev, izdajanje in financiranje
               brezplačnikov. Ugotoviti, čigavi in kakšni interesi so pripeljali do tega, da sta
               bila brezplačnika izdana in ugotoviti stopnjo morebiti vpletenosti posameznih
               nosilcev javnih funkcij v ustanovitev izdajateljev, izdajanje in financiranje
               brezplačnikov in oceniti njihov politični vpliv. Ugotoviti povezave med posameznimi
               nosilci javnih funkcij in osebami, ki so bili poleg izdajateljev vpletene v
               ustanovitev izdajateljev, izdajanje in financiranje brezplačnikov. Ugotoviti, ali so
               obstajali politični razlogi, zaradi katerih naj bi predstavniki Republike Slovenije
               kot lastnika v nadzornih organih, gospodarskih družb v neposredni ali posredni
               pretežni državni lasti, ki so ali pa še vedno delujejo v nadzornih organih dopustili
               sodelovanje izdajateljema brezplačnikov oziroma naj ne bi ukrepali skladno s svojimi
               pooblastili, saj obstoja slum, da izdajatelja brezplačnikov nista premogla zadostnih
               sredstev za izdajanje obeh brezplačnikov. Ugotoviti ali so organi gospodarskih družb
               v neposredni in posredni pretežni državni lasti, ki so sodelovali z izdajateljema
               brezplačnikov, vplivali posamezni nosilci javnih funkcij oziroma ali so za
               odobravanje sodelovanja zlorabili svoj politični vpliv. Ugotoviti, ali in zakaj naj
               bi posamezni nosilci javnih funkcij dopustili domnevno kršitev določil veljavne
               zakonodaje s področja medijev, volilne kampanje in političnih strank oziroma domnevno
               opustitev dolžnih ravnanj, saj obstaja sum, da sta bila brezplačnika izdana z namenom
               vplivati na volitve poslancev v Državni zbor leta 2008, in sicer v korist političnih
               strank takratne vladajoče koalicije, oziroma obstaja sum, da gre za njihovo prikrito
               predvolilno kampanjo oziroma financiranje političnih strank.</p>
               <p>Obseg parlamentarne preiskave je: Preiskava naj se osredotoči na časovno obdobje od
               ustanovitve izdajateljev obeh brezplačnikov, gospodarskih družb Zametek, d.o.o., in
               Progresija, d.o.o., od prve izdaje brezplačnikov Slovenski tednik in Ekspres pa do
               prenehanja izdajanja oziroma dne, ko sta bili gospodarski družbi oziroma izdajatelja
               obeh brezplačnikov izbrisani iz sodnega registra. Preiskava naj zajame ustanovitev
               izdajateljev obeh brezplačnikov, gospodarskih družb Zametek in Progresija, izdajo
               brezplačnikov ter sodelovanje gospodarskih družb v neposredni ali posredni pretežni
               državni lasti z izdajateljema in ravnanje oziroma neravnanje pristojnih državnih
               organov glede ustanovitve in izdajanja obeh brezplačnikov za uveljavljanje veljavne
               medijske in volilne ter zakonodaje v političnih strankah.</p>
               <p>Parlamentarna komisija je s tem odrejena.</p>
               <p>Mandatno-volilno komisijo Državnega zbora s tem v zvezi prosim, da pripravi predlog
               sklepa o sestavi in imenovanju preiskovalne komisije v skladu z vsebino odrejene
               parlamentarne preiskave in ga posreduje v odločitev Državnemu zboru najkasneje na
               prihodnji seji.</p>
               <p>S tem zaključujem to točko dnevnega reda.</p>
               <p>Prekinjam 14. sejo Državnega zbora, ki jo bomo z glasovanji nadaljevali ob 17.40.</p>
               <stage type="time">(Seja je bila prekinjena ob 17.09 in se je nadaljevala ob 17.40.)</stage>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Spoštovane poslanke in poslanci, nadaljujemo sejo.</p>
               <p>Prehajamo na <title>prekinjeno 14. točko dnevnega reda,</title> to je na <title>drugo
                  obravnavo Predloga zakona o spremembah in dopolnitvah Zakona o varnosti v
                  železniškem prometu v okviru rednega postopka.</title>
               </p>
               <p>Ker so v drugi obravnavi vloženi amandmaji, prehajamo na odločanje o amandmajih.</p>
               <p>Najprej bomo odločali o prvem amandmaju Poslanske skupine SDS k 4. členu. Glasujemo.
               Navzočih je 60 poslank in poslancev, za je glasovalo 23, proti 36.</p>
               <p><stage>(Za je glasovalo 23.)</stage> <stage>(Proti 36.)</stage></p>
               <p>Prehajamo na odločanje o drugem amandmaju, ki ga je prav tako vložila Poslanska
               skupina SDS k 4. členu. Glasujemo. Navzočih je 68 poslank in poslancev, za je
               glasovalo 26, proti 41.</p>
               <p><stage>(Za je glasovalo 26.)</stage> <stage>(Proti 41.)</stage></p>
               <p>Amandma ni bil sprejet.</p>
               <p>Prehajamo na odločanje o amandmaju k 14. členu, ki ga je vložila Poslanska skupina
               SDS. Glasujemo. Navzočih je 70 poslank in poslancev, za je glasovalo 26, proti
               43.</p>
               <p><stage>(Za je glasovalo 26.)</stage> <stage>(Proti 43.)</stage></p>
               <p>Amandma ni bil sprejet.</p>
               <p>S tem smo zaključili drugo obravnavo predloga zakona.</p>
               <p>Prehajamo na <title>tretjo obravnavo.</title> Ker v drugi obravnavi k dopolnjenemu predlogu
               zakona amandmaji niso bili sprejeti, prehajamo na odločanje o predlogu zakona.
               Obveščam vas, da me Zakonodajno-pravna služba oziorma Vlada nista opozorili, da bi
               bil zaradi amandmajev, sprejetih na matičnem delovnem telesu, predlog zakona
               neusklajen.</p>
               <p>Prehajamo torej na glasovanje o zakonu v celoti. Glasujemo. Navzočih je 70 poslank in
               poslancev, za je glasovalo 52, proti nihče.</p>
               <p><stage>(Za je glasovalo 52.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>V zvezi s to točko dnevnega reda Vlada predlaga zboru, da na podlagi 153. člena
               Poslovnika Državnega zbora sprejme naslednji sklep: Zakonodajno-pravna služba
               pripravi uradno prečiščeno besedilo Zakona o varnosti v železniškem prometu.</p>
               <p>Glasujemo. Glasovalo je 70 poslank in poslancev, 69 za, eden proti.</p>
               <p><stage>(Za je glasovalo 69.)</stage> <stage>(Proti 1.)</stage></p>
               <p>Ugotavljam, da je sklep sprejet.</p>
               <p>S tem zaključujem to točko dnevnega reda.</p>
               <p>Nadaljujemo s prekinjeno <title>10. točko dnevnega reda - tretja obravnava Predloga
                  zakona o spremembah in dopolnitvah Zakona o ravnanju z gensko spremenjenimi
                  organizmi,</title> v okviru rednega postopka.</p>
               <p>Ker amandmaji k dopolnjenemu predlogu zakona niso bili vloženi, prehajamo na
               odločanje o predlogu zakona.</p>
               <p>Obveščam vas, da me Zakonodajno-pravna služba oziroma Vlada nista opozorili, da bi
               bil zaradi amandmajev, sprejetih na matičnem delovnem telesu, predlog zakona
               neusklajen.</p>
               <p>Prehajamo na glasovanje. Glasujemo. Glasovalo je 70 poslank in poslancev, za 69,
               nihče proti.</p>
               <p><stage>(Za je glasovalo 69.)</stage> <stage>(Proti nihče.)</stage></p>
               <p>Ugotavljam, da je predlog zakona sprejet.</p>
               <p>S tem zaključujem to točko dnevnega reda.</p>
               <p>Nadaljujemo s prekinjeno <title>11. točko dnevnega reda - tretja obravnava Predloga
                  zakona o prejemkih poslovnih oseb v gospodarskih družbah v lasti Republike
                  Slovenije in samoupravnih lokalnih skupnostih,</title> v okviru rednega postopka.</p>
               <p>Ker amandmaji k dopolnjenemu predlogu zakona niso bili vloženi, prehajamo na
               odločanje o predlogu zakona.</p>
               <p>Obveščam vas, da me Zakonodajno-pravna služba oziroma Vlada nista opozorili, da bi
               bil zaradi amandmajev, sprejetih na matičnem delovnem telesu, predlog zakona
               neusklajen.</p>
               <p>Glasujemo. Glasovalo je 70 poslank in poslancev, za 70, proti nihče.</p>
               <p><stage>(Za je glasovalo 70.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Nadaljujemo s prekinjeno <title>12. točko dnevnega reda - tretja obravnava Predloga
                  zakona o storitvah na notranjem trgu,</title> v okviru rednega postopka.</p>
               <p>Ker amandmaji k dopolnjenemu predlogu zakona niso bili vloženi, prehajamo na
               odločanje o predlogu zakona.</p>
               <p>Obveščam vas, da me Zakonodajno-pravna služba oziroma Vlada nista obvestili, da bi
               bil zaradi amandmajev, sprejetih na matičnem delovnem telesu, predlog zakona
               neusklajen.</p>
               <p>Prehajamo na glasovanje. Glasujemo. Glasovalo je 70 poslank in poslancev, za 66,
               proti 4.</p>
               <p><stage>(Za je glasovalo 66.)</stage> <stage>(Proti 4.)</stage></p>
               <p>Ugotavljam, da je predlog zakona sprejet.</p>
               <p>Prehajamo na nadaljevanje <title>prekinjen 13. točke dnevnega reda - to je z drugo
                  obravnavo Predloga zakona o spremembah in dopolnitvah Energetskega zakona,</title> v
               okviru rednega postopkaK predlogu zakona je k 15. členu vložen amandma. Vložile so ga
               Poslanske skupine SD, Zares, DeSUS in LDS. Prehajamo na glasovanje k temu amandmaju.
               Glasujemo. Navzočih je 70 poslank in poslancev, za je glasovalo 64, proti nihče.</p>
               <p><stage>(Za je glasovalo 64.)</stage> <stage>(Proti nihče.)</stage></p>
               <p>Amandma je sprejet.</p>
               <p>Zaključili smo glasovanje o amandmajih in drugo obravnavo predloga zakona.</p>
               <p>Prehajamo na <title>tretjo obravnavo</title> predloga zakona. Ker so bili v drugi obravnavi
               sprejeti amandmaji k manj kot desetini členov dopolnjenega predloga zakona in ker je
               v okviru razprave državna sekretarka Ministrstva za gospodarstvo že predlagala, da
               zbor na podlagi prvega odstavka 138. člena Poslovnika zbora še na tej seji opravi
               tretjo obravnavo predloga zakona, prehajamo na odločanje o navedenem predlogu. Sklep
               ne bo sprejet, če mu bo nasprotovala več kot tretjina navzočih poslancev. Glasujemo o
               predlogu, da še na tej seji opravimo tretjo obravnavo. Glasujemo. Navzočih je 70
               poslank in poslancev, za je glasovalo 69, proti nihče.</p>
               <p><stage>(Za je glasovalo 69.)</stage> <stage>(Proti nihče.)</stage></p>
               <p>Ugotavljam, da je bil sklep sprejet.</p>
               <p>Državni zbor bo tretjo obravnavo predloga zakona opravil v ponedeljek, 8. marca tega
               leta, po končanih glasovanjih. Službe zbora bodo pripravile pregled, v katerega bo
               vključen sprejeti amandma in člen, h kateremu je bil amandma sprejet. Amandmaje k
               temu členu lahko kvalificirani predlagatelji vložijo do začetka tretje obravnave
               predloga zakona na seji.</p>
               <p>S tem prekinjam to točko dnevnega reda.</p>
               <p>Prehajamo na <title>26. TOČKO DNEVNEGA REDA - TO JE NA OBRAVNAVO PREDLOGA ZAKONA O
                  RATIFIKACIJI KONVENCIJE SVETA EVROPE O PRANJU, ODKRIVANJU, ZASEGU IN ZAPLEMBI
                  PREMOŽENJSKE KORISTI, PRIDOBLJENE S KAZNIVIM DEJANJEM IN O FINANCIRANJU
                  TERORIZMA</title>. Predlog zakona je v obravnavo zboru predložila vlada. Predlog
               zakona je obravnaval Odbor za zunanjo politiko kot matično delovno telo, ki je zboru
               pisno poročal. Sledi predstavitev stališč poslanskih skupin. Prijavila se je najprej
               v imenu Slovenske demokratske stranke, mag. Branko Grims. Proceduralno, izvolite.
               Gospod Tanko.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Hvala lepa za besedo. Spoštovani predsedujoči! K temu aktu, k temu zakonu je
               Slovenska demokratska stranka vložila amandma, ki ga, tako ugotavljam, poslancem
               niste razdelili, niti ni nobene obrazložitve, zakaj ta amandma ni predložen. Bi pa
               rad ob tem povedal, da je ta amandma vložen skladno z drugim odstavkom 132. člena
               Poslovnika Državnega zbora in tukaj piše, da omejitve vlaganja amandmajev ne veljajo
               za amandmaje, ki se vlagajo k prehodnim in končnim določbam predloga zakona. Naš
               amandma, ki smo ga vložili, je bil vložen ravno k prehodnim in končnim določbam, ker
               se ureja rok. Predlagam, da ta naš amandma razdelite poslancem Državnega zbora, da za
               ta čas, dokler se amandma ne razdeli, prekinete sejo in potem opravimo razpravo ter
               glasovanje o vloženem amandmaju. Mislim, da je zelo nekorektno od vodstva Državnega
               zbora, da poslancev ne obvešča o tem, kaj so pripravile poslanske skupine, in nekdo
               mimo poslovnika odredi, da se vloženi amandma ne razdeli. In še toliko bolj čudno je,
               da se niti ne obvesti poslancev Državnega zbora, da je bilo nekaj vloženo, tudi v
               času, ko ste napovedali obravnavo točke dnevnega reda.</p>
               <p>Predlagam, da Poslovnik Državnega zbora velja enako za stranke, ki so v koaliciji, in
               za stranke, ki so v opoziciji, in da ne delate v bodoče več tovrstnih izjem.
               Predlagam pa, da za čas, dokler se ta amandma ne razdeli, prekinete sejo Državnega
               zbora. Mislim, da je v 15 minutah to relativno enostavno nalogo možno opraviti. Hvala
               lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa, gospod Tanko. Poslovnik velja gotovo za vse poslanke in poslance, ne
               glede na to, v katero poslansko skupino spadajo. Jaz sem obveščen, da je amandma
               vložen, vendar amandma ni vložen v skladu s poslovnikom. V skladu s poslovnikom se
               lahko k drugi obravnavi vložijo amandmaji le v primeru, če je prišlo do sprememb in
               dopolnitev zakona v matičnem delovnem telesu, na podlagi 132. člena Poslovnika pa
               samo takrat, če gre za obravnavo sprememb in dopolnitev zakona, in sicer k prehodnim
               in končnim določbam. Res ste vložili k prehodnim in končnim določbam, vendar
               sprejemamo zakon o ratifikaciji, ne pa spremembe in dopolnitve zakona o ratifikaciji,
               zaradi tega vaš amandma ni korektno vložen. Obvestili so me, da ni bil posredovan
               poslankam in poslancem, ker o njem ne moremo odločati.</p>
               <p>Želite besedo? Razprava ni mogoča, to je moja poslovniška odločitev.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Proceduralno, spoštovani podpredsednik. Ne bom razpravljal o tistem, česar niste
               razdelili. 132. člen se glasi takole. Prvi odstavek: <q>"Pri predlogu zakona o
               spremembah in dopolnitvah zakona se amandmaje lahko vlaga le k členom sprememb in
               dopolnitev predloga zakona."</q> Drugi odstavek: <q>"Omejitev iz prejšnjega odstavka ne
               velja za amandmaje, ki se vlagajo k prehodnim in končnim določbam predloga
               zakona."</q></p>
               <p>Mi smo vložili k prehodnim in končnim določbam in omejitev za take amandmaje v
               Poslovniku ni. Pravzaprav je to izjema, ki jo dopušča Poslovnik Državnega zbora.
               Predlagam, da vodstvo Državnega zbora zagotovi, da se ta amandma, ki je vložen
               skladno z drugim odstavkom 132. člena, razdeli poslancem Državnega zbora, zato
               predlaganem prekinitev za ta čas. Predlagamo potem v nadaljevanju tudi razpravo o
               korektno vloženem amandmaju poslanske skupine. Poslanci boste ali pa ne boste ta
               amandma potem z glasovanjem podprli. Ni pa, spoštovani predsedujoči, korektno, da se
               amandma ne razdeli, še manj korektno pa je, da se niti ne obvesti, da je bilo karkoli
               k tej točki vloženo in niti ni argumentirano, zakaj nekaj ni bilo razdeljeno.
               Predlagam prekinitev in razdelitev amandmaja. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Gospod Tanko, amandma ni bil vložen v skladu s poslovnikom. Poslovnik med sejo
               tolmačim jaz. Prebral sem vam 132. člen Poslovnika Državnega zbora, ki velja za
               spremembe in dopolnitve zakona. Mi pa danes sprejemamo zakon o ratifikaciji. Zaradi
               tega odločam, da se amandma ne bo vložil.</p>
               <p>Prehajamo na razpravo o vloženem zakonu. Prvi se je v imenu poslanske skupine
               prijavil mag. Branko Grims.</p>
            </sp>
            <sp who="SDZ5:GrimsBranko">

               <speaker>MAG. BRANKO GRIMS:</speaker>

               <p>Spoštovani. Najprej želim posebej poudariti, da Slovenska demokratska stranka izrecno
               podpira Konvencijo Sveta Evrope o pranju, odkrivanju, zasegi in zaplembi premoženjske
               koristi, pridobljene s kaznivim dejanjem, in o financiranju terorizma ter posebej
               poudarja njen pomen v naših razmerah, razmerah moderne družbe, pa po drugi strani v
               razmerah tranzicijske države, kjer vsi vemo, da se vsakodnevno srečujemo z odprtim
               vprašanjem korupcije, z odprtim vprašanjem premoženjske koristi, tajkunskega
               premoženja, kot mu radi nekateri rečemo, povzročenega z dvomljivi dejanji, včasih
               lahko tudi z direktnim kriminalom. V tem primeru je še toliko bolj nenavadno, da se
               soočamo z dejstvom, da je Vlada Republike Slovenije v zakonu o ratifikaciji
               predvidela izjemo. Izjavila je pridržek glede člena, ki ga citiram: <q>"Vsaka
               pogodbenica sprejme takšne zakonodajne ali druge morebitne ukrepe, s katerimi
               zagotovi, da pri težjem kaznivem dejanju ali dejanjih, ki jih opredeljuje nacionalna
               zakonodaja, storilec kaznivega dejanja izkaže izvor domnevne premoženjske koristi ali
               drugega premoženja, ki se lahko odvzame, če je takšna zahteva skladna z načeli njene
               nacionalne zakonodaje."</q> Človek bi rekel, da ta člen v nobenem primeru ne more biti
               sporen, je logičen, enake rešitve pozna večina demokratičnih držav. Če je nekaj
               pridobljeno s kriminalnim dejanjem, zlasti če gre za težje kriminalno dejanje, potem
               je logično, da se takšna premoženjska korist lahko odvzame. Tukaj gre zgolj za
               načelo, za določbo, da je pogodbenica dolžna predvideti v nacionalni zakonodaji
               primere, ko lahko do tega pride, in postopek, kako se to izpelje. In do tega je
               obstoječa oblast izrazila pridržek. To je skrajno nenavadno. Pri tem je bilo izrečeno
               s strani predstavnika Vlade, ko smo obravnavali to na seji odbora, da bi to lahko
               pomenilo odstop od ustavnega načela nedolžnosti. Glede na izredno jasen člen, o
               katerem sem govoril, sem ga prebral, mislim, da je očitno, da je takšen izgovor
               precej privlečen za lase, še zlasti zato, ker gre prav za to, da se sama resolucija
               sklicuje na tisto, kar bi sprejeli v svoji zakonodaji in obenem opozarjam, da
               nekatere tovrstne rešitve slovenske zakonodaja že pozna. Ko gre recimo za vprašanje
               odmere dohodnine, veste, da po Zakonu o dohodnini ima pravico organ odmeriti razliko,
               če oceni, da je med trošenjem osebe in med prijavljeno dohodnino očitna velika in
               izmerljiva razlika. To se pravi, kje pa je potem, če je to odstopanje, kje je potem
               šele tam načelo nedolžnosti, tukaj pa izrecno govori o težjem kaznivem dejanju ali
               dejanjih, ki jih opredeljuje nacionalna zakonodaja. Zakaj je tukaj ta pridržek, tega
               preprosto ni mogoče razumeti drugače, kot da obstoječa oblast namerava še naprej
               ščititi tajkunsko premoženje, in se tukaj na institucionalni naravni, žal, celo
               navzven, saj gre za potrditev nekega mednarodnega akta, o čemer bo treba obvestiti
               tudi druge partnerje v tujini, kaže, da sedanja oblast ne počenja drugega, kot da
               ščiti kapital. Tudi tistega, ki je pridobljen, še enkrat citiram: <q>"s težjim kaznivim
               dejanjem, ki ga kot takšnega opredeljuje nacionalna zakonodaja."</q> Zakaj je tu ta
               pridržek? Tisto, kar je bil naš amandma, je bilo samo to, da če je res kje
               kakršnakoli nejasnost ali nasprotje obstoječi slovenski zakonodaji, da bi imeli neko
               prehodno obdobje in bi potem ta pridržek seveda nehal veljati. To je bil naš amandma,
               da bi ta pridržek nehal veljati. Vendar ste to s proceduralno igro zdaj izigrali še v
               Državnem zboru, da o tem amandmaju niti ne moremo odločati. Jaz menim, da je sramota
               za slovensko vlado, da je v tem primeru predlagala pridržek. Če bi bilo karkoli treba
               storiti na osnovi nacionalne zakonodaje, bi bilo to zagotovo nujno treba storiti - že
               zaradi slovenskih razmer, zaradi načela poštenosti, zaradi poštenosti kot vrednote in
               zato, ker Ustava Republike Slovenije določa, da je Slovenija pravna in socialna
               država.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Slovenske ljudske stranke bo predstavil gospod Franc
               Bogovič.</p>
            </sp>
            <sp who="SDZ5:BogovičFranc">

               <speaker>FRANC BOGOVIČ:</speaker>

               <p>Lep dober dan vsem skupaj!</p>
               <p>Tudi v Slovenski ljudski stranki smo pri pregledu današnjega zakona, s katerim naj bi
               potrdili to konvencijo, videli neko dvoličnost, kajti trdno smo prepričani, da s tem,
               ko se želi dati pridržek - konvenciji na ključni člen tega zakona, praktično
               Slovenija zavrača konvencijo in ne da se ji pridružuje s pridržkom. Pri Konvenciji
               Sveta Evrope o pranju, odkrivanju in zasegu in zaplembi premoženjske koristi,
               pridobljene s kaznivimi dejanji, in financiranju terorizma, gre za dve glavni zadevi
               - terorizem in velika kazniva dejanja. Svet Evrope, to je v uvodu zapisano v tej
               konvenciji, želi doseči večjo enotnost med članicami, da je prepričanje Evrope, da je
               potreben skupen pristop k zaščiti družbe, o tem govori ta konvencija, in da je ob
               upoštevanju teh težjih kaznivih dejanj treba sodelovati in na mednarodnem nivoju
               delovati. In v uvodu četrti odstavek govori, da je Evropa prepričana, da je ena od
               teh metod, da se storilcem odvzamejo premoženjske koristi in predmeti, pridobljeni s
               kaznivimi dejanji. In celotna konvencija, ki v tretjem poglavju, v katerem je tudi ta
               4. člen, ki ga je kolega Grims prej prebral, je namenjena temu, da se izvede tehnika,
               da se izvede način sodelovanja med državami, kako bi se velikim kriminalnim združbam,
               tistim, ki se ukvarjajo s terorizmom, pranjem denarja, z učinkovitim ukrepom -
               odvzemom premoženja - stopilo na prste in konec koncev naredilo red v tej zadevi.
               Tudi mi smo trdno prepričani, da je v Sloveniji to obrnjeno dokazno breme nujno
               potrebno, da ga uvedemo v slovensko zakonodajo in ne razumemo, zakaj potem v tej
               konvenciji izvzamemo ta del. V današnjem slovenskem trenutku se dnevno dogajajo
               aretacije, tudi danes smo priča eni od takšnih akcij. In velikokrat govorimo o
               brezzobi policiji in podobno. O brezzobi policiji in o celotnem našem sistemu
               govorimo tudi, ko je boj z mladimi fanti, ki se ukvarjajo s preprodajo orožja, mamil,
               lastniki velikih avtomobilov. S takšnim ukrepom pa mislim, da bi se res lahko
               učinkovito spoprijeli s kriminalom. Prav tako vse velike tajkunske zgodbe in toliko
               ko je govora z vseh strani o tem boju, nam res ni nejasno, da se v tem primeru, ko
               Evropa pristopa enotno, urejeno k tej zadevi, Slovenija ta ključni element te
               konvencije izvzame in potem se ta konvencija <q>"prizna"</q> brez tega osnovnega orodja, ki
               je uporabljeno za doseganje večje varnosti v Evropi. Tisti, ki se ukvarjamo s
               politiko tudi na lokalnem nivoju, se soočamo z nekimi principi obrnjenega dokaznega
               bremena, kot smo občine dolžne pri tistih, ki prinesejo vloge za vrtce, pregledovati
               tudi njihovo premoženje. Skoraj tako daleč gre zadeva, da bi morali imenovati
               ekspertne komisije, da bi šle pregledovat vrednost slik po stenah, da bi ocenjevali
               avtomobile in na tej osnovi zniževali socialne prejemke, kar je razlika v ceni. V
               drugem delu govorimo danes tudi o spremembi socialne zakonodaje, s področja socialnih
               transferov, kjer bo ravno tako premoženje tisti predmet, ki bo osnova za to, da se
               lahko določi višina socialnih primerov. V primeru terorizma, v primeru velikih
               kaznivih dejanj pranja denarja se pa enostavno temu učinkovitemu inštrumentu
               odrekamo. In ko opazujemo družbo okoli nas, vidimo, da imamo takšen sistem in ne vem,
               zakaj tudi takšnega želimo naprej vzdrževati, da se dobijo mali storilci kaznivih
               dejanj, veliki pa vedno ostanejo zaščiteni. V Sloveniji, kolikor je meni znano, ni
               noben problem, da tistemu, ki globoko pogleda v kozarec, ga policija dobi trikrat, mu
               odvzeme avtomobil. Medtem ko nekomu, ki je s permanentnim premetavanjem papirjev
               prišel do nekega velikega premoženja, na koncu se lahko ukvarja s kaznivimi dejanji,
               se pa v mednarodni konvenciji tega odrekamo.</p>
               <p>Zato v Slovenski ljudski stranki nikakor takšnega zakona ne moremo podpreti, če danes
               takšen zakon, kot je predlagan, podremo, se Slovenija dejansko odreče te konvencije,
               ne pa da ji daje podporo. In mislim, da bi bilo prav, da jo zavrnemo in tudi zaradi
               mednarodnega ugleda Slovenije pripravimo takšen predlog zakona, ki tega izvzetka ne
               bo imel.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Predstavitev stališč poslanskih skupin je zaključena. Razprava poslank in
               poslancev ni predvidena, zato zaključujemo razpravo. Naj mi bo pa kljub temu
               dovoljeno, da povem dvoje.</p>
               <p>Prvič. Govori se o kaznivih dejanjih in kazenskem postopku in to ni primerljivo z
               drugimi postopki.</p>
               <p>In drugo. Verjamem, da bo tudi današnjo razpravo Vlada razumela in sprejela, in če bo
               potrebno, bo lahko ratifikacija tudi spremenjena.</p>
               <p>Ker matično delovno telo v okviru druge obravnave ni sprejelo nobenega amandmaja in s
               tem niso ustvarjeni pogoji za odločanje o amandmajih na seji Državnega zbora,
               prehajamo na odločanje o predlogu zakona. Glasujemo. Navzočih je 65 poslank in
               poslancev, 40 za, 6 proti.</p>
               <p><stage>(Za je glasovalo 40.)</stage> <stage>(Proti 6.)</stage></p>
               <p>Ugotavljam, da je zakon sprejet. S tem zaključujem to točko dnevnega reda.</p>
               <p>Prehajamo na <title>27. TOČKO DNEVNEGA REDA - NA OBRAVNAVO PREDLOGA ZAKONA O
                  RATIFIKACIJI SPORAZUMA MED VLADO REPUBLIKE SLOVENIJE IN VLADO RUSKE FEDERACIJE O
                  SODELOVANJU PRI GRADNJI IN DELOVANJU PLINOVODA NA OZEMLJU REPUBLIKE SLOVENIJE.</title> Predlog zakona je v obravnavo Državnemu zboru predložila Vlada. Predlog zakona
               je obravnaval Odbor za zunanjo politiko kot matično delovno telo, ki je zboru pisno
               poročal. Prehajamo na predstavitev stališč poslanskih skupin<gap n="..."/> Prijavljenih k
               razpravi ni, tudi poslanske skupine ne.</p>
               <p>Ker matično telo v okviru druge obravnave ni sprejelo nobenega amandmaja, prehajamo
               na odločanje o predlogu zakona. Glasujemo. Navzočih je 67 poslank in poslancev, za
               65, proti nihče.</p>
               <p><stage>(Za je glasovalo 65.)</stage> <stage>(Proti nihče.)</stage></p>
               <p>Ugotavljam, da je zakon sprejet. S tem zaključujem to točko dnevnega reda.</p>
               <p>Prehajamo na <title>28. TOČKO DNEVNEGA REDA - NA OBRAVNAVO PREDLOGA ZAKONA O
                  RATIFIKACIJI GARANCIJSKE POGODBE MED REPUBLIKO SLOVENIJO IN EVROPSKO INVESTICIJSKO
                  BANKO ZA OBVEZNOSTI IZ OKVIRNEGA POSOJILA JAVNEMU SKLADU REPUBLIKE SLOVENIJE ZA
                  REGIONALNI RAZVOJ IN RAZVOJ PODEŽELJA.</title> Predlog zakona je v obravnavo
               Državnemu zboru predložila Vlada. Zakon je obravnaval Odbor za zunanjo politiko kot
               matično delovno telo, ki je zboru pisno poročal. Prijavljenih k razpravi ni.</p>
               <p>Ker matično delovno telo v okviru druge obravnave ni sprejelo nobenega amandmaja,
               prehajamo na odločanje o predlogu zakona. Glasujemo. Navzočih je 68 poslank in
               poslancev, za je glasovalo 67, proti nihče.</p>
               <p><stage>(Za je glasovalo 67.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>29. TOČKO DNEVNEGA REDA - TO JE NA OBRAVNAVO PREDLOGA ZAKONA O
                  RATIFIKACIJI PROTOKOLA O SPREMEMBI ZAUPNE VARNOSTNE PRILOGE K SPORAZUMU MED
                  POGODBENICAMI SEVERNOATLANTSKE POGODBE O SODELOVANJU NA PODROČJU JEDRSKIH
                  PODATKOV.</title> Predlog zakona je v obravnavo Državnemu zboru predložila Vlada.
               Predlog zakona je obravnaval Odbor za zunanjo politiko kot matično delovno telo, ki
               je zboru pisno poročal. Prijavljenih k razpravi ni.</p>
               <p>Ker matično delovno telo v okviru druge obravnave ni sprejelo nobenega amandmaja,
               prehajamo na odločanje o predlogu zakona. Glasujemo. Navzočih je 69 poslank in
               poslancev, za je glasovalo 68, proti nihče.</p>
               <p><stage>(Za je glasovalo 68.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>30. TOČKO DNEVNEGA REDA - TO JE NA OBRAVNAVO PREDLOGA ZAKONA O
                  RATIFIKACIJI SPORAZUMA MED REPUBLIKO SLOVENIJO IN KANADO O MOBILNOSTI MLADIH.</title>
               </p>
               <p>Predlog zakona je v obravnavo Državnemu zboru predložila Vlada. Predlog zakona je
               obravnaval Odbor za zunanjo politiko kot matično delovno telo, ki je zboru pisno
               poročal. Prijavljenih k razpravi ni.</p>
               <p>Ker k dopolnjenemu predlogu zakona ni bilo vloženih amandmajev, zaključujem drugo
               obravnavo predloga zakona in prehajamo na odločanje o predlogu zakona. Glasujemo.
               Navzočih je 70 poslank in poslancev, za je glasovalo 69, proti nihče.</p>
               <p><stage>(Za je glasovalo 69.)</stage> <stage>(Proti nihče.)</stage></p>
               <p>Ugotavljam, da je predlog zakon sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>31. TOČKO DNEVNEGA REDA - OBRAVNAVA PREDLOGA ZAKONA O RATIFIKACIJI
                  PROTOKOLA O SPREMEMBI KONVENCIJE O ODGOVORNOSTI TRETJIM NA PODROČJU JEDRSKE
                  ENERGIJE Z DNE 29. JULIJA 1960, KOT JE BILA SPREMENJENA Z DODATNIM PROTOKOLOM Z
                  DNE 28. JANUARJA 1964 IN PROTOKOLOM Z DNE 16. NOVEMBRA 1982.</title>
               </p>
               <p>Predlog zakona je v obravnavo Državnemu zboru predložila Vlada.</p>
               <p>Predlog zakona je obravnaval Odbor za zunanjo politiko kot matično delovno telo, ki
               je zboru pisno poročalo.</p>
               <p>Prijavljenih k razpravi ni.</p>
               <p>Ker matično delovno telo v okviru druge obravnave ni sprejelo nobenega amandmaja,
               prehajamo na odločanje o predlogu zakona. Glasujemo. Glasovalo je 70 poslank in
               poslancev, vsi smo glasovali za.</p>
               <p><stage>(Za so glasovali vsi.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>32. TOČKO DNEVNEGA REDA - OBRAVNAVA PREDLOGA ZAKONA O RATIFIKACIJI
                  PROTOKOLA O SPREMEMBI KONVENCIJE Z DNE 31. JANUARJA 1963, KI DOPOLNJUJE PARIŠKO
                  KONVENCIJO Z DNE 29. JULIJA 1960 O ODGOVORNOSTI TRETJIM NA PODROČJU JEDRSKE
                  ENERGIJE, KOT JE BILA SPREMENJENA Z DODATNIM PROTOKOLOM Z DNE 28. JANUARJA 1964 IN
                  PROTOKOLOM Z DNE 16. NOVEMBRA 1982.</title>
               </p>
               <p>Predlog zakona je v obravnavo Državnemu zboru predložila Vlada.</p>
               <p>Predlog zakona je obravnaval Odbor za zunanjo politiko kot matično delovno telo, ki
               je zboru pisno poročalo.</p>
               <p>Prijavljenih k razpravi ni.</p>
               <p>Ker matično delovno telo v okviru druge obravnave ni sprejelo nobenega amandmaja,
               prehajamo na odločanje o predlogu zakona. Glasujemo. Glasovalo je 70 poslank in
               poslancev, za 69, proti nihče.</p>
               <p><stage>(Za je glasovalo 69.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>33. TOČKO DNEVNEGA REDA, to je URADNO PREČIŠČENO BESEDILO: A) ZAKON O SKLADU KMETIJSKIH ZEMLJIŠČ IN GOZDOV REPUBLIKE SLOVENIJE.</title> Uradno
               prečiščeno besedilo je pripravila Zakonodajno-pravna služba Državnega zbora in
               Državni zbor ga potrdi brez razprave.</p>
               <p>Prehajamo torej na odločanje o predlogu naslednjega sklepa: Potrdi se uradno
               prečiščeno besedilo Zakona o Skladu kmetijskih zemljišč in gozdov Republike
               Slovenije. Glasujemo. Glasovanje teče. Navzočih je 70 poslank in poslancev, za je
               glasovalo 65, proti 1.</p>
               <p><stage>(Za je glasovalo 65.)</stage> <stage>(Proti 1.)</stage></p>
               <p>Ugotavljam, da je Državni zbor uradno prečiščeno besedilo navedenega zakona
               potrdil.</p>
               <p>S tem zaključujem to točko dnevnega reda.</p>
               <p>Prehajamo na <title>34. TOČKO DNEVNEGA REDA,</title> to so <title>MANDATNO-VOLILNE
                  ZADEVE.</title>
               </p>
               <p>Državni zbor bo v okviru te točke obravnaval: <title>- predlog sklepa o imenovanju člana
                  statističnega sveta republike Slovenije - predlog sklepa o imenovanju člana programskega Sveta RTV Slovenija - na podlagi
                  šeste alineje šestega odstavka 17. člena Zakona o radioteleviziji Slovenija, - predlog sklepa o spremembi sklepa o sestavi in imenovanju predsednika,
                  podpredsednika ter članov in namestnikov članov dveh preiskovalnih komisij
                  Državnega zbora</title> ter <title>- predlog sklepa o razrešitvi predsednice Upravnega
                  odbora sklada za financiranje razgradnje Nuklearne elektrarne Krško in odlaganja
                  radioaktivnih odpadkov iz Nuklearne elektrarne Krško.</title>
               </p>
               <p>Prehajamo na razpravo in odločanje o posameznih predlogih. Najprej prehajamo na
               obravnavo predloga sklepa o imenovanju člana Statističnega sveta Republike
               Slovenije.</p>
               <p>Predlog sklepa je v obravnavo Državnemu zboru predložila Mandatno-volilna komisija.
               Prijavljenih v imenu poslanskih skupin in poslank in poslancev ni. Prehajamo na
               odločanje o predlogu sklepa, s katerim se v Statistični svet Republike Slovenije za
               dobo štirih let imenuje Jernej Dirnbek Glasujemo. Navzočih je 70 poslank in
               poslancev, za je glasovalo 50, proti 19.</p>
               <p><stage>(Za je glasovalo 50.)</stage> <stage>(Proti 19.)</stage></p>
               <p>Ugotavljam, da je zbor predlagani sklep sprejel.</p>
               <p>Pod b prehajamo na obravnavo predloga sklepa o imenovanju člana programskega sveta
               RTV Slovenija na podlagi šeste alineje šestega odstavka 17. člena Zakona o
               Radioteleviziji Slovenija. Predlog sklepa je v obravnavo zboru predložila
               Mandatno-volilna komisija. Za prijavo v imenu poslanske skupine Slovenske demokratske
               stranke dobi besedo gospod Jože Tanko. Izvolite.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Hvala lepa za besedo.</p>
               <p>Naša poslanska skupina tega predloga sklepa Mandatno-volile komisije ne bo podprla.
               Mnenja smo, da je Mandatno-volilna komisija imela možnost boljše izbire, bolj
               uravnotežene izbire v sestavo programskega sveta Radiotelevizije, to se pravi takšne
               izbire, ki bi dejansko ustrezala strukturi v Državnem zboru. Žal je koalicija tista,
               ki je odločala drugače, in je izmed treh predlaganih kandidatov, dva sta bila iz
               opozicijskih strank, podprla svojega kandidata Mirana Lesjaka.</p>
               <p>Ob tem se lahko samo sprašujemo kako ni možno, da bi dobila podporo koalicije za
               kandidiranje, za imenovanje v programski svet Radiotelevizije, Zlata Krašovec, ki je
               dolgoletna novinarka, izkušena novinarka, dobra poznavalka medijskega prostora, to
               smo predlagali v naši poslanski skupini, ali pa da ni primeren za člana v programskem
               svetu Radiotelevizije nekdanji direktor Radiotelevizije Janez Čadež, ki ga je
               predlagala Slovenska ljudska stranka. Očitno je, da so merila po katerih izvaja
               kadrovska imenovanja koalicija v Državnem zboru politična. Stranka, ki ima v Državnem
               zboru 9 poslancev, to je stranka Zares, bo imela v programskem svetu iz kvote
               Državnega zbora dva člana. SD, ki ima 30 poslancev, prav tako dva člana in SDS, kot
               največja opozicijska stranka, enega člana. Vse ostale poslanske skupine nimajo članov
               v programskem svetu, kljub temu da smo v tem primeru, ko je prišlo do odstopa
               predhodno izbranega kandidata, imeli možnost, da to strukturo, to razmerje v
               programskem svetu popravimo.</p>
               <p>Žal se tudi na tem primeru dokazuje, da koalicija kljub temu, da ima dodatno možnost
               imenovanja za programski svet ljudi, kandidate, ki jih imenuje Vlada, pravzaprav ne
               pušča nobenega prostora, da bi participirale tudi ostale poslanske skupine, tudi
               recimo opozicijske poslanske skupine pri delu programskega sveta Radiotelevizije. Da
               potekajo zadeve dejansko zelo enosmerno, kažejo tudi pristopi pri spreminjanju
               zakonodaje s tega področja, predvsem recimo spreminjanje zakona o Radioteleviziji,
               kjer je prišel pravzaprav tako čuden predlog zakona, da se je obrnilo marsikomu celo
               v koaliciji. In napovedujejo se še nadaljnje spremembe pri zakonu o medijih itn. Celo
               v organih javnih institucij, ki so javne zato, ker delujejo v interesu vseh
               državljanov, vseh državljank, tudi tam, kjer je možnost in kjer bi bilo to zelo
               pričakovati, to pa je v okviru delovanja Državnega zbora, ne zapostavljamo ustrezne
               strukture iz kvote političnih strank. Mislim, da bi se koalicija le morala pri teh
               zadevah nekoliko ustaviti, da bi morala razmisliti kaj je zdrava prava mera in tudi
               te kadrovske postopke, ki pripadajo Državnemu zboru, tudi na nek tak primeren način
               izpeljati. Še posebej v primerih, ko predlagajo v programski svet ali pa tudi v druge
               dele javnih institucij tudi Vlada svojo kvoto. Tam je po logiki stvari pričakovati,
               da bo Vlada predlagala svoje kandidate, svoje ljudi. Vendar v kvoti Državnega zbora
               pa je zelo upravičeno pričakovanje, da bi Državni zbor imenoval ljudi, ki kar
               najbolje odražajo strukturo Državnega zbora. In nas je čudilo, da koalicija tudi tega
               popravnega izpita, ki ga je imela z odstopom prejšnjega imenovanega kandidata Igorja
               Vidmarja, ni opravila in ni odpravila te napake, ki je storila pri prvem glasovanju
               na Mandatno-volilni komisiji in v Državnem zboru.</p>
               <p>Kot rečeno, predloga ne bomo podprli.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Druge poslanske skupine niso prijavile predstavitve stališč, zato smo
               zaključili s predstavitvijo stališč poslanskih skupin. Prijavljenih poslank in
               poslancev k razpravi ni, zato prehajamo na odločanje o Predlogu sklepa, s katerim se
               za člana Programskega sveta RTV Slovenija na podlagi šeste alineje šestega odstavka
               17. člena Zakona o RTV Slovenija imenuje Miran Lesjak, za čas do izteka mandatnega
               obdobja Programskega sveta RTV Slovenija, konstituiranega v letu 2010.</p>
               <p>Glasujemo. Glasovalo je 70 poslank in poslancev, za 43, proti 23.</p>
               <p><stage>(Za je glasovalo 43.)</stage> <stage>(Proti 23.)</stage></p>
               <p>Ugotavljam, da je predlagani sklep sprejet in gospod Miran Lesjak imenovan.</p>
               <p>S tem zaključujem to obravnavo.</p>
               <p>Prehajamo na <title>obravnavo Predloga sklepa o spremembi Sklepa o sestavi in imenovanju
                  predsednika, podpredsednika ter članov in namestnikov članov Preiskovalne komisije
                  Državnega zbora za ugotovitev politične odgovornosti nosilcev javnih funkcij, ki
                  so bili odgovorni za pripravo in izvedbo štetja tako imenovanih <q>"izbrisanih"</q> v
                  letu 2003 in 2009, zaradi suma, da so bili uradno objavljeni izidi prirejeni
                  političnim potrebam nekaterih nosilcev javnih funkcij, za ugotavljanje politične
                  odgovornosti za neustrezno izvrševanje 8. točke odločbe Ustavnega sodišča številka
                  U-1/246/02-28 (Uradni list RS, št. 135/03) v času od začetka leta 2003 do oktobra
                  leta 2004 in v obdobju od 22. novembra 2008 dalje, katerega posledici sta tudi
                  ustvarjanje očitne neenakosti pred zakonom in ogrožanje sistema javnih financ, ter
                  za preiskavo suma o klientelizmu oziroma koruptivnem ravnanju nekaterih državnih
                  funkcionarjev in za preiskavo suma zlorabe Ministrstva za notranje zadeve
                  Republike Slovenije v politične namene v času od začetka leta 2003 do oktobra leta
                  2004 ter v obdobju od 22. novembra 2008 dalje.</title>
               </p>
               <p>Predlog sklepa je v obravnavo zboru predložila Mandatno-volilna komisija.
               Prijavljenih k razpravi ni, zato prehajamo na odločanje o predlogu sklepa o spremembi
               sklepa o sestavi in imenovanju predsednika, podpredsednika ter članov in namestnikov
               članov navedene preiskovalne komisije s katerim se za člana imenuje Anton Urh,
               Poslanska skupina DeSUS.</p>
               <p>Prehajamo na glasovanje. Navzočih je 69 poslank in poslancev, za je glasovalo 67,
               proti nihče.</p>
               <p><stage>(Za je glasovalo 67.)</stage> <stage>(Proti nihče.)</stage></p>
               <p>Ugotavljam, da je predlagani sklep sprejet.</p>
               <p>Prehajamo na <title>obravnavo Predloga sklepa o spremembi Sklepa o sestavi in imenovanju
                  predsednika, podpredsednika ter članov in namestnikov članov Preiskovalne komisije
                  Državnega zbora za ugotovitev politične odgovornosti nosilcev javnih funkcij, ki
                  so sodelovali pri pripravi in izvedbi investicij ter lizing, najemnih in drugih
                  primerljanih poslih, financiranih s sredstvi iz državnega proračuna ali proračuna
                  Mestne občine Ljubljana na področju projektov stanovanjske gradnje in nakupov
                  stanovanjskih objektov ter pripadajočih garažnih objektov ali površin v Mestni
                  občini Ljubljana, projektov obnove in dograditve prostorov Univerze na Primorskem,
                  projektov stanovanjske gradnje Stanovanjskega sklada Republike Slovenije,
                  projektov objektov državnega pomena, projektov objektov v javni rabi, projektov
                  gradbenih investicij javnega pomena, financiranih s sredstvi iz državnega
                  proračuna ali proračuna Mestne občine Ljubljana, in projektov gradbenih investicij
                  javnega pomena na področju tako imenovanih visokih gradenj v javne zdravstvene
                  objekte (projekt Pediatrične klinike, projekt Onkološkega inštituta) zaradi suma,
                  da so bili postopki in posli medsebojno politično dogovorjeni, vodeni
                  netransparentno in negospodarno, ter zaradi suma prisotnosti klientalizma,
                  korupcije in medsebojnih povezav med različnimi nosilci aktivnosti in delovanja
                  povezanih oseb, ki so vključeni v pripravo, javna naročila in izvedbo gradbenih
                  poslov, ter v tej zvezi še posebej za ugotovitev suma o politični odgovornosti
                  nosilcev javnih funkcij in njihovi vlogi pri tem.</title>
               </p>
               <p>Predlog sklepa je v obravnavo Državnemu zboru predložila Mandatno-volilna komisija.
               Prijavljenih k razpravi ni. Prehajamo na odločanje o predlogu sklepa. O spremembi
               sklepa o sestavi in imenovanju predsednika, podpredsednika ter članov in namestnikov
               članov navedene preiskovalne komisije, s katerim se za namestnika člana imenuje Anton
               Urh, Poslanska skupina DeSUS. Glasujemo. Navzočih je 71 poslank in poslancev, za je
               glasovalo 70, proti nihče.</p>
               <p><stage>(Za je glasovalo 70.)</stage> <stage>(Proti nihče.)</stage></p>
               <p>Ugotavljam, da je predlagani sklep sprejet.</p>
               <p>Prehajamo na obravnavo zadnjega predloga <title>Mandatno-volilne komisije, to je
                  Predloga sklepa o razrešitvi predsednice Upravnega odbora Sklada za financiranje
                  razgradnje Nuklearne elektrarne Krško in odlaganja radioaktivnih odpadkov iz
                  Nuklearne elektrarne Krško.</title> Predlog sklepa je v obravnavo zboru predložila
               Mandatno-volilna komisija. Sledi predstavitev stališč poslanskih skupin. Besedo ima v
               imenu Poslanske skupine Zares Cvetka Zalokar Oražem. Prosim.</p>
            </sp>
            <sp who="SDZ5:ZalokarOražemCvetka">

               <speaker>CVETKA ZALOKAR ORAŽEM:</speaker>

               <p>Hvala lepa. Spoštovani kolegi in kolegice! Predlog sklepa o razrešitvi predsednice
               Upravne odbora Sklada za financiranje razgradnje Nuklearne elektrarne Krško in
               odlaganja radioaktivnih odpadkov iz te elektrarne, bomo v Poslanski skupini Zares
               podprli. Menimo, da je to odločitev, ki temelji na nezdružljivosti istočasnega
               opravljanja dveh funkcij, kajti gospa, ki trenutno opravlja funkcijo predsednice
               Upravnega odbora, torej gospa Romana Jordan Cizelj, kot veste je bila izvoljena tudi
               za evropsko poslanko.</p>
               <p>Državni zbor oziroma Mandatno-volilno komisijo je na nezdružljivost opravljana teh
               dveh funkcij opozorila protikorupcijska komisija, ki meni, da gre pri tem za dve
               funkciji, ki nista združljivi. S tako razlago se strinjamo in menimo, da gre za
               nedvoumne in jasne razloge in zakonsko podlago, ki istočasno opravljanje teh dveh
               zahtevnih funkcij preprečuje. Seveda pa smo bili v zadnjih dneh priče številnim
               tiskovnim konferencam, pa tudi izjavam, ki želijo razrešitev predsednice Upravnega
               odbora Sklada za razgradnjo Nuklearne elektrarne gospe Romane Jordan Cizelj
               predstaviti kot politično čistko, kot politično obračunavanje in razrešitev, ki ima
               politično podlago.</p>
               <p>V Poslanski skupini Zares menimo, da to niso resnične trditve in da pri tem izključno
               sledimo navodilom oziroma zakonskim podlagam o nezdružljivosti. Ne nazadnje tudi iz
               nekega higienskega razloga si težko zamišljam, da nekdo, ki opravlja tako pomembno in
               zahtevno funkcijo, kot je funkcija evropskega poslanca oziroma evropske poslanke,
               lahko istočasno vodi upravni odbor omenjenega sklada. Zato smo prepričani, da je
               razrešitev tudi v tem smislu upravičena.</p>
               <p>Ne nazadnje pa bi želeli povedati tudi to, da je sicer gospa Romana Jordan Cizelj
               resnično strokovnjakinja s področja jedrske energije, vendar pa je pri svojem delu v
               upravnem odboru bila soočena oziroma je bil tudi upravni odbor soočen predvsem s tem,
               da upravlja s sredstvi, financami, in žal, vsaj kar se tiče ugotovitev naše poslanske
               skupine, menimo, da so bili pri upravljanju s temi velikimi sredstvi izjemno
               neuspešni. Razprava o tem, ki smo jo opravili na Komisiji za nadzor javnih financ, je
               bila na nek način, glede na to, da jo vodi predstavnik SDS, gospod Vizjak,
               preprečena, tako da prave, izčrpne razprave o tem ni bilo mogoče opraviti, pač pa se
               je opravila samo v krogu tistih, ki razmišljajo na en sam način. Prepričani smo, da
               je tu prihajalo do številnih nepravilnosti. Ne nazadnje morda tudi kakšna aretacija,
               ki je bila izvedena danes in smo o njej prebrali, je morda povezana tudi na kakšen
               način s sredstvi, s katerimi se je upravljalo pri tem skladu.</p>
               <p>Poslanska skupina Zares meni, da bomo izključno zaradi formalnopravnih razlogov
               nezdružljivosti opravljanja teh dveh funkcij podprli razrešitev predsednice upravnega
               odbora.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Stališče Poslanskega kluba LDS bo predstavil mag. Borut Sajovic.</p>
            </sp>
            <sp who="SDZ5:SajovicBorut">

               <speaker>MAG. BORUT SAJOVIC:</speaker>

               <p>Hvala lepa, spoštovani gospod podpredsednik, za besedo. Kolegice in kolegi!</p>
               <p>V poslanskem klubu Liberalne demokracije Slovenije bomo podprli razrešitev
               predsednice upravnega odbora predvsem zaradi preprostih razlogov, ki niso politične,
               pač pa zakonske podlage. Mnenje Kosove protikorupcijske komisije je nedvoumno in
               jasno. Prvi odločitvi je sledil trimesečni rok za ukrepanje in za možnost odpovedi
               ene od dveh funkcij, za kar pa se kandidatka ni odločila. Ker v tem zakonitem roku ni
               bilo odločitve, je protikorupcijska komisija obvestila Državni zbor, da naj ukrepa
               tako, kot je v skladu z zakonom. Temu pravnemu tolmačenju zato ni kaj dodati.</p>
               <p>Poslanski klub Liberalne demokracije Slovenije bo to odločitev spoštoval in jo tudi
               potrdil. Je pa dvojnost takšnih funkcij tako v evropskem kot pa tudi na našem
               področju tudi politično nesprejemljiva, nehigienična in ustrezno tudi zakonsko
               podprta. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Stališče Poslanske skupine Slovenske demokratske stranke bo predstavil
               mag. Andrej Vizjak.</p>
            </sp>
            <sp who="SDZ5:VizjakAndrej">

               <speaker>MAG. ANDREJ VIZJAK:</speaker>

               <p>Spoštovani kolegice in kolegi!</p>
               <p>Toliko sprenevedanja, kot je bilo ob tej razrešitvi, češ, da gre za spoštovanje
               Zakona o nezdružljivosti, pa res še nismo slišali v tej hiši. Doslej je bilo mogoče,
               da je bil v upravnem oziroma nadzornem odboru tega sklada bivši poslanec Brane Janc
               štiri leta, to ni bilo nezdružljivo. Bili so tudi drugi, tudi ne nazadnje poslanka
               gospa Silva Črnugelj je sedela v organih tega sklada. To je bilo vse v redu in prav,
               dokler ni postala gospa Romana Jordan Cizelj na poti nekaterim ambicijam, ki jih ima
               sedanja vlada, beri Ministrstvo za gospodarstvo oziroma direktor Direktorata za
               energetiko gospod Kopač, z denarjem tega sklada. Cilj je, kako priti do določenih
               sredstev tega sklada, kako pripeljati svoje finančne eksperte v drobovje financ tega
               sklada. Ker se je spoštovana gospa Jordan Cizelj, kot strokovnjakinja na področju
               energetike, naj omenim, da je bila najposlanka Evropskega parlamenta na področju
               energetike, temu uprla, ker je v prvi meri sledila strokovnim in načelnim stališčem
               in je želela imeti stabilnost pri zagotavljanju nalog tega sklada. Naloge tega sklada
               pa so zagotavljanje sredstev za razgradnjo jedrske elektrarne Krško in za
               financiranje skladišča radioaktivnih odpadkov. Ta vlada pa si je namenila drugače.
               Želela je sama določati naložbeno politiko, želela je ne nazadnje tudi sama imenovati
               direktorja tega sklada. To je tudi jasno sporočila, ker ni dala soglasja na določene
               akte in zahtevala od sklada, da vnese te spremembe v statut. Temu se je sklad uprl.
               Zakaj? Zaradi tega, ker je sklad državnozborski sklad. Ta sklad ni običajni sklad.
               Nad njim bdi Državni zbor, organe imenuje Državni zbor in s tem se zagotavlja neka
               stabilnost delovanja tega sklada. Tukaj si je pa želela ena vladna garnitura, ki si
               je tako ali tako že podredila vso slovensko energetiko, to je garnitura okoli Zaresa,
               stranke Zares, spraviti tudi v teh 145 milijonov evrov, s katerimi razpolaga ta
               sklad. To je, spoštovani, bistveni razlog za razrešitev gospe Jordan Cizelj. Ker se
               je vedelo, da bo tudi relekcija novega direktorja sklada in seveda predlog oblikuje
               upravni odbor sklada in zato je treba upravni odbor prečesati, kadrovsko
               konsolidirati po meri sedanje oblasti, da se bo postavilo na čelo sklada človeka, ki
               bo povšeči tej oblasti in da se bo ne nazadnje tudi vplivalo na odločitve, na denarni
               tok tega sklada in na projekte, ki jih bo ta sklad peljal s političnim klicem in
               odločitvami. To so dejstva. To so dejstva, ki jih tudi ne nazadnje stranka Zares
               nikoli ni skrivala in jih je zelo jasno sporočala na vseh svojih ugovorih zoper
               delovanje tega sklada. Še več, da si želi podrediti finance, je zapisala tudi v
               strukturnih prilagoditvah za leto 2010 in 2011. To je dokument in akt, ki ga je Vlada
               sprejela. V njem piše, da se bodo sredstva sklada za razgradnjo, ki so namenska in so
               ne nazadnje tudi zabetonirana z meddržavno pogodbo z Republiko Hrvaško, namenjala za
               energetsko učinkovitost javnih stavb in podobne neumnosti. To je zapisano v vladnem
               gradivu, ki je bil sprejet na Vladi in je v nasprotju z zakonom in meddržavno
               pogodbo. Torej želim povedati, da je to skrivanje za nekimi formalnostmi in
               ugotovitvami Kosove komisije, ki jo seveda vladajoča koalicija zmeraj potegne ven,
               kadar rabi nekoga diskreditirati ali umakniti ali odstraniti, pravzaprav en formalen
               razlog, ki je v tem primeru prišel prav, čeprav so se funkcionarji Državnega zbora,
               poslanci tega Državnega zbora vse doslej pojavljali v organih tega sklada. Še enkrat,
               gospod Brane Janc, poslanec treh sklicev Državnega zbora, celo mandatnih, predsednik
               upravnega odbora, in ne nazadnje tudi gospa Silva Črnugelj in tudi bivši poslanec
               Branko Kelemina je bil v teh organih. To da se je želelo kriminalizirati delo tega
               sklada, je bilo povezano tudi z napadom na poslovanje. Sklad je vseskozi posloval
               uspešno, vseskozi je imel dobiček, v najbolj katastrofalnem letu za vrednostne
               papirje, ko je slovenski borzni indeks zdrsnil za 60%, vrednost slovenskega borznega
               indeksa je padla za 60%, se je skladu znižala tržna vrednost naložb zgolj za 11%. In
               to je bil edini in ključni očitek. Seveda jasno je, da želite ta denar in da vam je
               strokovnjak pri tem na poti.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Zaključili smo s predstavitvijo stališč poslanskih skupin in prehajamo na razpravo
               poslank in poslancev.</p>
               <p>Prvi ima besedo gospod Franco Juri. <stage>(Se odpoveduje.)</stage></p>
               <p>Gospod Dušan Kumer.</p>
            </sp>
            <sp who="SDZ5:KumerDušan">

               <speaker>DUŠAN KUMER:</speaker>

               <p>Hvala lepa za besedo, gospod podpredsednik. Spoštovani kolegice in kolegi!</p>
               <p>Najprej moram povedati, da sem že na seji Mandatno-volilne komisije na nek način
               skušal opozoriti člane in članice, da naša naloga na Mandatno-volilni komisiji ni, da
               razpravljamo o poslovanju in delovanju sklada. Naša osnovna naloga je bila v tem, da
               razpravljamo o sklepu, ki ga je sprejel neodvisni organ, ki je zato v tej državi, na
               žalost ta Državni zbor je sprejel tak zakon in ta zakon velja, sprejel je neodvisni
               samostojni organ sklep, ne mnenje, sklep in ga naložil v izvršitev gospe Cizelj. V
               treh mesecih gospa Cizelj tega sklepa ni uresničila in zato se je obrnil na organ, in
               to je na Državni zbor, ki je za to pristojen, ker je gospo Cizelj imenoval na to
               funkcijo. In vsi tisti, ki danes govorite o vsebinski plati, predvsem pa bivši
               gospodarski minister, bi ga opozoril, mesto o poslovanju tega sklada je tukaj, ampak
               naj to predlaga Komisija za nadzor javnih financ in bomo o tem razpravljali in
               soočili argumente. Ampak tega vi ne storite. Jaz bi tudi rad o tem vsebinsko
               razpravljal in bom razpravljal, če bo do te razprave prišlo. In takrat bomo lahko
               marsikaj o tem rekli. In tisti, ki govorite, da gre za politično razrešitev. Kaj pa
               počne nas 90 poslancev in poslank tukaj, ko volimo, imenujemo in razrešujemo?!
               Politično seveda odločamo o tem, vprašanje pa je, na podlagi katerih kriterijev
               sprejemamo te politične odločitve. In razlika od prejšnjega mandata do zdaj je, da
               ste vi v prejšnjem mandatu imeli strankarske kriterije, ne političnih, strankarske
               kriterije za imenovanja, volitve in tako dalje. Zdaj so pa seveda malo drugačni
               kriteriji. Zato je izgovarjanje na stroko larifari. In ko govorite, da gre za sklad,
               ki je parlamentarni, sklad nekaj posebnega po zakonu, uzance veljajo kot za vse
               ostale sklade. Na žalost je tudi v tem zakonu zelo jasno napisano, vodstvo ima te
               pristojnosti, upravni odbor ima te pristojnosti in nadzorni ima te pristojnosti. In
               velja popolnoma enako kot za vse ostale, nič posebnega ni. In tudi ostale zakone smo
               sprejemali v Državnem zboru. Če kdo politizira in hoče imeti politično diskusijo, so
               to tisti, ki so to diskusijo na Mandatno-volilni komisiji sprožili. To pa ni bila
               koalicija, to je bila opozicija. In še enkrat, mi danes razpravljamo samo o sklepu
               organa, ki se je obrnil na nas, ker pač prizadeta gospa tega sklepa organa ni hotela
               izvršiti v treh mesecih. Seveda o tem danes ne bi razpravljali na tak način, če bi
               gospa Cizljeva odstopno izjavo, ki jo je dala leta 2008, pred volitvami, tudi
               uresničila. Ali pa da bi takratna komisija za mandatno-volilne zadeve to njeno voljo
               ali željo uresničila. Pa je ni, in gospa Cizljeva je po volitvah, po rezultatu
               volitev to svojo prvotno odstopno izjavo potegnila nazaj. Zakaj je to storila, lahko
               odgovori samo ona ali pa v njenem imenu kateri drugi advokat z rdečim telefonom.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospod Vizjak, dal vam bom čas za repliko. Ne, v okviru razprave.</p>
               <p>Besedo ima gospod Ivan Grill.</p>
            </sp>
            <sp who="SDZ5:GrillIvan">

               <speaker>IVAN GRILL:</speaker>

               <p>Hvala lepa. Ja, spoštovana koalicija, ne boste nas razočarali, saj vemo, da bo to
               zopet nek akt v vašem kadrovskem cunamiju, ki se ves čas od konca leta 2008 izvaja in
               skušate odstraniti vse dosledno, karkoli vam pride naproti, ko delite volilni plen.
               In tudi tu je povsem jasno, da se želite na ta način dokopati do 145 milijonov evrov,
               s kolikor sredstvi razpolaga ta sklad. To je več kot očitno. Odstavite želite
               predsednico dr. Romano Jordan Cizelj, mednarodno strokovnjakinjo, priznano
               strokovnjakinjo iz jedrske fizike, ki je upravni odbor tega sklada vodila več kot
               uspešno. Prej je poslanka iz Poslanske skupine Zares skušala diskreditirati, kako je
               ta sklad deloval katastrofalno. Ni res! Poročilo o delu tega sklada za leto 2009, ki
               je pregledano in tudi potrjeno, povsem jasno kaže, da v letu 2009, ki je bilo izredno
               težko leto, tako gospodarsko kot tudi finančno, je ta sklad deloval z 2,6%
               donosnostjo, kar je več kot je 11-letno povprečje tega sklada od leta 1998 naprej.
               Kako lahko potem nekdo tako nizkotno skuša diskreditirati osebo, ki je ta sklad tako
               uspešno tudi vodila? Pomeni,da so argumenti več kot očitni, da gre za politično
               diskvalifikacijo.</p>
               <p>V letu 2009, ko smo v Sloveniji bili deležni rekordnega primanjkljaja, sicer v letu
               2010 bo dosežen nov rekord, ko smo imeli za skoraj 8% padec BDP predvsem zaradi
               slabega dela ves koalicije in pa tudi Vlade, je ta sklad deloval dobro. Ampak kot smo
               že povedali, ker gospa Jordan Cizelj ne želi, da se ta sredstva namenijo po želji
               gospoda Kopača, pa tudi koalicije oziroma tistih botrov v ozadju, jo boste na ta
               način odstavili.</p>
               <p>Pot, ki ste si jo izbrali, na kakšen način jo boste ustavili, je znana: ali
               uporabljate Kosovo komisijo ali pa Računsko sodišče. Ko gre za vašo korist, si
               najdete izgovor, pa četudi pravno ne pije vode. Prej je že kolega Vizjak povsem jasno
               povedal, to ni sklad, ki bi ga enačili z javnim skladom, ampak je sklad, ki ga je
               ustanovil s posebnim zakonom Državni zbor.</p>
               <p>Zakaj niste, spoštovani gospod predsednik Mandatno-volilne komisije, ko smo mi
               želeli, vas prosili, da na ta sklep Kosove komisije dobimo pravno mnenje
               Zakonodajno-pravne službe Državnega zbora. Verjetno zato, ker bi ta pravna služba
               dala povsem drugačno mnenje, kot ga je tvezil gospod Kos. Gospa Jordan Cizelj je to
               mnenje pridobila od odvetniške hiše, kjer povsem jasno, s sklicevanjem na našo
               zakonodajo, razlaga, da je takšen sklep protizakonit in tudi ni res, da se ona ni
               odzvala na poziv gospoda Kosa. Se je odzvala, argumantirano je napisala pritožbo, ki
               jo je tudi brez argumentov gospod Kos zavrnil in vztrajal pri svojem. To seveda ne
               drži. Tukaj je več kot jasno, da je cilj odstaviti jo, ne glede na zakonitost.</p>
               <p>Ko govorite o združljivosti ali nezdružljivosti te funkcije. Zakaj pa je niste
               odstavili že prej? Že v prejšnjem mandatu je to funkcijo nastopila, ko bi lahko
               rekli, da je še bolj sporno. Ko je bil gospod Janc poslanec Državnega zbora Republike
               Slovenije, pa je ta sklad vodil ravno tako kot gospa Jordan Cizelj. Vsa leta nazaj
               nobenih nezdružljivoti ni bilo. Vse je bilo v najlepšem redu. Zdaj pa, ko se je
               pojavil nekdo, ki bo prekrižal tiste cilje, kako se bodo ti milijoni evrov
               prekanalizirali na netransparenten način, kot je tudi zdaj praksa, jo boste pa seveda
               odstavili. To ni dobro za Slovenijo, to ni dobro za ta sklad in mislim, da bo prej
               kot slej prišel račun, ki ga boste plačali predvsem vi v koaliciji.</p>
               <p>Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospod Tadej Slapnik.</p>
            </sp>
            <sp who="SDZ5:SlapnikTadej">

               <speaker>TADEJ SLAPNIK:</speaker>

               <p>Hvala lepa.</p>
               <p>Seveda bi takoj zavrnil vsa namigovanja gospoda Vizjaka glede namenov stranke Zares
               in bi vas spomnil na čase postavljanja aktualnega direktorja, takrat sem bil tudi
               član upravnega odbora, skupaj s takrat kolegico Jordanovo, kako se je tudi osebno
               trudil, da je direktor dobil zadovoljivo podporo, tudi z mano, kot takratnim članom,
               ki me je imenoval v ta organ Državni zbor, ne kot poslanca. Spomnil bi čemu je to
               sledilo. Temu prvemu koraku postavitve sedanjega direktorja je sledila, mislim, da
               postavitev vidnega člana SDS gospoda Kelemine za predsednika nadzornega sveta in v
               naslednjem koraku tudi kolegice Jordanove, za predsednico upravnega odbora sklada. Se
               pravi, da je stranka SDS jemala ta sklad kot plen. In ne morem drugače, kot da vidim,
               da točno s to logiko zdaj jemljete in nam kot stranki Zares očitate, da delujemo kot
               vi.</p>
               <p>Vse tri funkcije ste torej imeli skoncentrirane v eni stranki in v letu 2008
               pridelali cca 30 milijonov evrov zmanjšanja privarčevanih sredstev na skladu. Pri
               omenjanju, da je to sedaj nekaj novega, in da se šele zdaj gospe Jordanovi s strani
               protikorupcijske komisije očita, da pa se gospodu Jancu takrat ni, moram spomniti, da
               je gospod Janc zaključeval mandat do 2006, ko ni bil več poslanec Državnega zbora in
               da je sama protikorupcijska komisija bila postavljena, mislim, da okrog leta 2003,
               2004 in so po tem nastopile določene aktivnosti.</p>
               <p>Osebno bi ob zaključku povedal, da gospo Jordanovo zelo cenim kot strokovnjakinjo,
               tudi kot članico upravnega odbora, kasneje tudi kot predsednico. Sem pa bil zelo
               razočaran, da je v tej vlogi potem precej branila to poslovanje sklada v preteklih
               dveh letih, mislim, da neupravičeno, kar bo v končni fazi pokazala tudi preiskava
               Računskega sodišča, ki je, mislim, da na sklad prišel to leto. Takrat bomo lahko
               resnično ocenjevali te navedbe, kako je ta sklad posloval takrat, ko so ga vodili,
               nadzirali, in tudi v upravnem odboru soupravljali predstavniki stranke Slovenskih
               demokratov. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Rudolf Petan. <stage>(Ne bo razpravljal.)</stage> Gospa Cvetka Zalokar
               Oražem. <stage>(Ne bo.)</stage> Gospod Vili Trofenik. <stage>(Ne bo.)</stage> Gospod Jože Tanko.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Hvala lepa za besedo. Spoštovani!</p>
               <p>Romana Jordan Cizelj je leta 2004 postala evropska poslanka. To je bilo dva meseca po
               tistem, ko je bil imenovan gospod Kos v Državnem zboru za predsednika
               protikorupcijske komisije.</p>
               <p>V tem času je bil predsednik tega upravnega odbora poslanec Liberalne demokracije
               Branko Janc. In jaz sem tudi prepričan, da je Romana takrat, ko je bila imenovana v
               upravni odbor in izvoljena, dala gospodu Kosu vse relevantne podatke, tako kot smo
               jih dolžni posredovati poslanci Državnega zbora. Takrat je veljal Zakon o poslancih
               in takrat je veljal Zakon o preprečevanju korupcije. In če je bilo karkoli spornega
               junija leta 2004, potem bi morala Kosova komisija to nesporno in nedvoumno ugotoviti
               tako za Romano Jordan Cizelj kakor tudi za poslanca Branka Janca in za poslanko
               Socialnih demokratov Silvo Črnugelj. Ko je bila lani junija izvoljena ponovno za
               poslanko Evropskega parlamenta, je Romana Jordan Cizelj poslala ustrezne dokumente
               Komisiji za preprečevanje korupcije, gospodu Kosu. In tudi takrat ta komisija ni
               ugotovila nič. Prav zaradi tega, ker se je to potem zgodilo na poziv komisije, da se
               poslanka razreši, smo zahtevali dvakrat na Mandatno-volilni komisiji, v obeh
               razpravah, da predsednik Mandatno-volilne komisije gospoda Kosa povabi na sejo
               Mandatno-volilne komisije. Tako kot druge predlagatelje. Kot recimo predstavnika
               sodnega sveta ali pa recimo predstavnika Urada kabineta predsednika kabineta
               republike, kadar predlagajo svoje kadrovske predloge. Ni bil povabljen, niste želeli
               povabiti gospoda Kosa, da bi ga vprašali o teh razlogih, kako je možno, da pet let ni
               ugotovil ničesar spornega ob tem, da se Zakon o poslancih in Zakon o preprečevanju
               korupcije v tem obdobju nista spremenila. Gospod Kos bi zlahka ugotovil kakršnokoli
               kolizijo interesov pravzaprav pri vseh tistih 100 ali 120 funkcionarjih, poslancih
               slovenskega parlamenta, poslancih Evropskega parlamenta, ministrih. Pa vendarle v tem
               obdobju tega ni opravil. Ni nič ugotovil. Je pa v tem času zlahka pregledal 6 tisoč
               občinskih svetnikov in ugotovil pri nekaterih, da nekatere stvari niso poročali ali
               pa kolizijo interesov. Zanimivo je to. Šele ko je gospe Silvi Črnugelj iztekel
               mandat, se je sprožila akcija preko Kosove komisije, zagotovo na pobudo stranke
               Zares, kajti očitno ima ta stranka s tem skladom velike interese. Obeta se nam, s tem
               kar napovedujejo, podoben scenarij, kot se je zgodil z zakonom o bencinskem tolarju
               in z namenskimi sredstvi bencinskega tolarja, ker so se zbrana sredstva porabila
               nenamensko za vse druge namene, razen manjši del samo za financiranje avtocestnega
               programa. In za to razliko smo morali najemati drage domače in pa tuje kredite in
               obremeniti tekoče in bodoče generacije. In podoben scenarij se nam obeta tudi tukaj.
               In namesto da bi stranka Zares zagotovila, ker je vladna stranka in ima na tem
               področju dobre, močne interese, da bi tudi Hrvati zagotovili partnerski del za sklad,
               za svoj del, se sedaj obeta pravzaprav poraba sredstev, namenskih sredstev sklada za
               razgradnjo NEK, za povsem druge namene. Podobna nenamenska poraba. Takrat, ko bo pa
               treba narediti in uporabiti ta sredstva za investicijo, se bo ponovno pristopilo k
               zbiranju oziroma zadolževanju, k obveznicam in podobnim finančnim malverzacijam.
               Mislim, da pristop, ki se ga koalicija loteva na tem področju, ni dober. In mi tudi
               ne pristajamo na to, da bi kakorkoli, s katerokoli odločitvijo omogočili, da se
               sredstva, ki se namensko zbirajo za ureditev odlagališča radioaktivnih odpadkov,
               porabijo za druge namene. Stranka Zares lahko najde znotraj proračuna mnoge druge
               vire za namene, ki jih pravzaprav želi.</p>
               <p>In tudi zaradi tega, ker gre za špekulativni pristop, nasprotujem odločitvi
               Mandatno-volilne komisije in razrešitvi Romane Jordan Cizelj.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala. Besedo ima mag. Andrej Vizjak. Se opravičujem, gospod Kek. Prosim.</p>
            </sp>
            <sp who="SDZ5:KekFranci">

               <speaker>FRANCI KEK:</speaker>

               <p>Hvala za besedo. Moram ugotoviti, da je stranka SDS nehote preveč povedala o sebi.
               Govori o sredstvih javnega sklada kot o plenu, o plenu, ki ga nekdo ima in si ga hoče
               nekdo prilastiti. Mi sredstva ne razumemo kot plen. Če so jih oni razumeli kot plen,
               ki so ga imeli, je to njihova težava.</p>
               <p>Slišali smo tudi, kaj vse se obeta temu skladu. Ne vem, kako se lahko kar ve, kaj se
               obeta. Mogoče na preteklih izkušnjah. Osnovno dejstvo je, da je nezdružljivost dveh
               funkcij gospe Romane Jordan Cizelj po Zakonu o preprečevanju korupcije. In to je
               dejstvo in edino dejstvo in temu sledimo, nič drugega.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Mag. Andrej Vizjak.</p>
            </sp>
            <sp who="SDZ5:VizjakAndrej">

               <speaker>MAG. ANDREJ VIZJAK:</speaker>

               <p>Res je. Ta sklad je poseben sklad in ni res, da je ta sklad običajen javni sklad.
               Poseben sklad je zaradi tega, ker si je parlament in predlagatelji, ki prihajajo iz
               vrst sedanje koalicije, predlagatelji tega zakona so bili bivši poslanci, Brane Janc
               tudi med njimi, in namen tega sklada je bil, da se za finančno stabilnost, trdnost,
               neodvisnost od vladnih politik ustanovi poseben sklad, ki ne bo podrejen Vladi, ampak
               parlamentu. Zato je to poseben sklad. Zato je to poseben sklad, kjer tudi imenuje
               Državni zbor ključne organe. In težko in nemogoče se je pri tem izločiti oziroma na
               nek način onemogočiti vpliv politike na to kadriranje.</p>
               <p>V Slovenski demokratski stranki smo v prejšnjem mandatu postavili v organe tega
               sklada ljudi, ki so pošteni, strokovni in ki znajo in se zavedajo poslanstva tega
               sklada. In prav zaradi namer, ki jih je ta vlada izrazila z dokumenti, se bojimo, ne
               zaradi tega, ker bi si nekdo razlagal, da je to plen, ker se bojimo, da vi vidite to
               kot plen. V dokumentu, ki ga je Vlada sprejela, to so strukturne prilagoditve, se
               pravzaprav namenja, ta denar za povsem druge namene kot so pa osnovni nameni tega
               sklada tako po zakonu kot po meddržavni pogodbi. Preberite si strukturne
               prilagoditve, to je vladni dokument, ki je bil sprejet pred kakšnega pol leta. In to
               je problem.</p>
               <p>Drugič. Gre za poslovanje sklada. Tu je bilo omenjenih kar nekaj neresnic. Poslovanje
               sklada je dobro in to je ugotovila tudi Komisija za nadzor javnih financ, spoštovani
               poslanec. Komisija za nadzor javnih financ je obravnavala na zahtevo poslancev očitke
               in povabila tudi strokovnjake, ki so odgovorni za strokovno mnenje in so posredovali
               zelo jasna stališča, da je bilo poslovanje sklada nadpovprečno uspešno vizavi razmer,
               v katerem se je sklad nahajal leta 2008. Leta 2008 so zgrmele vse delnice vrednostnih
               papirjev, nekatere za trikrat, nekatere za štirikrat, tudi taki tako imenovani
               slovenski <q>"bluečipi"</q>, na primer Telekom, Petrol. To so dobra podjetja, ki so danes
               vredna trikrat manj, govorim o tržni vrednosti po delnicah na borzi, kot so bila
               vredna v letu 2007. In govoriti, da so ta podjetja tudi dejansko trikrat manj vredna
               danes, ker je pač njihova tržna vrednost, ker so javne družbe na borzi je čisti
               navaden nesmisel. In zato govoriti, da je sklad, ker se mu je tržni portfelj zaradi
               sprememb na kapitalskih trgih, svetovnih in domačih, tako spremenil v letu 2008, da
               je pač to sklad, ki je slabo posloval, je krivično in služi samo temu, da se uporabi
               kot politična diskvalifikacija za ljudi, ki so tam. Sklad je posloval kljub temu v
               vseh letih pozitivno, imel je dobiček. Iz poslovnega poročila za leto 2009 tudi
               izhaja, da je imel že v lanskem letu nadpovprečno donosnost 6,3% in da je to
               pravzaprav izničil ta upad tržne donosnosti v letu 2008 že pravzaprav praktično v
               enem letu. Gre za evidentno željo, kako si prilastiti del sredstev, ker jih očitno
               drugje zaradi gospodarske krize zmanjkuje. Tu se je videla še ena blagajna, kjer se
               bodo lahko napajala določena podjetja, ki prekupčujejo z vrednostnimi papirji in so
               blizu stranki Zares. Mene, spoštovani kolegi iz SD skrbi, da tega ne vidite kako si
               spretno tisti marginalci v vaši koaliciji režejo kar lepe kose pogače, seveda očitek
               in slab glas pa pada na vse vas.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Ne vem, kaj boste predlagali proceduralno.</p>
            </sp>
            <sp who="SDZ5:PečanBreda">

               <speaker>BREDA PEČAN:</speaker>

               <p>Hvala lepa, gospod podpredsednik. Jaz bi rada samo predlagala, gospod podpredsednik,
               da ustavite takšno debato, mislim, da bodo pristojni organi od danes dalje lahko te
               zadeve, o katerih zdaj poslušamo, razrešili<gap n="..."/></p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
            </sp>
            <sp who="SDZ5:PečanBreda">

               <speaker>BREDA PEČAN:</speaker>

               <p><gap n=".."/> samo malo. Mi pa danes govorimo o razrešitvi neke gospe. Prosim, če bi lahko o tem
               govorili, ne pa o tem, kar bodo policisti reševali.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Verjemite mi, da sem med razpravo marsikoga razmišljal, ali bi prekinil
               ali ne, ampak sem se odločil, da ne prekinjam te razprave, ker bo znal vsak najboljše
               oceniti, kaj pomeni. Gospod Bojan Kontič.</p>
            </sp>
            <sp who="SDZ5:KontičBojan">

               <speaker>BOJAN KONTIČ:</speaker>

               <p>Hvala lepa, gospod podpredsednik, da ne boste prekinili razprave. Če kolegic in
               kolegov iz SDS-a ne bi poznal, bi človek dobil solzne oči, ko posluša, kako grdo ta
               koalicija ravna z njihovimi ljudmi, ko menjuje vse tri njihove. Ja, kako so pa ti
               trije vaši prišli na ta mesta? In ni bilo nič narobe, da so vaši. Zdaj, ko jih
               menjujemo oziroma nekaterim mandat poteče, zdaj pa strah. Ampak zakaj strah, vas
               vprašam, in zakaj tako krčevito branjenje tega položaja, se sprašujem. Vendar od
               danes naprej ne, za denar gre, kot sem videl iz vaših razprav. In ocenjujete nas z
               očali, ki nosijo vašo dioptrijo, zato vas razumem, da vas je strah, spoštovane
               kolegice in kolegi, ampak mi bomo ravnali drugače. In ko govorite o tem, zakaj
               nezdružljivost ni bila opažena prej. To je stvar komisije, ni pa stvar Državnega
               zbora in naše Mandatno-volilne komisije. Opažena je bila, predsednica je bila
               opozorjena, ne boste verjeli, da je vmes celo odstopila, pa si potem premislila. Tudi
               tu je verjetno razlog rezultat volitev leta 2008 in vaš interes, da ostanete na tem
               mestu. Verjetno gre za to, to zgolj ugibam. Ampak če bi pristali na to vašo teorijo,
               če prej komisija ni ugotovila nezdružljivosti, je ne sme ugotoviti nikoli več. To
               seveda ne bi bilo dobro. Za primer naj navedem, ko udeleženec v prometu prevozi rdečo
               luč, ga policist ustavi, ga hoče kaznovati, pa mu ta oporeka s tem, da je pred tednom
               dni ravno tako prevozil rdečo luč in ga niso kaznovali, ne ve, zakaj bi ga zdaj. To
               je vaša logika. Ne gre po tej logiki naprej.</p>
               <p>Nezdružljivost je ugotovila komisija, ki je za to pristojna. Opozorila je Državni
               zbor, da je treba nezdružljivost odpraviti. Zaradi česa? Zaradi tega, ker predsednica
               upravnega odbora tega ni storila sama, čeprav je bila k temu pozvana. Saj je bila še
               druga možnost. Lahko bi odstopila kot evropska poslanka, če se vam zdi tako pomembno
               imeti to mesto predsednice upravnega odbora, in bi odpravila nezdružljivost.</p>
               <p>In še enkrat, ker ste danes briljirali s posredovanjem polresnic ali neresnic. Gospa
               Silva Črnugelj, naša kolegica, je bila članica nadzornega sveta. Pa dajte že enkrat
               ločiti upravni odbor od nadzornega sveta! Jaz dvomim, da nekdo, ki je vodil
               gospodarski resor, tega ne pozna. Mislim, da namenoma zavaja ali pa poskuša zavajati,
               pa ne nas, ker ve, da mu ne bomo nasedli, želi zavajati slovensko javnost, ampak tudi
               njo boste težko.</p>
               <p>Razrešitev bomo podprli. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Zaključujem razpravo.</p>
               <p>Prehajamo na odločanje o Predlogu sklepa, s katerim se funkcije predsednice Upravnega
               odbora Sklada za financiranje razgradnje Nuklearne elektrarne Krško in odlaganje
               radioaktivnih odpadkov iz Nuklearne elektrarne Krško razreši dr. Romana Jordan
               Cizelj.</p>
               <p>Obrazložitev glasu. V imenu poslanske skupine, gospod Vizjak? V imenu poslanske
               skupine. Želi še kdo?</p>
               <p>Mag. Vizjak, v imenu Poslanske skupine SDS.</p>
            </sp>
            <sp who="SDZ5:VizjakAndrej">

               <speaker>MAG. ANDREJ VIZJAK:</speaker>

               <p>Hvala lepa. Poslanska skupina bo tej razrešitvi nasprotovala, ker gre zopet za eno
               izmed številnih kadrovskih, političnih čistk sedanje politične koalicije in vladajoče
               garniture. Popravljajo oziroma upravljajo je sedanji politični predstavniki koalicije
               in zagovarjajo odločitev Komisije za preprečevanje korupcije, ki so jo pravzaprav
               poklicali, da naj to razrešitev predlaga, da izpolnijo svoje politične cilje s
               skladom in z denarjem tega sklada, ki je v nasprotju z zakonom in meddržavno pogodbo.
               Nekateri celo nam replicirajo, da se narobe izražamo, da je bil nekdo razrešen iz
               upravnega odbora ne pa iz nadzornega sveta, kajti ta sklad sploh nadzornega sveta
               nima. To bi si lahko že zdavnaj prebrali, če bi prebrali kakšno poročilo. Ima
               nadzorni odbor. <gap n="..."/><stage>/Nemir v dvorani./</stage><gap n="..."/> To je zelo pomembno.</p>
               <p>Torej, spoštovani<gap n="..."/></p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Prosim, prosim, dajmo končati dostojno to razpravo. Gospod Vizjak<gap n="..."/></p>
            </sp>
            <sp who="SDZ5:VizjakAndrej">

               <speaker>MAG. ANDREJ VIZJAK:</speaker>

               <p>Spoštovani kolegi, žalostno je, da podirate in odstavljate strokovnjake s funkcij,
               ker se upirajo političnim, pristranskim zahtevam Vlade po delovanju tega sklada.
               Vlada oziroma konkretno gospod Kopač, direktor Direktorata za energetiko, je od
               sklada zahteval, da spremeni statut, da po novem Vlada določa naložbeno politiko tega
               sklada in da Vlada imenuje in razrešuje direktorje. Temu se je upravni odbor uprl in
               zato je morala gospa Romana Jordan Cizelj iti. Iti je morala nekaj mesecev pred
               imenovanjem novega nadzornega odbora oziroma upravnega odbora, ker je hkrati tudi
               kandidacijski postopek za novega direktorja. Ta razrešitev ni bila stvar
               nezdružljivosti, ta razrešitev je povezana s kadrovsko politiko sedanje koalicije, pa
               ne koalicije - samo ene stranke, to je stranke Zares, v slovenski energetiki in
               konkretno v tem skladu. To so, spoštovani, korektni in konkretni razlogi za te vaše
               manevre.</p>
               <p>Še enkrat. Boli me pa kratkovidnost največje koalicijske stranke, da ne vidi, kako
               mesari po slovenski energetiki ta nesrečni del<gap n="..."/></p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Gospod Vizjak<gap n="..."/></p>
            </sp>
            <sp who="SDZ5:VizjakAndrej">

               <speaker>MAG. ANDREJ VIZJAK:</speaker>

               <p><gap n="..."/>koalicije.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Veste, da ste uporabljali besede, ki niso korektne.</p>
               <p>Želi kdo v svojem imenu?</p>
               <p>Kdor želi razpravljati v svojem imenu, naj se prosim prijavi.</p>
               <p>Besedo ima gospa Silva Črnugelj.</p>
            </sp>
            <sp who="SDZ5:ČrnugeljSilva">

               <speaker>SILVA ČRNUGELJ:</speaker>

               <p>Hvala lepa.</p>
               <p>Jaz bom podprla to razrešitev gospe Jordan Cizelj. Danes smo imeli veliko razprav o
               tem kako in na kakšen način se manipulira in koliko je resnic in koliko polresnic. In
               danes smo jih imeli, na žalost, možnost poslušati kar nekaj. O tem, da se ne
               razlikujeta nazorni in upravni odbor in da se manipulira tako in drugače. Ker je
               vodja poslanske skupine Bojan Kontič dobro povedal, da nisem bila članica upravnega
               odbora, bi rada še posebej povedala, da sem bila izvoljena in imenovana s strani
               Državnega zbora v času, ko nisem bila poslanka, kar je bistvena razlika. In če želimo
               državo narediti transparentno in pravno, je dobro da tudi spoštujemo zakone. Zakon o
               skladu za razgradnjo NEK-a je sprejel parlament in je kot tak tudi dosti
               konzervativno postavljen in jaz mislim, da je dobro, da tudi ta zakon spoštujemo in
               na en način dokažemo slovenskemu narodu in ljudstvu, da to znamo narediti. Hvala.
            </p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Vito Rožej.</p>
            </sp>
            <sp who="SDZ5:RožejVito">

               <speaker>VITO ROŽEJ:</speaker>

               <p>Hvala lepa. Če se bi moral odločati med tem, ali mora tako pomemben sklad, kot je ta
               parlamentarni, nalagati v sklade, ki se ukvarjajo z zeleno ekološko energijo, ali pa
               v špekulativne sklade, katerih upravljavce bom v družbi kriminalistov gledal pri
               večernih poročilih, bi bila moja odločitev, seveda popolnoma enostavna. Tudi ta
               odločitev pred katero smo danes tukaj, je, glede na vse dogodke, ki so se odvili v
               zadnjem času, takšna. Zato je tako zelo enostavna. Glasoval bom za to razrešitev.
               Hvala.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Besedo ima gospod Anton Anderlič.</p>
            </sp>
            <sp who="SDZ5:AnderličAnton">

               <speaker>ANTON ANDERLIČ:</speaker>

               <p>Delo tega sklada spremljam od ustanovitve naprej. Žal je vse okrog tega danes in že
               zadnje leto dobilo tako pomembno težo, da bi kdo mislil, da imamo opravka s kakšnim
               velikim skladom in s kakšnim skladom, ki bo res rešil tisto, čemur je namenjen.
               Tragika je, da takrat, ko bo treba elektrarno zapreti, ne bo zbranega niti 10%
               denarja za zapiranje. Ampak ni problem. Ne pritrjujem vam in vašim argumentom, ko
               pravim, da tega sklepa ne bom podprl. Podprl ga ne bom zato, kajti zdi se mi
               preprosto nelogično, nerazumno, nekaj, kar se počne tukaj je tako rekoč nepotrebno.
               Koliko časa je gospa Jordan Cizelj v tem skladu? Kdaj se ji bo iztekel mandat? Čez
               nekaj mesecev. Ali je res potrebno stalno prilivati na njihov ogenj, da gori, pa
               števec šteje te številke ne vem kam. In pa drugo. Če bi bilo res tako, da mi samo
               glasujemo oziroma formalno potrdimo predlog protikorupcijske komisije, potem danes ne
               bi glasovali. Ampak če imam jaz glas <q>"za"</q> in <q>"proti"</q>, potem se lahko odločim. In v
               sklopu teh okoliščin, o katerih sem zdaj govoril, ne bom ne <q>"za"</q>, ne <q>"proti"</q>. Tega
               predloga podprl ne bom, ker se mi ne zdi smiselno to početje.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Obrazložitev glasu Ivan Grill. Prosim.</p>
            </sp>
            <sp who="SDZ5:GrillIvan">

               <speaker>IVAN GRILL:</speaker>

               <p>Hvala lepa. Tudi sam tega sklepa ne morem podpreti, in to iz preprostega razloga. Če
               bi bilo res tisto, kar je predlagal gospod Kos, tako jasno, tako transparentno, bi že
               takrat s prvim predlogom ob predlogu za razrešitev posredoval tudi pritožbo dr.
               Romane Jordan Cizelj na njegov sklep in tudi njegov odgovor. Pa tega nismo dobili. Ko
               smo prvič obravnavali na seji Mandatno-volilne komisije smo razpravljali brez
               ustreznega gradiva in smo zahtevali takrat, da dobimo mnenje Zakonodajno-pravne
               službe in pravnih strokovnjakov. In tega do druge obravnave nismo dobili. Smo pa
               dobili potem, ker je bilo povsem jasno, da je s pravnimi argumenti v svoji pritožbi
               dr. Romana Jordan Cizelj zelo natančno opredelila, da ni nobenih pravnih podlag, da
               bi se ji očitala nezdružljivost. Te zadeve, ki jih tukaj razlagate, v bistvu sploh
               niso resnične. Tukaj mešate jabolka, hruške, da bi skušali zavajati javnost. Ni res,
               da bi bila ta funkcija nezdružljiva. In tisti odgovor ali pa razlaga, da gospod Kos
               tega ni do sedaj odkril, da to ne pomeni, da ne sme odkrivati za naprej. Zakaj pa je
               gospod Kos tam? Zakaj moramo vsi funkcionarji pošiljati izpolnjene formularje? To
               pomeni, da on tam čaka, če se nekaj samo po sebi odkrije. Nevestno opravlja svoje
               delo oziroma ga ne opravlja. Takrat pa, ko se mu naroči, da mora nekaj poiskati, pa
               bo poiskal tudi, če to nima pravne podlage.</p>
               <p>Tako ni tehtnih argumentov in zato ne moremo v nobenem primeru podpreti takšnega
               predloga za njeno razrešitev.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Obrazložitev glasu Franc Bogovič. Prosim.</p>
            </sp>
            <sp who="SDZ5:BogovičFranc">

               <speaker>FRANC BOGOVIČ:</speaker>

               <p>Ob poslušanju teh razprav sem izredno razočaran, kajti trdno sem prepričan, da drži
               ravno to, kar je poslanec Anderlič povedal, prav nobene potrebe ni bilo, da bi se v
               Državnem zboru danes o tem pogovarjali, ampak bi v miru imel toliko potrpljenja, da
               ljudem poteče mandat in bi potem tudi lahko imenovali svoje ljudi, ker je to
               politično imenovanje. Razočaran sem tudi zaradi tega, ker sem se kot župan občine
               Krško in hkrati kot podpredsednik Evropskega združenja mest, ki imamo jedrske
               elektrarne, zelo ponosno z gospo Romano Jordan Cizelj srečeval v Strasbourgu, v
               Luksemburgu in pa tudi v Bruslju z najvišjimi predstavniki Detren-a in imel ob sebi
               evroposlanko iz Slovenije, ki je bila ravno v tistih tednih proglašena za najposlanko
               v Evropskem parlamentu zaradi njenega dela na področju energetike. S toliko ihte in s
               toliko neke želje po nekem političnem obračunu s tako eminentnimi strokovnjaki, z
               zelo velikim ugledom v Evropi, si delamo mačehovsko uslugo tudi na tem evropskem
               parketu. Na tem parketu je Slovenija prepoznana kot ena od tistih držav, ki ima to
               ureditev, se pravi, da ima državni sklad za ravnanje z jedrskimi odpadki, ki je ena
               najboljših rešitev. Tudi evropska direktiva je poskušala sprejeti v to smer, pa je
               žal velike evropske država niso potrdile. V Evropski komisiji je pa potrjeno, da je
               to ena najboljših rešitev. In tudi s tega zornega kota me je strah teh posegov v ta
               sklad. Kot župan občine Krško sem že nekajkrat interveniral tako pri zdajšnjemu
               ministru za razvoj gospodu Gaspariju kot finančnem ministrstvu in tudi pri tistih, ki
               v deklaracijo v zadnjem letu pišejo, kako se bo ta denar rabil. Dajemo odgovor iz
               Krškega zelo enostavno: v lanskem letu je bil sprejet državni prostorski načrt za
               odlagališče čim manj mesarite vsi skupaj, kdo bo pač s tem denarjem mesaril
               <gap n="..."/><stage>/Opozorilni znak za konec razprave./</stage> in ta denar vložimo najprej v izgradnjo
               odlagališča, kasneje pa tudi v razgradnjo jedrske elektrarne.</p>
               <p>Glasoval bom proti temu sklepu.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Obrazložitev glasu mag. Franc Žnidaršič.</p>
            </sp>
            <sp who="SDZ5:ŽnidaršičFranc">

               <speaker>MAG. FRANC ŽNIDARŠIČ:</speaker>

               <p>Hvala lepa, gospod predsednik. Kolegice in kolegi!</p>
               <p>Če bi gledal zgolj časovno komponento, potem bi morda res lahko zamahnil z roko in
               rekel, saj bo itak potekel mandat. Bom pa vseeno podprl ta sklep, ker gre za
               ugotovljeno nezdružljivost, pa tudi zaradi tega, ker ne sprejemam razlage, kako naj
               bi sklad posloval nadpovprečno uspešno samo zato, ker so naložbe tega sklada padle
               manj, kot so v povprečju druge, in še to zaradi svetovne gospodarske krize. Zanimivo,
               ko gre za upravljanje tega sklada, kjer je predsednica njihova, je svetovne
               gospodarska kriza kriva, da je vrednost premoženja padla. Ko gre za težave države
               zaradi svetovno gospodarske krize, takrat pa je kriva ta politična opcija in ta
               vlada.</p>
               <p>Ne sprejemam take dvoličnosti in zaradi tega se bom držal načela, če nekaj ne gre
               skupaj, je treba spraviti narazen. Podprl bom sklep, ne pa da ostane. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Je še interes? Prosim za prijavo za obrazložitev glasu v lastnem imenu.
               Obrazložitev glasu Jože Tanko.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Hvala lepa. V tem primeru se že kaže, da so razlogi za razrešitev privlečeni za lase.
               Tisto, kar je predlagal gospod Kos po petih letih intenzivnega dela, preverjanj
               funkcionarjev Državnega zbora, Evropskega parlamenta, ministrskih ekip in tako
               naprej, kaže, da je to početje, ki nima nobene vsebine, ker pravočasno itak ničesar
               ne odkrije. V tem primeru se je pokazal podoben scenarij, kot je bil ubran pri
               razrešitvi ministra Erjavca, le da tokrat kot neodvisna institucija ne nastopa
               Računsko sodišče, ampak Kosova komisija. In zanimivo pri tem je predvsem to, da je
               problem pri tej zamenjavi izključno v tem, da gospa Romana Jordan Cizelj ne prihaja
               iz pravega konca Domžal. Kajti vsi tisti ključni akterji, ki so se zelo zavzemali, da
               se Romana Jordan Cizelj razreši, prihajajo iz Domžal. In Romana Jordan Cizelj je
               očitno gospa, ki živi na napačnem koncu.</p>
               <p>Kar pa zadeva kvaliteto dela, se pravi, portfelj, vlaganje, donosi in tako naprej, pa
               so ti rezultati bistveno boljši kot v Kadu, kjer imate svoje ljudi, bistveno boljši,
               kot so v Sodu, kjer imate svoje ljudi, in to delo je bistveno boljše, kot je bilo pri
               bivšem guvernerju in pri sedanjem ministru za evropske zadeve. Tu ni nastalo ničesar,
               kar se je izgubilo. Pri portfeljskih vlaganjih bivšega guvernerja in sedanjega
               ministra vaše vlade pa je izginilo kakšnih 30 milijonov evrov nepovratno. V tem
               primeru delovanja sklada pa ni šlo za ničesar izgubljenega. Te portfeljske zadeve
               stojijo in kotirajo bolje, kot je vrednost SBI-20 oziroma tisto, kar je kolega Vizjak
               rekel, kot je kotacija najboljših slovenskih firm. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Obrazložitev glasu, mag. Branko Grims.</p>
            </sp>
            <sp who="SDZ5:GrimsBranko">

               <speaker>MAG. BRANKO GRIMS:</speaker>

               <p>Glasoval bom proti, in sicer poleg razlogov strokovnosti, gre tudi za varnost ljudi v
               končni fazi, tudi iz razlogov preproste matematike, s katero ima očitno koalicija
               precej težav, glede na razpravo, ki je bila maloprej. Problem sedanje oblasti, torej
               vaše oblasti, je v tem, da če vzamemo evropsko povprečje, je padec v vašem času
               dvakrat hujši, kot je evropsko povprečje. Ko pa gre za poslovanje tega sklada, pa je
               petkrat boljše od povprečja. In če bi ta sklad posloval tako kot vaša oblast, potem
               bi imeli 120% izgubo glede na 60% izgubo vrednosti, ki smo jih imeli v povprečju,
               glede na padec, izmerjen statistično z vrednostjo ustreznega indeksa. Ampak v resnici
               je poslovanje petkrat boljše. To se pravi, je logika, ki ste jo iz tega razvili,
               popolnoma zgrešena, popolnoma nasprotna in priča zgolj o tem, da smo lahko edino, kar
               je, hvaležni tistemu poslancu koalicije, sedi točno nasproti mene, ki je eksplicitno
               in jasno povedal, za kaj gre. Gre za politično razrešitev, nič drugega. Zanimivo pa
               je, da niti toliko politične modrosti ne zmorete več, da bi počakali tistih nekaj
               mesecev, ko bi itak ugasnil mandat sam po sebi.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Obrazložitev glasu, mag. Borut Sajovic. Prosim.</p>
            </sp>
            <sp who="SDZ5:SajovicBorut">

               <speaker>MAG. BORUT SAJOVIC:</speaker>

               <p>Hvala lepa, gospod predsednik. Jaz mislim, da je v tej zgodbi veliko bolj kot
               politična ali kakšna gospodarska razlaga na mestu tista pravna. Protikorupcijska
               komisija je 11.9. ugotovila, da je s funkcijo, ki jo opravlja evropska poslanka,
               nekaj narobe. O tem je obvestila evropsko poslanko in ji dala tri mesece časa, da se
               odloči. Ker se ni odločila, je pozvala Državni zbor, nas, da opravimo tisto kar je po
               zakonu naša naloga. In ključno vprašanje ni, kdo je politično tam, kako je
               gospodaril. Kar se tiče gospodarjenja, naložbena politika takšnega sklada je bila v
               naprej predvidena in opredeljena. In to ni bil ne sklad tveganega, ne rizičnega
               kapitala, ne delniškega kapitala, ampak je bil predviden kot obvezniški sklad s
               konservativno politiko. In tega se upravljavci sklada niso držali. Ključna odločitev
               nocoj in danes pa je, ali spoštujemo tudi dejansko protikorupcijsko komisijo ali ne.
               Samo za to gre. Vsi ostali razlogi so brezpredmetni.</p>
               <p>Samo pravna država je prava država in druge odločitve kot pritrditi zahtevi
               protikorupcijske komisije o razrešitvi ni.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Proceduralno? Obrazložitve glasu še niste imeli. Dobro. Prosim za
               prijavo. Obrazložitev glasu, mag. Andrej Vizjak.</p>
            </sp>
            <sp who="SDZ5:VizjakAndrej">

               <speaker>MAG. ANDREJ VIZJAK:</speaker>

               <p>Hvala lepa.</p>
               <p>Jaz bom nasprotoval temu sklepu, ker je pod krinko: edina pot je prava pot. Gre za
               eno kadrovsko zamenjavo, ker se nahaja na čelu upravnega odbora človek, ki postavlja
               stroko pred politiko, ki postavlja korektne odločitve pred političnim diktatom, ki ga
               zahtevajo, zdaj njegovi, torej z Ministrstva za gospodarstvo. To je problem.</p>
               <p>Res je, edina pot bi morala biti pravna pot. V tej državi se ne bi smeli dogajati
               samomori podjetnikov zaradi plačilne nediscipline, ne bi se smelo dogajati, da
               delavci po več kot eno leto ne dobijo plačila za svoje delo, ko pravzaprav tonejo in
               padajo številni zaposleni in tudi podjetja, ko se dogajajo čedalje večje socialne
               stiske ljudi, ki jim prav malo pomeni sklicevanje na pravno državo. Tu, ko pa gre za
               interes posameznih lobijev v okviru strank koalicije, kako priti do volilnega plena,
               se pa uporabljajo tudi instrumenti, ko se pokličejo prijatelji v raznih komisijah in
               sodiščih na pomoč in potem prihaja do argumentov in priročnih izgovarjanj na pravno
               pot pri kadrovskih, političnih spremembah. V ozadju je samo apetit po tem denarju. To
               je ta vlada tudi jasno povedala. Pisec je isti, kot je predlagatelj te zamenjave.
               Pisec teh apetitov po tem denarju je gospod Kopač, sem to tudi večkrat povedal.
               Govoriti pa, da je poslovanje sklada neuspešno, je seveda demantirano tudi z
               odločitvami delovnih teles tega parlamenta. Komisija za nadzor javnih financ je
               ugotovila, da je bilo delovanje in poslovanje sklada nadpovprečno uspešno.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo. Glasovanje teče. Navzočih je 70 poslank in poslancev, za je glasovalo 44,
               proti 24.</p>
               <p>Ugotavljam, da je sklep sprejet.</p>
               <p>S tem zaključujem to točko dnevnega reda.</p>
               <p>Prekinjam 14. sejo Državnega zbora, ki jo bomo nadaljevali jutri ob 10. uri.</p>
               <p>Hvala lepa in lahko noč. <stage type="time">(SEJA JE BILA PREKINJENA 4. MARCA 2010 OB 19.36.)</stage>
               </p>
            </sp>
         </div>
      </body>
   </text>
</TEI>