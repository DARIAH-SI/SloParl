<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ5-Redna-14-2010-03-01">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|B407A4CAC2C146ACC12576E1003FD585</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=V&amp;type=sz&amp;uid=B407A4CAC2C146ACC12576E1003FD585</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ5-Redna-14-2010-03-01.DZ" n="14">
               <name>Redna</name>
               <date when="2010-03-01"/>
            </setting>
         </settingDesc>
         <particDesc>
            <listOrg>
               <org xml:id="SDZ5-Redna-14-2010-03-01.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="5" notBefore="2008-10-15" notAfter="2011-12-15">
                        <label>5. mandat (2008-2011)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">14. seja</stage>
            <stage type="date">(1. marec 2010)</stage>
            <stage type="chairman">Sejo je vodil dr. Pavel Gantar, predsednik Državnega zbora.</stage>
            <stage type="time">Seja se je pričela ob 14. uri.</stage>


            <sp xml:id="SDZ5-Redna-14-2010-03-01.sp1">

               <speaker>PREDSEDNIK DR. PAVEL GANTAR:</speaker>

               <p>Spoštovane kolegice poslanke in kolegi poslanci, gospe in gospodje!</p>
               <p>Pričenjam 14. sejo Državnega zbora, ki je bila sklicana na podlagi prvega odstavka
               57. člena Poslovnika Državnega zbora. Obveščen sem, da se današnje seje ne morejo
               udeležiti naslednje poslanke in poslanci: Melita Župevc, Cvetka Zalokar Oražem, Vili
               Rezman, Matjaž Zanoškar in Milenko Ziherl.</p>
               <p>Na sejo sem vabil predsednika Republika Slovenija k 24. točki dnevnega reda,
               predsednika Vlade, ministrice in ministre, generalnega sekretarja Vlade k 1. točki
               dnevnega reda, ter predstavnike Vlade k vsem točkam dnevnega reda. Vse prisotne lepo
               pozdravljam.</p>
               <p>Prehajamo na določitev dnevnega reda 14. seje Državnega zbora. Predlog dnevnega reda
               ste prejeli s sklicem seje 19. februarja 2010. O predlogu dnevnega reda bomo odločali
               v skladu z drugim odstavkom 64. člena Poslovnika Državnega zbora. Predlogov za
               širitve in umike dnevnega reda nisem prejel.</p>
               <p>Skupina 25-ih poslank in poslancev je na podlagi desetega odstavka 21. člena
               Poslovnika zbora predlagala, da Državni zbor odloči o odločitvi Kolegija predsednika
               Državnega zbora, da se po skrajšanem postopku obravnava Predlog zakona o spremembah
               in dopolnitvah Zakona o članstvu Republike Slovenije v Mednarodnem denarnem skladu. V
               skladu z drugim odstavkom 142. člena Poslovnika zbora bo zbor navedeno zahtevo
               obravnaval kot 32A. točko dnevnega reda v torek, 2. 3. 2010, po končanih glasovanjih.
               Pod 25. točko dnevnega reda te seje je predviden Akt o odreditvi parlamentarne
               preiskave o brezplačnikih Slovenski tednik in Ekspres. Na podlagi mnenja
               Zakonodajno-pravne službe so predlagatelji zahteve za odreditev parlamentarne
               preiskave 25. 2. 2010 zahtevo dopolnilni in v skladu s to dopolnitvijo se naziv 25.
               točke dnevnega reda 14. seje pravilno glasi: Akt o odreditvi parlamentarne preiskave
               za ugotovitev in oceno dejanskega stanja v zvezi z ustanovitvijo izdajateljev,
               izdajanjem in financiranjem brezplačnih tednikov Slovenski tednik in Ekspres, zaradi
               suma, da so bila izdana z namenom vplivati na volivce na volitvah v Državni zbor leta
               2008, in sicer v korist političnih strank takratne vladajoče koalicije oziroma zaradi
               suma, da gre za njihovo prikrito predvolilno kampanjo oziroma financiranje političnih
               strank.</p>
               <p>Prehajamo na določitev dnevnega reda. Poslanske in poslance prosim, da preverite
               delovanje svoje glasovalne naprave. Zboru predlagam, da za današnjo sejo določi
               dnevni red, kot ste ga sprejeli s sklicem. Glasujemo. Navzočih je 77 poslank in
               poslance, za je glasovalo 77, proti nihče.</p>
               <p>(Za je glasovalo 77.) (Proti nihče.)</p>
               <p>Ugotavljam, da je dnevni red 14. seje Državnega zbora določen.</p>
               <p>Prekinjam sejo Državnega zbora, ki jo bomo z vprašanji poslank in poslancev
               nadaljevali ob 15. uri. Hvala lepa.</p>
               <p>(Seja je bila prekinjena ob 14.03 in se je nadaljevala ob 15. uri.)</p>
            </sp>
            <sp xml:id="SDZ5-Redna-14-2010-03-01.sp2">

               <speaker>PREDSEDNIK DR. PAVEL GANTAR:</speaker>

               <p>Spoštovane kolegice, poslanke in poslanci! Cenjeni predstavniki Vlade.</p>
               <p>Prehajamo na <title>1. TOČKO DNEVNEGA REDA - TO JE NA VPRAŠANJA POSLANK IN POSLANCEV.</title> V zvezi s to točko dnevnega reda sem v poslovniškem roku prejel pisne prijave
               44-ih poslanskih vprašanj. Vrstni red postavljanja poslanskih vprašanj je določen na
               podlagi dogovora z vodji poslanskih skupin in v skladu z 244. členom, drugim
               odstavkom 245. člena in 247. členom Poslovnika Državnega zbora.</p>
               <p>Na prva tri vprašanja poslancev opozicije in na poslansko vprašanje poslanca
               vladajoče koalicije bo odgovoril predsednik Vlade. Vsak poslanec ima za vprašanje na
               voljo tri minute. Predsednik Vlade, ministrice in ministri in generalni sekretar
               Vlade odgovorijo na vprašanje v največ petih minutah. Če je vprašanje postavljeno več
               ministrom, imajo vsi skupaj na voljo pet minut za odgovore. Poslanec, ki ne bo
               zadovoljen z odgovorom, lahko zahteva dopolnitev odgovora, ne more pa postaviti
               dodatnega vprašanja. Poslanke in poslance prosim, da ste na to pozorni. Obrazložitev
               zahteve za dopolnitev odgovora poslanec postavi v dveh minutah, dopolnitev odgovora
               pa sme trajati največ tri minute. Poslanec, ki je postavil vprašanje, lahko zahteva,
               da se na naslednji seji opravi razprava o odgovoru predsednika Vlade, ministrice,
               ministra ali generalnega sekretarja Vlade. O tem odloči Državni zbor brez razprave. V
               primeru, da poslanec na postavljeno vprašanje danes ne bo dobil odgovora, mu morajo
               predsednik Vlade, ministrica, minister ali generalni sekretar Vlade v 30-ih dneh
               predložiti pisni odgovor. Poslanec, ki je postavil vprašanje, na katerega ni bilo
               odgovorjeno, lahko izjavi, da vztraja pri ustnem odgovoru. V tem primeru bom
               vprašanje uvrstil na naslednjo sejo Državnega zbora.</p>
               <p>V zvezi s to točko se je za danes opravičil minister za zdravje Borut Miklavčič.</p>
               <p>Na klop ste prejeli pregled poslanskih vprašanj, na katera v poslovniškem roku ni
               bilo odgovorjeno.</p>
               <p>Prehajamo na predstavitev poslanskih vprašanj. Na prva štiri vprašanja bo odgovarjal
               predsednik Vlade Borut Pahor. Poslansko vprašanje bo najprej postavil mag. Radovan
               Žerjav, Poslanska skupina Slovenske ljudske stranke.</p>
               <p>Prosim.</p>
            </sp>
            <sp xml:id="SDZ5-Redna-14-2010-03-01.sp3">

               <speaker>MAG. RADOVAN ŽERJAV:</speaker>

               <p>Hvala lepa, gospod predsednik. Spoštovani predsednik Vlade.</p>
               <p>Ustava Republike Slovenije določa, da je Slovenija pravna država in da morajo
               posamični akti in dejanja državnih organov temeljiti na zakonu ali zakonitem
               predpisu. 120. člen nadalje v drugem odstavku določa, da upravni organi opravljajo
               svoje delo samostojno, v okviru in na podlagi Ustave in zakonov. Več judikatov
               Vrhovnega sodišča, na primer sklep XIPS 1617/2005 med drugim pravi, citiram: "v
               četrtem odstavku 64. člena Zakona o upravnem sporu je določeno, da je upravni organ
               pri novem določanju vezan na pravno mnenje sodišča, glede uporabe materialnega prava
               in na njegova stališča, ki se tičejo postopka. Vendar ima po presoji Vrhovnega
               sodišča upravni organ, ki je pristojen za odločanje, možnost odločiti v nasprotju s
               pravnim mnenjem in stališči prvostopenjskega sodišča, če ima za to utemeljene
               razloge.</p>
               <p>To pa je zlasti upoštevanje načela zakonitosti, po katerem mora organ odločati na
               podlagi Ustave, veljavnih zakonov in drugih predpisov, kar mora v obrazložitvi nove
               odločbe posebej pojasniti. Da je temu tako, potrjuje tudi določba 2. točke prvega
               odstavka 65. člena Zakona o upravnem sporu, ki daje sodišču, ki odloča v upravnem
               sporu možnost odločanja o stvari tudi v primeru, če upravni organ v novem postopku
               odloči v nasprotju z že izraženim mnenjem in stališčem sodišča." Konec citata.</p>
               <p>Kako glede na zgoraj napisana nesporna dejstva komentirate argument ministra za
               kmetijstvo, gozdarstvo in prehrano dr. Milana Pogačnika, da je Ministrstvo za
               kmetijstvo, gozdarstvo in prehrano v primeru vrnitve bulmastifov lastniku brezpogojno
               moralo slediti napotkom Upravnega sodišča?</p>
               <p>Spoštovani predsednik Vlade sprašujem vas tudi:</p>
               <p>Kako bi vi osebno odločili v hipotetičnem primeru, ko bi se morali odločati med tem,
               ali boste ravnali v skladu z zakonom ali pa v skladu z odločitvijo in napotki
               sodišča, za katere bi bilo jasno, da temeljijo na napačni uporabi materialnega
               prava?</p>
               <p>Večkrat ponavljate, da se morate kot predsednik Vlade ta trenutek posvečati predvsem
               ukrepom za izhod iz krize in pomagati gospodarstvu. Prav je tako. Ampak eden od
               temeljnih pogojev za pomoč slovenskega gospodarstva je najprej zagotavljanje
               zakonitosti in enakosti pred zakonom. Hvala lepa.</p>
            </sp>
            <sp xml:id="SDZ5-Redna-14-2010-03-01.sp4">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Prosim, predsednik Vlade gospod Borut Pahor.</p>
            </sp>
            <sp xml:id="SDZ5-Redna-14-2010-03-01.sp5">

               <speaker>BORUT PAHOR:</speaker>

               <p>Spoštovani gospod predsednik, gospe in gospodje. Dober dan.</p>
               <p>Pred odgovorom na prvo vprašanje, preden se zatečem k pripravljenem odgovoru, ki mi
               ga je pomagalo oblikovati pravosodno ministrstvo, naj rečem nekaj političnih
               poudarkov ob robu tega vprašanja.</p>
               <p>Najprej, če bi se danes lahko vrnil v čas, v dan po tragediji, ko mi je minister
               ponudil odstop, če mislim, da s tem dosežem nek politični mir in se lahko ukvarjam z
               drugimi vprašanji, bi ponovno, tako kot danes, odločil, da ne. Mislim, da bi s tem
               morda prihranil kakšno kritiko javnosti ali opozicije ali stroke, vendar pa ne bi
               razčistili, kaj je šlo v tem primeru narobe in kaj in kako moramo ravnati v
               prihodnje, da se take tragedije ne bi ponavljale. Torej, mislim, da sem se odločil
               prav, ko sem terjal, da minister ostane na tem položaju in pojasni vse okoliščine, ki
               so privedle do te tragedije.</p>
               <p>Minister bo na interpelacijo, ki je vložena, tudi odgovoril. Vlada je že oblikovala
               besedilo in ga bo Državni zbor v kratkem obravnaval. Če in kolikor bo kdo od vas
               menil, da je treba priložiti temu odgovoru informacijo kateregakoli organa, za
               katerega mi lahko zakonito prosimo, bo Vlada storila vse, da boste imeli vse
               relevantne informacije na razpolago. Moramo razčistiti ali, kdaj in kako je kdo morda
               ravnal narobe, da je prišlo do tragedije ali pa ugotoviti, da se tragedije dogajajo
               in morda za to kdaj kdo ni neposredno, ne subjektivno ne objektivno, odgovoren. Ampak
               moramo ugotoviti dejstva. Najprej dejstva in potem bomo ocenili, ali je nekdo
               politično objektivno odgovoren ali ne. Gre za vprašanje ravnanja ministra, njegovih
               služb, gre za vprašanje ravnanja pravobranilstva, gre za vprašanje, ki ga vi
               načenjate, spoštovani gospod poslanec, vprašanja spoštovanja zakonov v tem primeru.</p>
               <p>Pristojni organ v okviru Ministrstva za kmetijstvo je pač spoštoval odločitev
               sodišča. In vi menite, da bi moral ravnati drugače, tako sem razumel iz vašega
               vprašanja, in spremeniti odločitev sodišče in ravnati po svoji presoji. Jaz
               okoliščin, zaradi katerih je sodišče razsodilo tako, kot je, ne poznam, pa tudi ne
               želim komentirati odločitve sodišča in ne bom odgovoril na vaše vprašanje, kako bi
               ravnal v tem primeru, ker se mi zdi to nekorektno. Jaz podrobnosti, zakaj je sodišče
               tako razsodilo, ne poznam in tudi ne vem na kakšnih drugačnih predpostavkah bi moral
               pristojni uradnik v ministrstvu skleniti drugače, kot je. Vam govorim, ne da bi zdaj
               bral to, kar so mi sicer pravno korektno pripravili na Ministrstvu za pravosodje.
               Torej, menim da je ministrstvo upoštevalo odločitev, pravnomočno odločitev Upravnega
               sodišča, da, kot bo kasneje minister v diskusiji tukaj v Državnem zboru pojasnil, ni
               bilo razlogov, da bi se administracija odločila drugače. Druge okoliščine, ki bi jo
               napotilo na to, niso bile znane. Vam pa še enkrat zagotavljam, spoštovani gospod
               poslanec, da bo Vlada, še enkrat pravim, za to, da bi se razjasnile vse okoliščine
               tragedije, da se ta tragedija ne bi ponovila, dala na voljo prav vse razpoložljive
               informacije, ki jih po zakonu lahko da. Vsa poročila, ki jih mora pripraviti v okviru
               svojih pristojnosti, da bo slehernemu izmed nas jasno, kaj, zakaj se je to zgodilo,
               da se ne bi več nikoli.</p>
            </sp>
            <sp xml:id="SDZ5-Redna-14-2010-03-01.sp6">

               <speaker>PREDSEDNIK DR. PAVEL GANTAR:</speaker>

               <p>Kolega, želite dopolnitev odgovora?</p>
               <p>Prosim, mag. Radovan Žerjav.</p>
            </sp>
            <sp xml:id="SDZ5-Redna-14-2010-03-01.sp7">

               <speaker>MAG. RADOVAN ŽERJAV:</speaker>

               <p>Spoštovani predsednik Vlade!</p>
               <p>Presenečen sem nad vašim odgovorom, predvsem zaradi tega, v tistem delu, ko ste
               dejali, da niste seznanjeni s primerom. Torej praktično po več kot treh tednih
               temeljite razprave v javnosti in tudi sicer, me resnično preseneča, da niste dovolj
               dobro seznanjeni s tem primerom, da bi lahko ustrezno ukrepali. Dobivam občutek, da
               želite zbežati pred odgovornostjo, pred tem, da bi potegnili kakršnekoli poteze. Tako
               dobivamo občutek.</p>
               <p>In morali bi vedeti, kaj se je zgodilo. In ne, da mi trdimo, da je šlo na prav. Jaz
               sem vam bral judikat Vrhovnega sodišča. Več jih je, ki trdijo enako. Stvar je zelo
               jasna.</p>
               <p>In še nekaj želim povedati. V Slovenski ljudski stranki ne ščitimo nikogar, ga nismo
               ščitili in tudi tokrat ga ne ščitimo. Bili smo zelo jasni lani poleti, ko smo
               opozarjali na nepravilnosti, ko so se nam mnogi smejali. Zelo jasni smo bili tudi
               tokrat. Nismo ščitili nikogar, medtem ko so nekateri praktično poniknili in jih ni
               bilo nikjer. In tako kot nismo ščitili mi nikogar, tako bi morali storiti tudi vi,
               spoštovani gospod predsednik. Morali bi vedeti, ali se je v tej državi treba držati
               zakonov, skratka vsi mi, ki smo tu, se moramo držati zakonov, zakonov, ki jih je
               sprejel Državni zbor, ali pa ne. Hvala lepa.</p>
            </sp>
            <sp xml:id="SDZ5-Redna-14-2010-03-01.sp8">

               <speaker>PREDSEDNIK DR. PAVEL GANTAR:</speaker>

               <p>Prosim, gospod predsednik Vlade.</p>
            </sp>
            <sp xml:id="SDZ5-Redna-14-2010-03-01.sp9">

               <speaker>BORUT PAHOR:</speaker>

               <p>Najprej predlagam, da se strinjava vsaj v eni stvari, čeprav tudi to, da ostaneva
               vsak pri svojem, ne bo nič škodovalo. Pri eni stvari, da skušamo razčistiti vse
               okoliščine te tragedije. Če bi sprejel odstop ministra, bi verjetno zadostil neki
               želji po tem, da se vzpostavi neka katarza, jaz pa tega nisem želel. Želel sem, da se
               raziščejo vse okoliščine. In kot sem zagotovil temu visokemu zboru, vse informacije v
               zvezi s temi okoliščinami bo tudi imel. Minister jih je dolžan predstaviti javnosti.
               Ko ugotavljate, zdaj pa moram prebrati, da ne bo nesporazumov in napačnega vtisa, da
               želim eskivirati vaše vprašanje, ko ugotavljate, da upravni organi opravljajo svoje
               delo samostojno, v okviru in na podlagi Ustave in zakonov, velja tudi poudariti, da
               mora v skladu z Zakonom o sodiščih vsaka fizična ali pravna oseba spoštovati
               pravnomočno sodbo sodne oblasti in določbo, da odločbe sodne oblasti vežejo sodišča
               in vse druge državne organe v Republiki Sloveniji. To je odgovor na vprašanje
               zakonitosti.</p>
               <p>Spoštovani gospod poslanec, kmalu bo v Državnem zboru razprava o odgovoru ministra
               na interpelacijo, do takrat bom kot predsednik Vlade skupaj z ministrom storil vse,
               da bodo razjasnjene vse okoliščine, ki so privedle do odločitev pristojnih organov in
               bomo poskušali razložiti, kaj se je pravzaprav zgodilo, kot rečeno, zato, da bi
               ugotovili, kot smo sklenili na zadnji seji Vlade, da preučimo, ali so vsi predpisi,
               ki jih imamo, dobri predpisi, ne da bi zdaj spreminjali zakonodajo zaradi te
               tragedije, ker se običajno to ne izkaže kot dobra praksa, ampak da bi povlekli
               nekatere nauke iz te tragedije zato, da bi preučili možne spremembe zakonodaje, če
               bomo ugotovili, da je kakšna nejasnost, ki je pripeljala do te tragedije.</p>
               <p>Skratka, Vlada, oblast bo storila vse, da pridemo ob koncu diskusije o odgovoru
               ministra na interpelacijo, do razjasnitve vseh okoliščin in bomo lahko skupaj
               ugotovili, ali minister objektivno odgovarja za okoliščine.</p>
               <p>Mene pa ne zanima edino to vprašanja, ampak me zanima tudi, ali je kdo ravnal
               napačno v okviru ministrstva, ali je bil pod kakšnim pritiskom, ali je iz drugih
               pristranskih razlogov ravnal drugače, kot bi moral. Vse to bomo ugotovili v odgovoru
               in diskusiji, ki bo tukaj potekala. Naj javnost ne misli, da poskušamo karkoli v tej
               tragediji prikriti za to, ker naj bi kdorkoli od nas ali naših sodelavcev imel kakšen
               poseben, oseben, strankarski ali drugi interes glede te zgodbe. Edini interes je, da
               se zgodba na dostojen način konča z ugotovitvami okoliščin te tragedije, in kot
               rečeno, da storimo vse, da se ne ponovi.</p>
            </sp>
            <sp xml:id="SDZ5-Redna-14-2010-03-01.sp10">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Poslansko vprašanje predsedniku Vlade Borutu Pahorju bo postavil Zmago Jelinčič
               Plemeniti - Poslanska skupina Slovenske nacionalne stranke.</p>
               <p>Prosim.</p>
            </sp>
            <sp xml:id="SDZ5-Redna-14-2010-03-01.sp11">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsednik.</p>
               <p>Ve se, da se pripravlja nekakšno hrvaško-slovensko srečanje na Brdu med gospo
               Kosorjevo in vami, gospod predsednik. Govorili naj bi o vprašanju Slovenije in
               Hrvaške, konec koncev pa tudi širše. Ne vem, Evropa ni ravno navdušena nad tem
               srečanjem, kajti špansko predsedstvo govori, da namerava pripraviti to konferenco
               nekje konec maja ali v začetku junija. Kakor je meni osebno, na mojo zahtevo,
               odgovoril tudi španski predstavnik lanskega decembra v Parizu na rednem zasedanju
               Evropske obrambne in varnostne skupščine.</p>
               <p>Pa vendar se sprašujem:</p>
               <p>Na čem nameravate temeljiti to vašo konferenco?</p>
               <p>Konec koncev se je treba zavedati, kaj Hrvatje sodijo o svojem nacionalnem prostoru.
               Tukaj je knjiga, izdana v Zagrebu leta 1946, kjer je citirano, kaj je rekel gospod
               Maček Slavku Kvaterniku in razširil ljudem dne 10. aprila 1941. Bom prebral v
               originalu: "Hrvatski narode! Pukovnik Slavko Kvaternik, vođa nacionalističkog pokreta
               u zemlji, proglasio danas slobodnu i nezavisnu hrvatsku državu na cjelokupnom
               historijskom i geografskom području Hrvatske, te preuzeo vlast." Prevoda, mislim, ni
               potrebno, saj se dobro razumete tudi z gospo Kosorjevo. Ampak, kaj je bistvo pri tem?
               Govori se o celotnem nacionalnem prostoru Hrvaške. In tukaj imam Popis imena mjesta u
               nezavisnoj Državi Hrvatskoj. 1942 leta izdana knjiga, v kateri ni niti enega
               istrskega kraja, mesta ali zaselka. Kar pomeni, da Hrvatje nikoli niso imeli Istre v
               sklopu svoje države. Govori se o tem, da nameravate odpreti vprašanje Balkana. ne
               vem, kako boste odprli vprašanje Balkana, ko vaši ljudje v vaši Vladi ne vedo,
               pravzaprav nič o teh zgodovinskih dejstvih. Mislim, da bi bilo smiselno, da jim vsaj
               ti dve knjigi pokažete, naj si nekaj preberejo. Ni treba vsega. Zadeva je izšla pri
               Kluwer Law International v Haagu. In lepo piše in vsi dokumenti v zvezi z Jugoslavijo
               so notri podani in napisani.</p>
               <p>Sprašujem vas:</p>
               <p>Kaj vaša vlada sploh misli v zvezi s Hrvaško-Slovenijo.</p>
               <p>Kakšne so vaše intence?</p>
               <p>Ali nameravate ščititi slovensko nacionalno ozemlje ali nameravate to prepustiti
               nekakšni Evropski uniji, v katerih naj bi bili vsi enaki, enakopravni, seveda eni
               bolj, drugi pa manj?</p>
               <p>V tem primeru Hrvatje absolutno bolj, Slovenci pa nekako v podrejenem položaju.</p>
            </sp>
            <sp xml:id="SDZ5-Redna-14-2010-03-01.sp12">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Prosim predsednik Vlade gospod Borut Pahor.</p>
            </sp>
            <sp xml:id="SDZ5-Redna-14-2010-03-01.sp13">

               <speaker>BORUT PAHOR:</speaker>

               <p>Potem ko bo Ustavno sodišče odgovorilo na vprašanja, ki jih je Vlada naslovila nanj v
               zvezi z ustavnostjo na predlog arbitražnega sporazuma, se bo o tem predlogu pred
               ratifikacijo izrekel tudi Državni zbor in o tem bomo še govorili. Tisto, kar je v tem
               arbitražnem sporazumu pomembno, je v bistvu zapisano sporočilo oziroma načelo
               pravičnosti, ne samo, da v 3. členu nalaga sodišču, da določi stik slovenskega
               teritorialnega morja z mednarodnimi vodami, ampak opozarja, da mora pri končni
               odločitvi sodišče upoštevati vse relevantne okoliščine. To je pomembno zato, ker bomo
               imeli možnost v našem elaboratu, ki ga bomo predali sodišču pojasniti vse zgodovinske
               okoliščine, na osnovi katerih pričakujemo za nas ugodno razsodbo arbitražnega
               sodišča. Rad bi ocenil, da je bil arbitražni sporazum, ki je bil podpisan s
               predsednico hrvaške vlade v Stockholmu 4. novembra za Slovenijo velik uspeh. Mislim,
               da ga v podobnih okoliščinah, v drugačnih okoliščinah podobnega sporazuma ne bi mogli
               doseči. Da smo izkoristili majhno odprto okno priložnosti in dosegli tisto, kar je za
               slovenske nacionalne interese najbolj pomembno in najbolj koristno. Toda na koncu
               bodo o tem odločali poslanke in poslanci in morda ljudje, naši državljani in
               državljanke na referendumu. Jaz sem prepričan, da je to sporazum, ki zavaruje naše
               nacionalne interese. Mislim, da smo izbrali vse tisto, zbrali v sporazumu, kar je
               pomembno za to, da so izhodišča za končni izrek arbitražnega sodišča za nas ugodna.
               Tako, da smo lahko s tem sporazumom zadovoljni.</p>
               <p>Na začetku ste rekli, da pripravljamo konferenco o Zahodnem Balkanu in da je tukaj
               nekaj dilem v EU glede tega. Tukaj bi rad pred tem visokim zborom odpravil sleherni
               sum, da ima Evropska unija kakšno deljeno stališče glede tega vprašanja. Vsi
               pozdravljajo konferenco. Osebno sem govoril o tem s predsednikom španske vlade, ki je
               predsedujoči Evropskega sveta. Govoril sem s predsednikom Evropskega sveta, ki bo sem
               tudi prišel, skupaj s komisarjem za širitev. Predsednik Evropskega sveta bo tudi
               govoril na konferenci. Evropa to srečanje pozdravlja. Dejstvo je, da se bo potem,
               konec maja ali v juniju, v Sarajevu poskušalo nadaljevati tako imenovani butmirski
               proces, ki sprva ni bil uspešen. Dejstvo, da se bodo tukaj zbrali voditelji vseh
               držav Zahodnega Balkana, tudi predsednik albanske vlade, je pomembno, ker kaže na to,
               da obstoji politična volja, da zahodni Balkan pokaže, zakaj je njegova vključitev v
               Evropsko unijo pomembna za varnost, stabilnost in blaginjo ne samo tega dela Evrope,
               ampak celotne Evropske unije. Slovenija je dobila sijajno priložnost, da v
               organizaciji te konference pokaže svojo odgovornost in sposobnost, da pripomore k
               nadaljevanju procesa širitve, ki je za nas pomemben, in da spričo svojih zgodovinskih
               izkušenj pomaga temu delu Evrope, nenazadnje širšemu regijonu jugovzhodne Evrope in
               Evropski uniji, da z vključitvijo teh držav postopoma v bistvu združimo Evropo, kar
               je bil vedno na nek način tudi naš cilj. Menim, da smo dosegli to, kar je bilo mogoče
               doseči z arbitražnim sporazumom, da boljšega ne bi mogli doseči in da smo v tistem
               izjemno kratkem času videli odprto okno priložnosti in ga izkoristili. Presečni datum
               je 25. 6. 1991, kar smo si vedno želeli. Zraven je tudi opisano načelo pravičnosti,
               ki nam omogoča, da, gospod poslanec, sodišče upošteva vse relevantne zgodovinske
               okoliščine, tudi tiste, ki jih navajate. Odgovornost slovenske vlade je, da v
               pripravi memoranduma oziroma elaborata pripravi vse tiste potrebne dokumente, mi vam
               bomo hvaležni za pomoč, ki nam jo nudite, da bomo v elaboratu oziroma v tem
               memorandumu sodišče seznanili z našimi pogledi na to, kaj bi bila v danih okoliščinah
               pravična meja.</p>
            </sp>
            <sp xml:id="SDZ5-Redna-14-2010-03-01.sp14">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želite dopolnitev odgovora?</p>
               <p>Prosim, Zmago Jelinčič Plemeniti.</p>
            </sp>
            <sp xml:id="SDZ5-Redna-14-2010-03-01.sp15">

               <speaker>ZMAGO JELINČIČ PLEMENITI:</speaker>

               <p>Hvala lepa.</p>
               <p>Kar se tiče arbitražnega sporazuma, je slab. To je nesporno dejstvo. In kot kaže
               tudi namen te konference ni drugega kot širitev Evrope, kar pa ne pomeni zaščite
               slovenskega nacionalnega ozemlja. Če hočemo kaj narediti, moramo narediti mirovno
               konferenco in ne govoriti, da je mirovna konferenca že bila. Pravno je mirovna
               konferenca res bila v Haagu 1991 leta septembra meseca, ampak zanimivo, da je to
               edina mirovna konferenca na svetu, katere posledica so bili spopadi na Balkanu. To se
               pravi vojna je bila šele po tej tako imenovani mirovni konferenci, kar pomeni, da
               niso dosegli ničesar. Tudi ta "Draft convention" z dne 4. novembra 1991 ni prinesla
               nič, kajti bila so izhodišča, na katerih naj bi nekaj naredili, pa niso naredili nič.
               Zato je smiselno, da bi bilo treba na drugih osnovah to postaviti. Mislim, da ne
               moremo dovoliti, da v bistvu negirate in se izogibate vsem dejstvom, ki niso po vaši
               meri oziroma po meri, ki vam jih je zastavila gospa Kosor iz sosednje države.</p>
               <p>Jaz mislim, da bi bilo smiselno, gospod predsednik, da daste nalogo svojim ljudem,
               kompetentnim ljudem iz določenih ministrstvih, da se učijo, da berejo kakšne knjige
               in da se naučijo kaj potegniti iz teh knjig, ne pa da, kot pravijo nekateri iz vašega
               bližjega kroga, da dajate "komando", da morajo ljudje pljuvati po vseh tistih, ki
               napadajo gospo Kresalovo. Tako sem vsaj izvedel iz vaših bližnjih krogov. Jaz mislim,
               da je smiselno, da zaščitimo slovenske nacionalne interese, kajti v nasprotnem ne
               bomo dosegli popolnoma ničesar. Morda se vam zdi smešno, meni se zdijo kakšne zadeve
               tragične in mislim, da tudi slovenskemu narodu se marsikaj zdi zelo tragičnega, zato
               prosim, gospod predsednik, malo več resnosti pri zadevi.</p>
            </sp>
            <sp xml:id="SDZ5-Redna-14-2010-03-01.sp16">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Prosim, gospod predsednik Vlade.</p>
            </sp>
            <sp xml:id="SDZ5-Redna-14-2010-03-01.sp17">

               <speaker>BORUT PAHOR:</speaker>

               <p>Ko bo zgodovina iz neke distance opazovala čas, ki ga zdaj živimo in naše odločitve v
               njem, sem prepričan, da bo vsaj glede enega vprašanja, ko je šlo za res strateške
               odločitve Vlade, ocenila kot dobro odločitev odločitev za podpis tega sporazuma.</p>
               <p>Mislim, da je to bil najprej prelom v kopičenju enega konflikta med Slovenijo in
               Hrvaško, ki je postajal nepredvidljiv v svojih razsežnostih, na koncu bi lahko bil
               tudi varnostni. To velja toliko bolj za ostali del Zahodnega Balkana in signal, ki
               smo ga poslali s tem podpisom, je bil tudi signal nekega optimizma, ki se dobro vidi
               danes in prispeva k temu, da je nekaj več vere in zaupanja ljudi na Zahodnem Balkanu,
               da je mogoče po mirni poti urediti zelo težka vprašanja. Vprašanje meje, vprašanje
               odprtih meja na Balkanu je samo po sebi dovolj velik razlog za zaskrbljenost
               mednarodne skupnosti, ne druga vprašanja, ki so že v zgodovini pripeljala do
               konfliktov in ne nazadnje tudi vojn. Torej, Slovenija ja naredila ob pravem času
               pravo potezo zase, za sosednjo Hrvaško, za regijo in za Evropo in mednarodno
               skupnost. Mi smo si okrepili svoj ugled, dosegli smo tisto, kar je potrebno za
               zavarovanje naših interesov, hkrati nismo ogrožali interesov drugih. Ampak kot
               rečeno, o tem bo tekla demokratična razprava v Državnem zboru in na koncu bodo
               verjetno o tem odločali tudi naše državljanke in državljani.</p>
               <p>Še enkrat vam bi rad zagotovil, da imajo minister Žbogar in vsi ostali od mene jasno
               navodilo, da promptno pripravljajo vse potrebne dokumente za potrebe memoranduma, če
               bomo odločili, da je arbitražni sporazum za Slovenijo sprejemljiv. Ta proces je v
               nastajanju. Jaz bom hvaležen vsakomur, ki bo pomagal pri oblikovanju tega dokumenta.
               Gre tako za strokovno kot laično javnost, ki nam pri tem lahko pomaga in tudi vaši
               nasveti in nekatere usmeritve, kolega Jelinčič, so za nas dobrodošle. Slovenija se bo
               na ta primer dobro pripravila in sem prepričan, da bo prišlo do rešitve, s katero
               bomo lahko mirno živeli in menili, da gre za rešitev, ki je ne nazadnje zgodovinsko
               pravična rešitev. Vsekakor smo si ustvarili možnosti za to.</p>
            </sp>
            <sp xml:id="SDZ5-Redna-14-2010-03-01.sp18">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želite postopkovno?</p>
               <p>Prosim, Zmago Jelinčič Plemeniti.</p>
            </sp>
            <sp xml:id="SDZ5-Redna-14-2010-03-01.sp19">

               <speaker>ZMAGO JELINČIČ PLEMENITI:</speaker>

               <p>Hvala lepa.</p>
               <p>Bom pojasnil zadevo.</p>
               <p>Namreč, res je, naredili smo vse za Evropo, za Hrvaško, za Bosno, za ne vem koga še
               vse, vendar nismo nič naredili za lastno domovino. To je tisto, kar je narobe, in
               tukaj nas bo zgodovina tepla in udarila. 1860, 1866 smo izgubili Furlanijo-Julijsko
               krajino. 1920 smo izgubili Koroško, 1945 smo izgubili Istro, tri otoke in pa velik
               del Međimurja. Leta 2010 bomo izgubili še dodatne dele slovenskega ozemlja, namesto
               da bi na osnovi mednarodnega državnega prava, na čemer temelji celotna Evropa, dobili
               te zadeve nazaj. To je možnost, samo treba je uporabljati pamet, ki je je pa v
               Slovenski politiki za en ščepec samo, če vse skupaj zberemo. Na žalost je to tako.
               Hrvatje imajo krasen pregovor "Verovanje-ludom radovanje". Se bojim, gospod
               predsednik, da se bo to zgodilo tudi pri nas. Vi verjamete, na koncu vas bodo
               nategnili. Točno tako, tako kot južnjaki to delajo ves čas, vso zgodovino. Vzemite
               Janeza Trdino, pa preverite kaj njegovih zadev, pa boste videli, kaj se je dogajalo
               že v tistih časih. In zadeve se ponavljajo, kot bi skopiral tisti čas samo v današnji
               čas, samo tehnološka sredstva so drugačna.</p>
               <p>Jaz mislim, da je premalo, da se gremo na ta način, in da tukaj obljubljamo ali pa
               poslušamo obljube. To je premalo, zato, gospod predsednik, želim, da v skladu z 246.
               členom Poslovnika glasujemo o tem, da odpremo v Državnem zboru razpravo, kjer bomo
               lahko govorili tudi o tem, predvsem pa, kjer bo čas, da bom jaz lahko pojasnil vašim
               zveličavnim pravnikom na Vladi, kaj pomeni državno pravo, ker ne vedo, kaj so dežele,
               kaj so dedne dežele, kaj so kronske dedne dežele in kam gre ta nit? Zakaj so
               Italijani risali enotno Primorsko, enovito Primorsko v enem kosu in to dajali v svoje
               učbenike in na šolsko ministrstvo? Zaradi tega, ker se zavedajo državniške in
               državnostne kontinuitete, česar se pri nas ne zavedajo. Na naših pravnih fakultetah
               se tega ne uči in se še dolgo ne bo, dokler ne bomo zamenjali več ali manj celotnega
               kadra, zato pa imamo pravnike, ki lahko sežejo do slovenske meje, čez pa bog ne daj.
               Zato, ker tam že na avstrijskem jih en iz Celovca, po domače rečeno "scat pelje".</p>
               <p>Jaz mislim, da ne smemo dovoliti takih zadev in zato vas lepo prosim, gospod
               predsednik, odprimo razpravo, dajmo na mizo dokumente. Jaz jih imam veliko, morda
               celo kakšne, ki jih ministrstvo nima, pa bi bilo zelo dobro, če bi se o tem
               pogovorili. Hvala lepa.</p>
            </sp>
            <sp xml:id="SDZ5-Redna-14-2010-03-01.sp20">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Spoštovani kolega Jelinčič, jaz vas moram opozoriti na izraze, ki ste jih
               uporabljali in vas prosim, da tega ne počenjate več. Če prav razumem, predlagate, da
               se odgovarja, ker tega niste dosti jasno povedal, torej to predlagate...</p>
            </sp>
            <sp xml:id="SDZ5-Redna-14-2010-03-01.sp21">

               <speaker>ZMAGO JELINČIČ PLEMENITI:</speaker>

               <p>Gospod predsednik, jasno sem povedal, da zahtevam razpravo, glasovanje o tem, da se
               izvede razprava v Državnem zboru v skladu z 246. členom Poslovnika, drugi odstavek.
               Hvala.</p>
            </sp>
            <sp xml:id="SDZ5-Redna-14-2010-03-01.sp22">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>O predlogu poslanca Zmaga Jelinčiča Plemenitega, da Državni zbor na naslednji seji
               opravi razpravo o odgovoru predsednika Vlade, na njegovo poslansko vprašanje, bo
               Državni zbor odločil jutri, v torek, 2. marca 2010, v okviru glasovanj.</p>
               <p>Poslansko vprašanje predsedniku Vlade gospodu Borutu Pahorju bo postavil Zvonko
               Černač, Poslanska skupina Slovenske demokratske stranke.</p>
               <p>Prosim.</p>
            </sp>
            <sp xml:id="SDZ5-Redna-14-2010-03-01.sp23">

               <speaker>ZVONKO ČERNAČ:</speaker>

               <p>Spoštovani predsednik Vlade!</p>
               <p>Pred slabim mesecem dni smo v tem zboru razpravljali o tako imenovani izhodni
               strategiji, ki jo je pripravila vaša vlada. V njej smo pogrešali konkretne ukrepe in
               časovnico za njihovo uveljavitev. Pogrešamo jih tudi danes. Na današnji seji, na tej
               seji, ki bo trajala ta teden, ni niti enega vladnega zakona, povezanega z
               implementacijo izhodne strategije. V letu dni je Slovenija padla globoko. Najgloblje
               glede na evroobmočje. Izgubili smo skoraj desetino tistega, kar smo ustvarili leto
               poprej. Izgubljena so bila številna delovna mesta, brezposelnost se je skoraj
               podvojila. Po letu dni je bil izničen rezultat dohitevanja razvitosti Evropske unije
               iz preteklih let in danes smo po nekaterih kazalcih na stanju leta 2004, po nekaterih
               pa še bistveno nižje.</p>
               <p>V lanskem letu je vaša vlada skupaj z izdanimi poroštvi povečala zadolženost
               Slovenije za 6 milijard 300 milijonov evrov. Podatek je še posebej zaskrbljujoč, ker
               se je vlada v glavnem zadolžila za porabo in ne za investicije. Slovenija je padla v
               letu dni tako globoko tudi zato, ker vaša vlada ni hitro in učinkovito rešila dveh
               temeljnih problemov. Sprostitve tako imenovanega kreditnega krča in pospešitve
               državnih in lokalnih investicij v povezavi s črpanjem evropskih sredstev za te
               namene. Kljub temu pa so bila vrata za nekatere privilegirane na široko odprta. Kako
               sicer razumeti, da so v času, ko so morala številna perspektivna podjetja odpuščati,
               nekatera so pristala celo v stečaju, uspevali tisti z nizko dodano vrednostjo in
               tiste investicije, ki z ustvarjanjem novih delovnih mest in s povečanjem dodane
               vrednosti nimajo nobene neposredne povezave. Naj kot primer omenim eno izmed trenutno
               največjih, če ne celo največjo investicijo v tej državi, to je gradnja stadiona v
               Stožicah. V času največje krize, ob najhujšem kreditnem krču je to torej največja
               investicija v tej državi.</p>
               <p>Spoštovani predsednik Vlade, sprašujem vas torej:</p>
               <p>Ali je gradnja stadiona res najpomembnejša investicija v okviru izhodne
               strategije?</p>
               <p>Zanima me tudi:</p>
               <p>Ali bo državna banka - Nova Ljubljanska banka, ob tem, ko zahteva znatno
               dokapitalizacijo v višini okrog 300 milijonov evrov, in ob tem, ko mala in srednja
               podjetja od nje ne dobijo kreditov za zagon, za nova delovna mesta, za ustvarjanje
               nove dodane vrednosti, ali bo torej ta banka kreditirala oziroma morebiti že
               kreditira Jankovićev stadion v Stožicah?</p>
               <p>Hvala lepa.</p>
            </sp>
            <sp xml:id="SDZ5-Redna-14-2010-03-01.sp24">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Prosim, predsednik Vlade gospod Borut Pahor.</p>
            </sp>
            <sp xml:id="SDZ5-Redna-14-2010-03-01.sp25">

               <speaker>BORUT PAHOR:</speaker>

               <p>Najprej, kot ste sami omenili, je ta visoki zbor pred slabim mesecem obravnaval tako
               imenovano izhodno strategijo, in Slovenija je po tem, da je na nek način to
               strategijo Vlada sprejela in da se je z njo seznanil Državni zbor, med tistimi
               redkimi evropskimi državami, ki že implementirajo svoje načrte v zvezi s časom po
               koncu recesije, in v gospodarskih okoliščinah v katerih pričakujemo nizko stopnjo v
               naslednjih dveh, treh letih. Najprej bi rad tukaj za en kanček optimizma, ne
               pretiranega, povedal zadnje izsledke Urada za makroekonomske analize in razvoj. Po
               tem res srhljivem padcu bruto domačega proizvoda, takšne padce so beležile tudi druge
               države, tiste, ki so bile na krizo slabše pripravljene, nekoliko bolj, in med njimi
               je bila tudi naša država. Mi zdaj te strukturne razloge za ta padec odpravljamo.
               Slovenija je vendarle v stanju, ko lahko zdaj oznani počasno a zanesljivo okrevanje
               gospodarstva. To sicer ni zelo hitro, niti nismo pričakovali, da bo. Ta hip je
               kvartalno na ravni 0,1%, kar kaže na to, da smo še vedno precej odvisni od
               mednarodnih okoliščin, seveda, bomo tudi v nadalje, vendar pa jih z ukrepi, kolikor
               jih lahko sprejemamo sami, vendarle te okoliščine, vsaj kar se tiče naših domačih
               razmer, danes lažje in bolj uspešno reguliramo, kot smo jih pred letom ali letom in
               pol.</p>
               <p>Še enkrat, ker vi ponavljate stvari vedno znova, moram tudi jaz. Padanje gospodarske
               aktivnosti, globok padec BDP se ni začel v letu 2009. Začel se je v zadnjem kvartalu
               leta 2008. In sem povedal v svojem inavguralnem govoru, ne po krivdi prejšnje
               oblasti, ampak zaradi najhujšega krčenje svetovnega gospodarstva po II. svetovni
               vojni. Poglejte malo gospodarske in socialne kazalce drugih držav. Slovenija okreva,
               sicer počasi, postopno, a gremo iz hudega padca v ponovni vzpon. So kazalci, ki
               kažejo na krepitev nekega gospodarskega optimizma, ki je v Sloveniji pomembno. Ne
               bodimo samovšečni, ne bodimo prehitrih obljub. Ne obljubljajmo nekaj, kar ni mogoče,
               ampak Slovenija se vrača na pot gospodarskega okrevanja in smo med državami, ki poleg
               kratkoročnih ukrepov, in to je sedaj odgovor na vaše vprašanje, sprejemamo tudi
               strukturne prilagoditve. Vlada je sprejela časovnico 26 oziroma 27 zakonov, govorim
               samo o zakonih, ne govorim o ukrepih ali podzakonskih aktih, ki morajo biti sprejeti
               zato, da bi na strukturni ravni odpravili razloge, ki so Slovenijo naredili tako
               odvisno od mednarodnih gospodarskih okoliščin, ki jim bila izpostavljena ob
               gospodarski krizi leta 2008. Seveda bo Slovenija še naprej kot odprto in majhno
               gospodarstvo vedno odprta in na nek način odvisna od teh okoliščin. Živimo v
               globalnem prostoru. Ampak mi moramo nekatera sidra svojega razvoja verjetno usidrati
               drugam.</p>
               <p>Omenjate podjetja z nizko dodano vrednostjo. Ta dolgoročno konkurenčna ne bodo. Mi
               smo z zakoni, ki varujejo predvsem interese zaposlenih, da niso nosili glavnega
               bremena te krize, tudi če so postali začasno brezposelni ali nezaposleni, da niso to
               trajno, ampak da bo Vlada poskušala storiti vse, da pridejo nazaj na delovna mesta z
               višjo dodano vrednostjo. Mi pripravljamo ne nazadnje sedaj nacionalno konferenco o
               inovacijah, o investicijah. Mi se moramo znotraj naloge, ki jo imamo, to je, da
               zmanjšamo primanjkljaj, spoštovani gospod poslanec, odločiti, kam in koliko bomo
               investirali.</p>
               <p>Ni res, je stadion največja investicija. Tukaj so ne nazadnje proračunske postavke,
               ki govorijo o investicijah v prometno infrastrukturo, v železnice, v dokončanje Darsa
               in druge investicije. Lepo vas prosim, mislim, da si moramo tudi kdaj priznati nekaj,
               kar delamo dobro vsi skupaj. In to je, da zdaj po enem letu izredne krize vendarle
               začenjamo regulirati okoliščine v naš prid, da počasi, a zanesljivo okrevamo in da
               obstaja možnost, da se priključimo državam, ki bodo okrevala najhitreje in
               najuspešneje. Ta možnost obstaja in Vlada bo naredila vse zato, da bo pravočasno
               sprejela odločitve. Zato smo tudi postavili semafor, ki nas zavezuje k temu, da
               pravočasno sprejemamo odločitve in to na celotni fronti zakona.</p>
            </sp>
            <sp xml:id="SDZ5-Redna-14-2010-03-01.sp26">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želite dopolnitev odgovora?</p>
               <p>Prosim, gospod Zvonko Černač.</p>
            </sp>
            <sp xml:id="SDZ5-Redna-14-2010-03-01.sp27">

               <speaker>ZVONKO ČERNAČ:</speaker>

               <p>Jaz sicer nisem dobil, spoštovani predsednik Vlade, neposrednega odgovora, dobil pa
               sem osrednjega, da je gradnja tega stadiona, financirana z denarjem NLB-ja, ena izmed
               pomembnejših investicij, ki se izvaja v okviru izhodne strategije. Zakaj sem postavil
               to vprašanje? Postavil sem ga zaradi tega, ker je vaša vlada v okviru izhodne
               strategije črtala 13 od 35 projektov iz resolucije o nacionalnih razvojnih projektih,
               med njim je črtan projekt izgradnje omrežja državnih cest na razvojnih oseh, ki ni
               samo infrastrukturni, pač pa tudi razvojni projekt. Črtanje pomeni onemogočanje
               možnosti za ustrezne infrastrukturne povezave Koroške, Bele krajine,
               Ribniško-kočevskega območja, Posavja, Zasavja, severne Primorske in s tem tudi
               črtanje možnosti za njihov hitrejši razvoj. Predlagano je črtanje petih od devetih
               gospodarskih središč v regijah, ki so najmanj razvita, gre za projekte, ki bi
               pripomogli k ustvarjanju novih delovnih mest. Brez novih delovnih mest, spoštovani
               predsednik Vlade, ne bo povečanih prilivov v državno blagajno in izhodna strategija
               se ne bo izšla. Zanima me torej:</p>
               <p>Ali je ta sprememba dokončna?</p>
               <p>Ali so ti projekti dokončno črtani?</p>
               <p>Na drugi strani pa se očitno preko državne banke zagotavlja financiranje projekta,
               ki ne pomeni višje dodane vrednosti. S projektom stadiona se bistveno ne povečuje
               zaposlenost, pomeni investicijo v zidove, investicijo v stilu kruha in iger. Ljudje
               ne potrebujejo iger, potrebujejo pa delo in dostojno plačilo. Stadion Stožice tako
               predstavlja predvsem drag spomenik županu Jankoviću, gradi pa se na plečih delavcev,
               ki delajo v nemogočih, skoraj suženjskih razmerah. Zato vas, spoštovani predsednik
               Vlade, ponovno sprašujem:</p>
               <p>Ali je ob črtanju državnih razvojnih projektov, nekatere sem prej omenil, stadion
               res najpomembnejša investicija v okviru izhodne strategije?</p>
               <p>In:</p>
               <p>Ali ga morajo res plačati davkoplačevalci preko dokapitalizacije državne banke in s
               tem sanacije slabih naložb?</p>
               <p>Mislim, da to ni v redu in da bi od strategije pričakovali konkretne ukrepe že na
               tej seji Državnega zbora. Hvala.</p>
            </sp>
            <sp xml:id="SDZ5-Redna-14-2010-03-01.sp28">

               <speaker>PREDSEDNIK DR. PAVEL GANTAR:</speaker>

               <p>Prosim, predsednik Vlade gospod Borut Pahor.</p>
            </sp>
            <sp xml:id="SDZ5-Redna-14-2010-03-01.sp29">

               <speaker>BORUT PAHOR:</speaker>

               <p>Torej, o gradnji stadiona ni odločal ta zbor ali Vlada, ampak so odločale pristojne
               mestne oblasti. Kot rečeno, to tudi ni največja investicija v Sloveniji, samo za
               avtoceste bomo namenili pol milijarde, v naslednjih letih za železnice, če bomo tako
               sklenili, 1,6 milijarde, ampak, ker sem danes bil na železnicah, se ne bi želel zdaj
               prepustiti neki vnemi, s katero prihajam iz tega sestanka glede odločitev, ki bodo
               pred tem visokim zborom, ko bo šlo za vprašanje modernizacije železniškega prometa,
               tovornega in potniškega.</p>
               <p>Še enkrat bi vam rad zagotovil, da imamo časovnico. Ta časovnica je približna samo
               iz enega razloga. Približna je zato, ker moramo upoštevati tudi okvir socialnega
               dialoga. Če bi napisali točno časovnico, bi prvič posegali v pristojnost tega
               visokega zbora, zakoni so sprejeti tukaj. Drugič. Ne bi upoštevali dimenzije
               socialnega dialoga. Verjamem, da je pričakovani poslovniški rok možen in zapisan
               realno in da bomo sledili. Zelo hitro bodo prišli zakoni na dnevni red in zelo hitro
               se bo moral Državni zbor odločati o zelo težkih zakonih. Zakon o zdravstveni
               dejavnosti, ki ga utegne Vlada sprejeti, predlog zakona na naslednji seji v četrtek
               bo sprožil elementarne diskusije o začetku reforme zdravstvenega sistema. Prihaja
               pokojninska reforma ali modernizacija pokojninskega sistema in cela vrsta drugih
               zakonov, ki bodo pomenili korenite spremembe; javni zavodi itn., itn.</p>
               <p>Brez skrbi, dela bo za vse veliko, treba ga je samo opraviti z neko odločnostjo in z
               jasnimi cilji, ki so pred nami. Pri tem moramo imeti pred očmi, da moramo ravnati z
               denarjem davkoplačevalcev razumno, gospodarno, transparentno, učinkovito, ne smemo
               povečevati javnega dolga. Zato moramo torej z majhnim denarjem dosegati velike
               učinke. Mislim, da je Vlada sprejela doslej odločitve, ki so v tem smislu in ni
               sprejela tistega, o čemer govorite vi, to je o črtanju neke razvojne osi, recimo
               tretje. Te odločitve Vlada ni sprejela, gospod poslanec. Če imam ta privilegij, da
               vas o tem obvestim, to storim danes z največjim veseljem. Te odločitve Vlada ni
               sprejela. Se diskutira o tem, ampak te odločitve ni sprejela. Ko smo bili v Beli
               krajini, na Kočevskem smo slišali za probleme, s katerimi se sooča ta del naše
               dežele, s strani pogleda gospodarstvenikov, politikov iz tistega konca. Bilo bi
               jasno, da neke besede tukaj ne zaležejo, kot sem prej slišal kritiko iz vaših vrst,
               ampak da zaležejo dejanja. V petek se bo sestal Razvojni svet Vlade za Belo krajino,
               Kočevsko in Ribniško. Razvojni svet bomo ustanovili. Prediskutirali bomo, kateri
               konkretni ukrepi so potrebni za to, da ta del Slovenije porinemo naprej tako, kot
               poskušamo, bom rekel, razvojno poriniti naprej Prekmurje in Vlada bo šla naprej z
               obiski.</p>
            </sp>
            <sp xml:id="SDZ5-Redna-14-2010-03-01.sp30">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Gospod Černač, imate postopkovni predlog.</p>
               <p>Prosim.</p>
            </sp>
            <sp xml:id="SDZ5-Redna-14-2010-03-01.sp31">

               <speaker>ZVONKO ČERNAČ:</speaker>

               <p>Na podlagi določb Poslovnika predlagam, da se o tem odgovoru opravi razprava v
               Državnem zboru, ker ne vem, komu naj verjamem. Ali naj verjamem uradnemu zapisniku
               seje Vlade, kjer je v okviru obravnave izhodne strategije bilo predlaganih za črtanje
               13 razvojnih projektov od 35., ali naj verjamem sedaj tem besedam. Na vsak način je
               najbolje, da se o tem prepričamo v okviru razprave na naslednji seji Državnega zbora.</p>
               <p>Ta razprava je med drugim pomembna tudi zato, ker danes nismo slišali niti enega
               konkretnega projekta iz izhodne strategije, enega konkretnega projekta, ki bi se
               izvajal ali pa bi bil na začetku izvajanja. Ostaja, da je edini največji projekt v
               tej državi v okviru izhodne strategije trenutno gradnja stadiona v Stožicah.</p>
               <p>Tudi danes na tej seji nimamo niti enega zakona, ne na tej seji ne v napovedi za
               sejo, ki bo konec meseca marca, ki bi pomenil implementacijo izhodne strategije, niti
               enega zakona. Mislim, da je nujna razprava tudi zaradi tega, ker gre za vprašanja, ki
               so razvojno povezana s posameznimi območji v Republiki Sloveniji in tudi zaradi tega,
               ker naj bi Novo Ljubljansko banko, kot smo pred časom slišali, dokapitalizirali z
               državnim denarjem. Davkoplačevalci bodo torej plačali ne samo stare, pač pa tudi nove
               zavožene investicije oziroma spomenike. Tudi take naložbe pa bodo povečale
               zadolženost države, kar nas nevarno približuje grškemu scenariju. Januarski podatki
               objavljeni danes so zaskrbljujoči. Davčni prihodki letos januarja 13,3% nižji kot
               januarja lani. Poraba na medletni ravni za tretjino višja, se pravi v sektorju
               birokracija ni varčevanja. Januarja lani je bil presežek 6,6 milijona v bilanci,
               letos 220 milijonov minusa. Ti trendi kažejo na to, da Slovenijo grozi ob koncu leta
               5 milijard 500 milijonov evrov primanjkljaja.</p>
               <p>Spoštovani predsednik Vlade, to nas približuje zelo zelo hitro grškemu scenariju.
               Zaradi tega mislim, da je ta razprava nujno potrebna, ker postaja vedno bolj očitno,
               da bo izhodna strategija še eden od dokumentov, ki bodo ostali samo na papirju.
               Dokument, ki naj bi tako kot stadion dal ljudem predvsem iger, za kruh pa bodo morali
               poskrbeti sami.</p>
               <p>In za konec. Omenili ste vladni semafor oziroma tabelo z magnetki, ki bo sicer lahko
               skozi neko obdobje pokazala popolnoma zeleno situacijo. Vendar se bojim, da v
               življenju nekih učinkov teh ukrepov, žal, ne bo videti.</p>
               <p>Ocenjujem, da glede na te napovedi, ki smo jim priča v teh dneh, v zadnjih tednih je
               edina napoved, ki se bo uresničila, napoved o tem dodatnem zadolževanju, ki nas zelo
               hitro in zelo nevarno približuje grškemu scenariju. Zaradi tega bi bilo mogoče
               koristno, da bi poleg tiste table z magnetki, ki jo imate postavljeno nekje v vladni
               palači, dodali še števec zadolženosti te države. Če ga povežete še z vetrnico, potem
               glede na hitrost vrtenja te vetrnice v vladni palači gotovo ne bo potrebno imeti
               prižgane klime in zaznali bomo vsaj en konkreten učinek izhodne strategije. Hvala
               lepa.</p>
            </sp>
            <sp xml:id="SDZ5-Redna-14-2010-03-01.sp32">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>O predlogu poslanca Zvonka Černača, da Državni zbor na naslednji seji opravi
               razpravo o odgovoru predsednika Vlade na njegovo poslansko vprašanje, bo Državni zbor
               odločil jutri, v torek, 2. marca 2010, v okviru glasovanj.</p>
               <p>Poslansko vprašanje predsedniku Vlade bo postavil Bojan Kontič, Socialni demokrati.
           </p>
            </sp>
            <sp xml:id="SDZ5-Redna-14-2010-03-01.sp33">

               <speaker>BOJAN KONTIČ:</speaker>

               <p>Hvala lepa, gospod predsednik. Pozdravljeni predsednik Vlade, ministrice in ministri.</p>
               <p>Ne vem sicer, kako zastaviti poslansko vprašanje, da bo uglašeno s prvimi tremi in
               vsaj približno enako neprijazno, kot so bila prva tri. Ampak, to bolj za šalo kot
               zares.</p>
               <p>Na... No, gospod Vizjak, od vas je zanesljivo ne pričakujem - niti kulture, ko nekdo
               govori, da bi bili tiho.</p>
               <p>Na Balkan in na njegov pomen imamo različne poglede, to smo lahko ugotovili že
               danes. Pri tem seveda velja ugotovitev, da Zahodni Balkan ni le Hrvaška, ampak je to
               širši teritorialni prostor. Morda bi drugačen odnos do balkanskih držav, trgov lahko
               vplival tudi na globino in obseg krize, ampak za te ugotovitve je verjetno že
               prepozno. Kljub različnim pogledom na pomembnost Zahodnega Balkana, in kljub temu, da
               nekateri to večkrat tudi poudarjamo - v preteklih letih ni bilo dovolj storjeno na
               tem področju. Razvojna pomoč je bila razdrobljena, bila je nekoordinirana in tudi
               netransparentna, pozicioniranje slovenskih strokovnjakov in politikov v pomembne
               regionalne organizacije pa ne dovolj močno. Na gospodarskem področju pa smo zamudili
               obdobje, ko bi Slovenija lahko pomenila most med Evropsko unijo in Zahodnim Balkanom
               in zato so nas prehitele druge evropske države. Vendar pa je v zadnjih letih
               Slovenija z nekaterimi dosežki uspela postaviti širitev na zahodni Balkan ponovno
               visoko na seznam prednostnih nalog Evropske unije, kar bi lahko utrdilo našo vlogo v
               regiji.</p>
               <p>Zato predsednika sprašujem:</p>
               <p>Kako vidite utrditev vloge Republike Slovenije na Zahodnem Balkanu?</p>
               <p>In:</p>
               <p>Kaj namerava Vlada, in seveda tudi vi kot predsednik Vlade, storiti, da bo Slovenija
               ponovno postala pomemben in aktiven dejavnik na področju Zahodnega Balkana?</p>
               <p>Hvala lepa za odgovor.</p>
            </sp>
            <sp xml:id="SDZ5-Redna-14-2010-03-01.sp34">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Prosim, predsednik Vlade gospod Borut Pahor.</p>
            </sp>
            <sp xml:id="SDZ5-Redna-14-2010-03-01.sp35">

               <speaker>BORUT PAHOR:</speaker>

               <p>Ker je gospod poslanec na začetku svojega vprašanja omenjal pričakovanje glede
               prijaznosti kritikov. Ne, jaz kot predsednik Vlade ne pričakujem prijaznosti s strani
               kritikov, ampak, kolikor je mogoče, tudi korektnost. Glejte, že statistično ni
               mogoče, da bi kdo ravnal v vsem dobro ali v vsem slabo. In če si ne bomo priznavali -
               mi, zdaj, kot politična reprezentanca, govorim, ker tukaj je visoki zbor, seveda ima
               Vlada svoje pristojnosti in največje odgovornosti. Tudi tisto, kar nam kot Slovencem
               uspe, ja kdo nam bo pa potem priznal, da naredimo nekaj dobrega v okviru svojih
               pristojnosti, v okviru vaših, mi v okviru naših, in kdo si bo dal neko
               samospoštovanje in neko samozavest, da bomo premagovali velike ovire. Kdo, če ne
               sami?!</p>
               <p>Torej, pričakujem kritiko, pričakujem drugačne poglede, pričakujem odkrit pogovor,
               ampak pričakujem tudi, da se bo kdaj ugotovilo, da smo naredili vsi skupaj ali pa v
               okviru svojih pristojnosti, zdaj ena ali druga stran, kaj dobrega. Da bo tudi to
               znalo odmevati med našimi ljudmi in da si bomo dajali nekaj "korajže", ker jo
               potrebujemo. Soočamo se z največjo krizo po drugi svetovni vojni, ne samo mi, ampak
               mislim, da mi relativno uspešno. Tako da eden od teh segmentov je tudi, da poskrbimo
               za varnost naše države, za njen ugled in umeščenost v mednarodni prostor, kot si jo
               želimo. In del te strategije je prav gotovo tudi strategija do Zahodnega Balkana.
               Slovenija je članica Evropske unije, je članica evroobmočja, je članica Schengena. Mi
               nimamo zgodovinskih zamer z Rusko federacijo, ker nismo bili nikoli članica Nata. Mi
               imamo idealne pogoje za to, da izkoristimo vsa poznanstva, naklonjenosti vodilnih
               krogov v svetu, da vidijo v nas atraktivnega partnerja, političnega in gospodarskega,
               oboje.</p>
               <p>Jutri odhajam v Sarajevo. Moj obisk je namenjen zlasti poglobitvi gospodarskega
               sodelovanja. V zadnjem letu smo postali največji investitor v Bosni in Hercegovini.
               Moja želja je, da jutri z največjo gospodarsko delegacijo doslej utrdim našo
               navzočnost v tej državi. Do 20. marca, do konference, ki jo omenjate, bo sledila
               vrsta srečanj voditeljev, ki bodo poskušali skupaj z menoj in z Evropskim svetom
               priti do ugotovitev, kako pospešiti reforme in stabilizirati to območje, da se bo v
               njem dalo normalno živeti, z višjo kvaliteto življenja ljudi, da bodo te napetosti
               popustile. Tu je Slovenija udeležena kot akter, mi smo na političnem zemljevidu in
               skrbimo za svojo uveljavitev oziroma za uveljavitev svojih interesov v celotnem
               prostoru Zahodnega Balkana. Mi smo torej evropska država, pripadamo in želimo
               pripadati najbolj razvitemu delu Evrope. Hkrati se zavedamo odgovornosti in
               priložnosti, ki nam jih daje naš prostor za utrditev prijateljstva in poglobljenega
               sodelovanja, vsestranskega, z državami, s katerimi smo nekoč živeli in širše. Igramo
               torej pomembno politično vlogo ta hip, ki je ne smemo spregledati. Imamo priložnost,
               da se izkažemo kot nekdo, ki razume ta prostor, bom rekel, priložnosti, ne samo
               probleme, in da jih tudi pomagamo reševati. Ne da bi solili komu pamet ali dajali
               nauke, temveč da bi skupaj z njimi oblikovali odgovore na zelo zahtevna vprašanja.
               Kriza je, kriza ni samo gospodarska, je tudi politična, je tudi socialna. Če in
               kolikor ne rešujemo elementarnih vprašanj in vprašanj meja na Balkanu, je lahko
               vprašanje, ki je varnostno občutljivo. Vendar smo se nekaj iz zgodovine naučili: če
               in kolikor bomo sposobni reševati ta vprašanja, da bo tudi mir naših ljudi in varnost
               naših ljudi zagotovljena, mislim, da smo naredili veliko za interese te države. Saj
               nismo edina država, ki meji na Zahodni Balkan, je tu še Avstrija, je Madžarska, je
               Bolgarija, je Romunija, seveda. Ampak očitno je, da Slovenija lahko, če želimo, če
               smo pripravljeni prevzeti odgovornost, morda da neko dodano vrednost, neko presežno
               vrednost diskusiji o perspektivi tega prostora. To priložnost in odgovornost imamo,
               evropska politika našo držo pozdravlja, jo jemlje kot spodbuden signal.</p>
               <p>In naj povem še enkrat vsem, te politike ne vodimo zaradi interesov tretjega,
               najprej in zlasti zaradi interesov naših ljudi, ki smo jim dolžni zagotoviti varnost,
               blaginjo, pravni red in tako naprej, seveda tudi zaradi interesov naših sosed in
               mednarodne skupnosti, katere del smo, in vse to pripeljati v eno harmonijo, da rešimo
               temeljna vprašanja, ki nam zagotavljajo te cilje, je vloga te Vlade. Ne naredimo
               vedno vse prav, ampak tudi ne vse narobe. Dajmo si spodbudo in malo korajže, ker
               rešujemo zelo težka in zelo zgoščena vprašanja, ki doslej pač niso bila rešena.</p>
            </sp>
            <sp xml:id="SDZ5-Redna-14-2010-03-01.sp36">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Prehajamo na odgovore na poslanska vprašanja postavljena ne 12. in 13. seji zbora.</p>
               <p>Minister brez resorja, odgovoren za področje odnosov med Republiko Slovenijo in
               avtohtono slovensko narodno skupnostjo v sosednjih državah ter med Republiko
               Slovenijo in Slovenci po svetu, dr. Boštjan Žekš, bo odgovarja na dve vprašanji, in
               sicer najprej na vprašanje Sama Bevka v zvezi s povezovanjem in vključevanjem
               slovenskih izobražencev v tujini. Prosim, gospod minister.</p>
            </sp>
            <sp xml:id="SDZ5-Redna-14-2010-03-01.sp37">

               <speaker>DR. BOŠTJAN ŽEKŠ:</speaker>

               <p>Spoštovane gospe poslanke, spoštovani gospodje poslanci, gospod predsednik.
               Odgovarjam na vprašanje gospoda Bevka, kakšne ukrepe načrtujemo na področju
               sodelovanja s slovenskimi znanstveniki in drugimi strokovnjaki v zamejstvu in po
               svetu.</p>
               <p>Izhodišče tega vprašanja je popolnoma pravilno in na žalost resnično, da Slovenija
               ne izkorišča dovolj znanja ljudi, ki smo jih poslali po svetu. Povezave med
               znanstveniki Slovenci v tujini in domačimi univerzami, domačimi inštituti praktično
               ni. Slovenija sodeluje s Slovenci v tujini preko društev, preko njih komunicira s
               posamezniki, preko njih finančno podpira nekatere akcije, ampak na žalost
               znanstveniki in izobraženci, posebno ti mlajši, ki odhajajo, sedaj niso vključeni v
               ta društva. Tako da do njih praktično nimamo, s klasičnimi metodami, dostopa, niti ne
               vemo, koliko jih je, niti ne vemo, kakšni so. Zato smo se na uradu lotili sistematske
               akcije, ki naj bi na koncu pripeljala do nekega spiska, ki naj bi bil na medmrežju,
               kjer bi bili ti strokovnjaki našteti, njihovo področje dela, naslov, njihova spletna
               stran. Dostopni bi bili vsi podatki.</p>
               <p>Začeli smo s tem, da smo od svetovnega Slovenskega kongresa, ki se ukvarja s tem, da
               organizira razne kongrese slovenskih strokovnjakov, dobili nek preliminarni spisek,
               potem smo tem ljudem pisali, če so pripravljeni sodelovati in če poznajo še kakšne
               druge Slovence po svetu, ki se ukvarjajo z znanostjo. Sedaj smo prišli po tretjem ali
               četrtem krogu do približno sto najuglednejših znanstvenikov. Dopisujemo si še z drugo
               stotnijo. Vsi se strinjajo, da sodelujejo, vsi so odgovorili, vsi so izrazili
               pripravljenost tudi za konkretno sodelovanje s Slovenijo in tudi obžalovanje, da do
               sedaj niso imeli te možnosti. Ta mesec bomo objavili na spletni strani ta spisek,
               pozvali vse, vas in Slovence v tujini, da prispevajo k dopolnitvi tega spiska, ki
               nikoli ne bo popoln. Vprašanje se pa pojavi kaj potem. Spisek bo služil povezovanju
               med samimi znanstveniki v tujini, povezovanju med znanstveniki Slovenci v tujini in
               doma. Upamo pa, da bi jih na kakšen način, ki ga uporabljajo druge države, vsaj delno
               vrnili domov. Upati na popolno vrnitev zaradi boljših pogojev dela v tujini verjetno
               ni mogoče, lahko pa bi jih zaprosili, vprašali, pod kakšnimi pogoji bi oni 10, 20%
               svojih aktivnosti prenesli domov. To delno vračanje seveda nekaj stane. Upam, da bomo
               sposobni dobiti nekaj sredstev, ki bi to omogočala. Seveda bi jih univerze ali tudi v
               gospodarstvu lahko vključevali glede na njihovo specifiko in njihovo znanje čisto na
               osebnem nivoju.</p>
               <p>To je prvi korak v tej smeri, o drugih bi se morali še pogovarjati. Hvala.</p>
            </sp>
            <sp xml:id="SDZ5-Redna-14-2010-03-01.sp38">

               <speaker>PODPREDSEDNIK MAG. VASJA KLAVORA:</speaker>

               <p>Gospod Bevk, želite dopolnitev odgovora? Prosim.</p>
            </sp>
            <sp xml:id="SDZ5-Redna-14-2010-03-01.sp39">

               <speaker>SAMO BEVK:</speaker>

               <p>Hvala za besedo, gospod podpredsednik. Spoštovani zbor! Gospodu ministru prof. dr.
               Boštjanu Žekšu se zahvaljujem za njegov odgovor. To vprašanje sem sicer zastavil že
               na decembrski seji Državnega zbora, tako da smo vmes to problematiko obravnavali tudi
               na pristojnem delovnem telesu, na Komisiji Državnega zbora za odnose s Slovenci v
               zamejstvu in po svetu. Moram reči, da smo praktično vse poslanske skupine tako
               koalicije kot opozicije podprle ta projekt. Zelo je obetavno, da se je tega projekta
               tako sistematično lotila ta vlada. Ne nazadnje tudi sam minister je znanstvenik in
               nekdanji predsednik Slovenske akademije znanosti in umetnosti. Odziv je, kolikor sem
               sedaj iz teh najnovejših podatkov slišal, zelo obetaven in dober. Čeprav po nekaterih
               statističnih podatkih v tujini deluje vsaj 10% vseh slovenskih raziskovalcev, seveda
               ob predpostavki, da imamo v Republiki Sloveniji 12 tisoč raziskovalcev in
               znanstvenikov, torej zunaj Slovenije pa 1200, tako da bo kar nekaj truda še treba
               vložiti v ta projekt.</p>
               <p>Ministra prof. dr. Žekša sprašujem: Ali ste povabili k sodelovanju tudi druge kolege
               v Vladi, kajti mislim, da je to tudi neke vrste medresorski projekt? Hvala lepa.</p>
            </sp>
            <sp xml:id="SDZ5-Redna-14-2010-03-01.sp40">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, izvolite.</p>
            </sp>
            <sp xml:id="SDZ5-Redna-14-2010-03-01.sp41">

               <speaker>DR. BOŠTJAN ŽEKŠ:</speaker>

               <p>Hvala lepa za to dodatno vprašanje. Obstajajo različne številke, koliko je slovenskih
               izobražencev v tujini. Mi smo se omejili na, recimo temu, vrh, na ljudi, ki imajo
               doktorat znanosti, ki so profesorji na univerzah, ki imajo stalno pozicijo, ne pa
               recimo na doktorske študente, podiplomske študente, ki jih je dosti več.</p>
               <p>Uradno še nismo seznanili kolegov v Vladi, s posledicami tega projekta in bomo to
               zdaj v kratkem naredili. To zadeva vse resorje. Ministrstvo za visoko šolstvo in
               znanost bi moralo zagotoviti nekaj sredstev posebej za te vračajoče se Slovence, ker
               drugače jih njihovi kolegi tukaj, ki od države dobivajo sredstva, ne bi sprejeli.
               Treba je z državami, kot recimo z Združenimi državami Amerike, podpisati socialni
               sporazum. To pomeni, če nekdo ima službo v Združenih državah in se začasno želi
               vrniti v Slovenijo, bi rad na koncu, da se mu to šteje v pokojninsko dobo in take
               stvari. To je zdaj naslednji korak, ki ga še nismo začeli. Hvala.</p>
            </sp>
            <sp xml:id="SDZ5-Redna-14-2010-03-01.sp42">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod minister, dr. Boštjan Žekš bo odgovarjal na vprašanje gospoda
               Srečka Prijatelja v zvezi s položajem slovenske manjšine na Madžarskem. Izvolite,
               gospod minister.</p>
            </sp>
            <sp xml:id="SDZ5-Redna-14-2010-03-01.sp43">

               <speaker>DR. BOŠTJAN ŽEKS:</speaker>

               <p>Hvala lepa. Tudi gospodu Srečku Prijatelju se zahvaljujem za vprašanje, ki je
               aktualno, ki je pa težko. Njegovo vprašanje se glasi: Zakaj takšna razlika med
               Slovenci na Madžarskem in Madžari v Sloveniji? Zakaj Vlada trdi, da je na tem
               področju vse vzorno urejeno?</p>
               <p>Za mene je lažji drugi del vprašanja, ker mislim, da Vlada ne trdi, da je na tem
               področju vse vzorno urejeno. Nikoli v življenju namreč ni vse vzorno urejeno, tudi
               pri nas doma ne.</p>
               <p>Kar pa se tiče Slovencev na Madžarskem, moram poudariti, da situacija ni lahka, ni
               rožnata, se pa, po moje, izboljšuje. Jaz bi se izogibal formulacijam, ki se
               uporabljajo v vprašanju, da so razmere katastrofalno slabe, da ljudje živijo na robu
               eksistenčnega minimuma. Živijo slabo, ampak preživijo. Ne bi se strinjal s tem, da
               gre pri tem za kršenje človekovih pravic. Treba se je zavedati, da je ta del predel,
               kjer živijo Slovenci, reven del Madžarske, ki je itak v povprečju revnejša od
               Slovenije. Zato je v povprečju velika razlika v življenjskem standardu v tem delu
               Madžarske in v Sloveniji. Zato nas šokira, ko pridemo tja. Ampak treba se je
               zavedati, da ni diskriminacije. Madžari na tem področju po mojem poznavanju živijo
               ravno tako težko in ravno tako slabo kot Slovenci. Zato ne bi uporabljal besede
               kršenje človekovih pravic.</p>
               <p>Se pa stvari počasi izboljšujejo. Ravno po zadnjem srečanju slovensko-madžarske
               mešane komisije za spremljanje te problematike, ki je bila 17. novembra 2009, je
               prišlo do malih napredkov. Neka ceste, ki se jo obljublja že leta in leta, je sedaj
               končno prišla do tega, da so državna sredstva zanjo zagotovljena, da so se počasi
               začela odkupovati zemljišča. To ne pomeni, da bo takoj gotova, ampak pomeni nek
               premik v pravi smeri. Povečalo se je število prevodov in učbenikov za dvojezične
               šole, obnovila se je lani šola v Števanovcih. Ključno pa se mi zdi naslednje. Tukaj
               imamo revna področja, sorazmerno revna področja na obeh straneh meje in edino z
               evropskimi projekti bi lahko uspeli dvigniti življenjski standard in ekonomsko
               uspešnost teh področij.</p>
               <p>Tukaj je treba povedati, da je slovenska manjšina na Madžarskem vključena v tri
               čezmejne evropske projekte, pri enem je glavni nosilni partner, pri drugih sodeluje.
               Projekti zadevajo kulturno sodelovanje, drugi medije, tretji kmetijstvo. Mislim, da
               je to začetek nekega resnega dela.</p>
               <p>V zadnjem času se je pojavil nov problem, zmanjšanje programa v slovenskem jeziku na
               Madžarskem. Mi smo pri madžarski vladi protestirali. Zaenkrat izgleda, gre za
               nesporazum med Vlado, ki plačuje, in televizijo, ki se odloča, kam bo ta sredstva
               dala. .../Opozorilni znak za konec razprave./... Mi vztrajamo, da so te popravi.
               Hvala.</p>
            </sp>
            <sp xml:id="SDZ5-Redna-14-2010-03-01.sp44">

               <speaker>PODPREDSEDNIK MAG. VASJA KLAVORA:</speaker>

               <p>Gospod Prijatelj, želite dopolnitev odgovora? Prosim.</p>
            </sp>
            <sp xml:id="SDZ5-Redna-14-2010-03-01.sp45">

               <speaker>SREČKO PRIJATELJ:</speaker>

               <p>Hvala lepa, spoštovani podpredsednik!</p>
               <p>Najprej hvala, gospod minister, da sem dočakal ta odgovor. Kar nekaj mesecev ga
               čakam. Kršenje človekovih pravic, pravite, da ni zaznati. Kaj pa je drugega, kot to,
               če govorimo o tem, da so otroci v vrtcih še pred nedavnim jedli iz tistih vojaških
               minešk? Komisija za zamejce po svetu je obiskala to področje. Ko gledamo slovensko
               šolo, ki naj bi bila slovenska, pa to ni, ker zgolj ena učiteljica tam zna slovensko,
               vidimo opremo, ki je donirana iz slovenskih šol, odrabeljeno opremo. Ko pa govorimo o
               tem, koliko je Slovenija dala za šolstvo, pa lahko letos ugotovimo, da je bilo za
               madžarsko šolstvo, ki pa je dvojezično, pa tudi dokumente vsi prejemajo dvojezične -
               tam lahko o tem samo sanjajo - smo pa samo letos dali 10 milijonov evrov za šolanje.
               Primerljivosti v zneskih se ne da primerjati. Čez 20 milijonov damo v Sloveniji za
               potrebe madžarske skupnosti, 44 oziroma čez 40 novinarjev dela za pokrivanje te
               manjšine na nacionalni televiziji. Tiskajo se knjige, imajo strokovno pomoč, imajo
               tudi pedagoge, ki svetujejo, kako uporabljati madžarščino v Sloveniji, dokumenti so
               vsi dvojezični, medtem ko na Madžarskem lahko ugotovimo, da Slovenci nimajo
               dvojezičnosti, nimajo dvojezične šole, če ravno se tako imenuje, da živijo v
               katastrofalno slabih pogojih, spoštovani minister in Vlada Republike Slovenije, ki je
               podpisala sporazum na predlog Madžarske, ne zna niti vztrajati pri tem, da bi se ta
               predlog s strani Madžarske spoštoval. Seveda podpisan sporazum bi moral veljati tudi
               za Madžare. Oni sami se izgovarjajo, da imajo manjšin preveč, in da Slovencem na
               žalost zaradi prevelikega romskega vprašanja, da ne rečem ciganskega, oni sami to
               imenujejo cigansko vprašanje, ne morejo zagotavljati denarja slovenski manjšini.
               Enostavno ignorirajo Slovence, živeče na Madžarskem. In to je vprašanje... .../Izklop
               mikrofona./...</p>
            </sp>
            <sp xml:id="SDZ5-Redna-14-2010-03-01.sp46">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, prosim.</p>
            </sp>
            <sp xml:id="SDZ5-Redna-14-2010-03-01.sp47">

               <speaker>DR. BOŠTJAN ŽEKŠ:</speaker>

               <p>Jaz se strinjam, da je situacija Madžarov v Sloveniji drugačna, boljša, kot je
               situacija Slovencev na Madžarskem. Kot sem želel na začetku povedati, je glavni vzrok
               to, da je situacija v Sloveniji drugačna, kot je na nerazvitem delu Madžarske.</p>
               <p>Kar se tiče številk, bi se pa jaz bal tega vpletanja kar tako. Če Slovenija daje
               toliko in toliko za dvojezično šolstvo v Prekmurju, tega ne smemo pripisati samo
               Madžarom, ker hodijo v to šolo Slovenci in Madžari, in to je treba pač na en način
               upoštevati.</p>
               <p>Samo še dve številki bi povedal. Po štetju leta 1991 je bilo na Madžarskem 1900
               Slovencev. Po štetju leta 2001 jih je bilo že 3.040. Mislite, da se je prebivalstvo
               toliko povečalo na področju, kjer celotno prebivalstvo stagnira? Ne. Samo več ljudi
               se je izjavilo za Slovence. To se pravi, ni prav hudo biti Slovenec. Hvala.</p>
            </sp>
            <sp xml:id="SDZ5-Redna-14-2010-03-01.sp48">

               <speaker>PODPREDSEDNIK MAG. VASJA KLAVORA:</speaker>

               <p>Gospod Prijatelj, izvolite.</p>
            </sp>
            <sp xml:id="SDZ5-Redna-14-2010-03-01.sp49">

               <speaker>SREČKO PRIJATELJ:</speaker>

               <p>Spoštovani minister! Verjamem, da vi dobro delate. To sem že večkrat tudi javno
               povedal. Ampak poglejte, ko govorimo o številkah, seveda moramo vedeti, da mi dajemo
               milijone, medtem ko s strani Madžarov, ne dobimo niti tistih nekaj 100 tisoč evrov,
               ki so v sporazumu zagarantirani za slovensko manjšino. O tem sem govoril. Govoril sem
               tudi o tem, da je nedopustno, da slovenstvo na tak način na tem območju izginja, da
               je prisiljeno v asimilacijo in da postopoma izginja. Še malo, pa tam Slovencev ne bo.
               Nad tem se moramo zamisliti. V skladu s poslovnikom, ki mi omogoča, da v Državnem
               zboru zaradi zaščite nacionalnih interesov predlagam širšo razpravo, bom to tudi
               storil danes. In bi prosil, da odpremo ta problem celovito in da povemo Evropi, da
               Slovenija zagotavlja manjšinske pravice na vzoren način, da se to lahko tudi preveri.
               Bili smo tudi na slovenski strani in smo videli RTV studio, videli smo njihov klub, o
               katerem Slovenci na Madžarskem lahko samo sanjajo. Še en radio, ki deluje tam, še
               tisti program so ukinili, da ne govorim o tem, kako nonšalantno in nesramno so se
               obnašali do naše delegacije. Pustili so nas čakati nekaj ur in kasneje še ošabno
               zavrnili to, ker je v sporazumu na njihov predlog podpisano s strani Slovenije. Gre
               za eklatantno kršenje človekovih pravic, kot sem dejal, zato od tega ne odstopam. In
               če Vlada Republike Slovenije ne bo ničesar storila, bom predlagal, da v Evropskem
               parlamentu in v Svetu Evrope sprožimo to vprašanje in zaščitimo Slovence, živeče na
               Madžarskem. To bom zahteval in to pravico imam kot poslanec. In od tega problema vi
               ne morete bežati, spoštovani gospod minister. Absurd je tudi v tem, da je bil
               predsednik Vlade malo pred našo delegacijo na Madžarskem in se je hvalil, kako dobri
               da so odnosi. Niso dobri! Odnosi so ponižujoči za Slovenijo in tega mi ne bomo
               dopustili. Ne bomo dopustili, da se tako teptajo pravice Slovencev, živečih na
               Madžarskem. Tega ne bomo dopustili. In če vi mislite, da je to v redu narejeno, ker
               je razlika v standardu takšna, potem vam lahko rečem, da bomo pa vzeli Madžarom,
               živečim v Sloveniji, in dali ta denar Slovencem, da zagotovimo vsaj približno znosne
               bivalne in življenjske razmere tem Slovencem, živečim na Madžarskem. To bom
               predlagal. Mi mečemo milijone, da oni ne vedo, kako razpolagati z njimi, kregajo se
               vsako leto, ker ostaja ta denar, mi pa nimamo niti za klopi, učne pripomočke. Videti
               bi morali šolo, vi, spoštovani minister! Ste videli to šolo, kakšna je? Ste videli?
               Jaz sem lepšo šolo videl sedaj na Tajskem, tam v budističnem centru, lepše klopi
               imajo kot pa naši Slovenci na Madžarskem.</p>
            </sp>
            <sp xml:id="SDZ5-Redna-14-2010-03-01.sp50">

               <speaker>PODPREDSEDNIK MAG. VASJA KLAVORA:</speaker>

               <p>O predlogu poslanca gospoda Srečka Prijatelja, da Državni zbor na naslednji seji
               opravi razpravo o odgovoru ministra dr. Boštjana Žekša, bo Državni zbor odločil
               jutri, v torek, 2. marca 2010, v okviru glasovanj.</p>
               <p>Minister za promet gospod dr. Patrick Vlačič, bo odgovarjal na vprašanje gospoda dr.
               Petra Verliča v zvezi s pobranimi cestninami za leto 2009. Izvolite, gospod
               minister.</p>
            </sp>
            <sp xml:id="SDZ5-Redna-14-2010-03-01.sp51">

               <speaker>DR. PATRICK VLAČIČ:</speaker>

               <p>Hvala, predsedujoči. Na osnovi pridobljenih podatkov za leto 2009 so številke
               naslednje. Bruto prihodki iz naslova cestnin so 235.008.219 evrov. Iz tega naslova je
               od vinjete približno sedem milijonov evrov in iz naslova cestninjenja tovornih vozil
               približno sto sedemindvajset milijonov evrov. Število prodanih vinjet je naslednje.
               Letne vinjete: 849.672, polletne: 893.226, mesečne: 645.609, tedenske: 1.380.580.
               Navedeni statistični podatki ta trenutek niso popolnoma dokončni, ker pri popisu se
               bodo ugotovili manjki, ki jih bodo prodajalci naknadno poplačati, če so.</p>
               <p>V zvezi z vprašanjem glede deleža pobrane cestnine od tujih uporabnikov trenutno ni
               vzpostavljene možnosti, da bi preverjali, kateri uporabnik je tujec in kateri je
               domač. Tako teh podatkov ni na voljo. Na voljo je sicer podatek, koliko vinjet je
               bilo prodano onkraj meja Republike Slovenije, letnih: 32.337, polletnih: 301.668 in
               mesečnih: 322.107, tedenskih pa: 399.421.</p>
               <p>Kljub temu je bilo veliko vinjet, domnevamo, prodano tujcem oziroma državljanom
               drugih držav tudi v Republiki Sloveniji, zato nimamo natančnih podatkov glede tega,
               ker ni možnosti spremljanja. Ravno tako ni tehničnih možnosti spremljanja koliko
               tovornih vozil je tujih, koliko je domačih ta trenutek glede na pobrano cestnino, ker
               ni tega načina beleženja. Hvala lepa.</p>
            </sp>
            <sp xml:id="SDZ5-Redna-14-2010-03-01.sp52">

               <speaker>PODPREDSEDNIK MAG. VASJA KLAVORA:</speaker>

               <p>Gospod dr. Verlič želite dopolnitev odgovora? Prosim.</p>
            </sp>
            <sp xml:id="SDZ5-Redna-14-2010-03-01.sp53">

               <speaker>DR. PETER VERLIČ:</speaker>

               <p>Hvala lepa, ministru za promet se zahvaljujem za te odgovore. Vprašanje je bilo
               postavljeno ravno zaradi te dileme, ki se je ob spremembi režima vinjet vzpostavila.
               Prehod iz režima letnih in polletnih, ki je bil uveljavljen z bolj ugodnimi cenami.
               Tukaj mislim na tiste, ki pogosto uporabljamo avtoceste, in to smo predvsem domači
               uporabniki. In pa v tem, kar ste pravzaprav tudi sami pritrdili tedanjemu komisarju
               za promet, glede diskriminatornosti. Zato sem upal, da je vendarle obstajala kakšna
               primerjava s številom prehodov preko meje, ali pa vsaj, da se na ministrstvu, recimo,
               tudi za to, da bi ugotovili, kako je z odnosom: tuji - domači, da bi pravzaprav znali
               vsi skupaj ugotoviti, kaj pomeni tranzit preko Slovenije. S tem bi vsaj na kakšni
               taki ravni lahko dobili kakšen podatek.</p>
               <p>Torej sprašujem vas, čeprav se mi zdi, da iz odgovora razumem, da ne:</p>
               <p>Ali morda razmišljate, da bi vsaj, če ni nobenih primerjav niti s podatki z
               Ministrstva za notranje zadeve o številu prehodov, da bi vendarle lahko s tem dobili
               tudi oceno tranzita in pa domačih uporabnikov?</p>
               <p>S tem sem prepričan, da bi kmalu prišli do tega, kar sem spraševal, da ni bilo
               nobene potrebe po spremembi cen. To me sedaj še toliko bolj utemeljuje. Hvala.</p>
            </sp>
            <sp xml:id="SDZ5-Redna-14-2010-03-01.sp54">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister.</p>
            </sp>
            <sp xml:id="SDZ5-Redna-14-2010-03-01.sp55">

               <speaker>DR. PATRICK VLAČIČ:</speaker>

               <p>Če se lahko z vami strinjam glede tega, da bi lahko mogoče s takšnim navzkrižnim
               primerjanjem podatkov res prišli do bolj natančnih podatkov, potem je ta predlog vaš
               dobrodošel in to lahko tudi naredimo. Ne morem pa se strinjati z vami, da ni bilo
               potrebe po zamenjavi tega sistema. Potreba je bila. Že večkrat sem povedal, da
               obstajata najmanj dve pravni mnenji, ki pravita, da je bil sistem, pri katerem smo
               imeli samo letno in polletno vinjeto, v nasprotju s pravom EU. Tudi vsi postopki so
               bili potem, ko smo spremenili sistem, za katerega vam jaz odkrito povem, tudi jaz
               osebno menim, da je bil diskriminatoren, s strani Evropske unije zaustavljen. Mislim,
               da je res že toliko oddaljen ta vinjetni sitem, da si lahko nalijemo čistega vina in
               da implicitno sami v tem vašem vprašanju poveste, da je bil bolj ugoden za domače
               uporabnike in manj ugoden za tuje. Samo problem, da je manj ugoden bil
               diskriminatoren. V tem je težava. Jaz sem vam že odgovoril, da je pri takšnih
               primerih, kot so vinjete, dovolj že nižja stopnja diskriminatornosti. Ni je sploh
               treba dokazati. Obstajajo judikati, pri katerih zadostuje možnost ali sum, da lahko
               pride zaradi take cene do diskriminatornosti, kar je pravno gledano precej nižji
               standard od tega, da mora komisija dokazati, da je prišlo do diskriminatornosti. Že
               zato bi kaj izgubili. To je bila težava. Takrat se je stvar prelomila in takrat smo
               ugotovili. Saj v nasprotnem primeru bi se mi šli pravdat, ampak ker so pravna mnenja
               kazala, da to ni smiselno, smo se potem odločili tako, kot sem vam povedal.</p>
               <p>Če boste želeli, da pripravimo to navzkrižno primerjavo podatkov z vstopom osebnih
               vozil v Republiko Slovenijo z Ministrstvom za notranje zadeve in poskušamo priti do
               bolj natančnih podatkov, bomo to z veseljem naredili. Ne bo pa to, še enkrat
               ponavljam, dokazalo tega, kar vi želite, da sistema ne bi bilo treba spremeniti.</p>
            </sp>
            <sp xml:id="SDZ5-Redna-14-2010-03-01.sp56">

               <speaker>PODPREDSEDNIK MAG. VASJA KLAVORA:</speaker>

               <p>Gospod dr. Verlič, prosim.</p>
            </sp>
            <sp xml:id="SDZ5-Redna-14-2010-03-01.sp57">

               <speaker>DR. PETER VERLIČ:</speaker>

               <p>Hvala lepa. Spoštovani minister! Te podatke bi najbolj potrebovali vi. Najbolj bi
               jih potrebovala Vlada.</p>
               <p>Res moram reči, da sem nekoliko presenečen, ker kolikor se jaz spomnim, vi na samem
               začetku tudi niste videli nobene potrebe, da se sistem spreminja. Jaz mislim, da je
               vas bolj zaskrbelo nekaj drugega in najlažje je obremeniti tiste, ki avtocesto
               pogosto uporabljajo. In najlažje je zvišati cestnino za 73%, tako ali tako bodo to
               kupili in pojedli tisti, ki avtocesto pogosto uporabljamo, to so pa domači
               uporabniki. Tisti, ki pa državo tranzitirajo, bi pa za ceno polletne vinjete plačali
               sorazmerno uporabo slovenskih avtocest. Ampak vse skupaj je lažje napraviti tako, kot
               se je. Kot kaže tudi brez kakršnihkoli pravih podatkov, s katerim bi evropskega
               komisarja in pa Evropsko komisijo na podlagi podatkov, na podlagi argumentov
               prepričali, da je Slovenija tranzitna država in da mora tranzit v tej državi plačati
               tudi določeno ceno. Tega niste storili. Niste predstavili niti teh podatkov, za
               katere pravite, da ste jih pripravljeni pripraviti sedaj. Jaz bom seveda zelo
               hvaležen, če boste to storili.</p>
               <p>In tukaj prihajam na svoj proceduralni predlog, da bi lahko o tem vašem odgovoru,
               podprti s podatki tudi argumentirano opravili razpravo v Državnem zboru. Zato seveda
               tudi predlagam, da se ta razprava na podlagi poslovniškega določila tudi opravi.
               Hvala lepa.</p>
            </sp>
            <sp xml:id="SDZ5-Redna-14-2010-03-01.sp58">

               <speaker>PODPREDSEDNIK MAG. VASJA KLAVORA:</speaker>

               <p>O predlogu poslanca dr. Petra Verliča, da Državni zbor na naslednji seji opravi
               razpravo o odgovoru ministra za promet na njegovo poslansko vprašanje, bo Državni
               zbor odločal jutri, v torek 2. marca, v okviru glasovanj.</p>
               <p>Minister za zunanje zadeve gospod Samuel Žbogar bo odgovarjal na vprašanje gospoda
               Rudolfa Petana, v zvezi z imenovanjem vodje tujega diplomatskega konzularnega
               predstavništva v Republiki Sloveniji. Prosim.</p>
            </sp>
            <sp xml:id="SDZ5-Redna-14-2010-03-01.sp59">

               <speaker>SAMUEL ŽBOGAR:</speaker>

               <p>Hvala lepa, predsedujoči. Poslanci!</p>
               <p>Gospod poslanec Petan je spraševal o razlogih, zakaj Združene države Amerike že več
               kot eno leto nimajo veleposlanika v Sloveniji, in kako so zastopani slovenski
               interesi oziroma kako se to kaže na zastopanje slovenskih interesov. Najprej bi
               rekel, da odnosi med Slovenijo in Združenimi državami Amerike ostajajo odlični. To je
               potrdil tudi moj obisk lansko leto v Washingtonu, pa tudi številni pogovori, ki jih
               imam z državno sekretarko ob robu mednarodnih konferenc. Slovenske interese do
               Združenih držav Amerike zastopa veleposlaništvo v Washingtonu, ki je polno zasedeno
               in kjer imamo letos že tudi novega veleposlanika. Res je, da so Združene države
               Amerike že več kot eno leto brez veleposlanika. V skladu z običajem, ki velja v
               Združenih državah, morajo vsi politično imenovani veleposlaniki ob nastopu novega
               predsednika podati odstopno izjavo. In tako je tudi prejšnji veleposlanik Ghafari
               zapustil Slovenijo 20. januarja lansko leto. Zaradi te dolgotrajne odsotnosti
               veleposlanika smo že večkrat odprli to vprašanje v pogovorih z ameriškimi
               sogovorniki, tako v State Departmentu kot tudi z veleposlaništvom v Ljubljani.
               Odgovori, ki jih dobivamo, so, da nikakor ne gre za politične razloge, da so to zgolj
               proceduralni razlogi in da gre za dolgotrajnost postopka. V Združenih državah je bil
               že tudi nek postopek za nekega kandidata, ki je bil v kasnejši fazi prekinjen in se
               je postopek na novo začel, kar je vse skupaj zavleklo postavljanje ameriškega
               veleposlanika v Ljubljani. Kot razumemo in kot pričakujemo, naj bi v zelo kratkem
               času vendarle prišlo do tega imenovanja. Ob tem želim samo še omeniti, da ni samo
               Slovenija država, kjer Združene države dlje časa nimajo veleposlanika. Šele v začetku
               letošnjega leta je bil imenovan veleposlanik pri Evropski komisiji oziroma pri
               Evropski uniji v Bruslju, v Španiji, kot predsedujoči, na Madžarskem, Češkem,
               Slovaškem, Portugalskem in tako naprej. Tako da ni to nekaj izjemnega za Slovenijo.
               Je pa res, da se je zaradi komplikacij pri postopku celoten postopek zavlekel. Mi na
               to odsotnost opozarjamo, čeprav dobro sodelujemo z odpravnikom poslov. Ameriška stran
               se opravičuje in zagotavlja, da bo v zelo kratkem času prišlo do imenovanja.</p>
            </sp>
            <sp xml:id="SDZ5-Redna-14-2010-03-01.sp60">

               <speaker>PODPREDSEDNIK MAG. VASJA KLAVORA:</speaker>

               <p>Gospod Petan, prosim.</p>
            </sp>
            <sp xml:id="SDZ5-Redna-14-2010-03-01.sp61">

               <speaker>RUDOLF PETAN:</speaker>

               <p>Hvala za besedo. Spoštovani!</p>
               <p>Prej nam je predsednik Vlade dejal, da moramo poskrbeti, da naredimo nekaj dobrega,
               da nam bodo tudi drugi to priznali in da vidijo v nas atraktivnega partnerja. Mislim,
               da ni dobro, če Združene države že eno leto nimajo veleposlanika v Ljubljani in da
               očitno delamo nekaj, s čimer smo pokazali, da nismo atraktivni partnerji. V
               preteklosti smo morali nekaj narediti. To, da se je v Washingtonu zamenjala
               administracija, velja tudi za druge države. Recimo, na Hrvaškem imajo ameriškega
               veleposlanika v Zagrebu. In zdaj ravno v tem času, ko se s Hrvati pogajamo za rešitev
               mejnega vprašanja, oni imajo ameriškega veleposlanika, mi ga pa nimamo. Ni enako
               odpravnik poslov kot veleposlanik; tu smo hendikepirani. In to očitno meče slabo luč
               na odnos Združenih držav do Slovenije. To je dejstvo. Dejstvo je tudi, ker verjetno
               Američani niso pozabili, da naš predsednik dr. Türk ni imenoval slovenskega
               veleposlanika v ZDA več kot pol leta. Verjetno tega niso pozabili. Če je naš
               predsednik mislil s tem nagajati prejšnji vladi, potem se je zmotil, ker nagaja
               Republiki Sloveniji. Verjetno v ZDA tudi niso pozabili tiste slavne washingtonske
               depeše, takrat v času našega predsedovanja, ko bi se na Balkanu lahko zakuhala tudi
               vojna. Ko je Kosovo razglasilo neodvisnost in so curljale informacije.</p>
               <p>Spoštovani gospod minister, vi ste takrat bili veleposlanik v ZDA, pa verjetno
               veste, kakšni so bili tam odzivi na to curljanje, kjer so Američani bili v tej vlogi,
               ko so se informacije tudi z njihove strani preko nekih slovenskih mrež predstavljale
               v javnosti. Da nekaj ni v redu za Slovenijo, da nas nimajo za atraktivnega partnerja,
               kaže tudi to, da Švedska zapira veleposlaništvo v Sloveniji, odpira ga pa v
               Slonokoščeni obali pa v Burundiju, pa še v kakšni državah, Slovenijo pa zapušča.</p>
               <p>To se pravi, s politiko Slovenije je v tem času res nekaj narobe. In to je tisto,
               kar sem jaz vas želel vprašati. Hvala lepa.</p>
            </sp>
            <sp xml:id="SDZ5-Redna-14-2010-03-01.sp62">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, prosim.</p>
            </sp>
            <sp xml:id="SDZ5-Redna-14-2010-03-01.sp63">

               <speaker>SAMUEL ŽBOGAR:</speaker>

               <p>Nobeden od teh razlogov ni razlog za to, da veleposlanika ni tukaj, niti za to, da
               Švedska zapira veleposlaništvo v Ljubljani. Strinjam se, da ni dobro, da ni tukaj
               ameriškega veleposlanika, da odpravnih poslov ni isto, kot je veleposlanik. Američani
               pa sami zagotavljajo, da ni nobenih političnih razlog za to, da veleposlanika ni,
               ampak da gre resnično za proceduralne zaplete in dolgotrajnost postopka. Rekli ste,
               da na Hrvaškem je veleposlanik, je pa še veliko primerljivih držav v Evropski uniji,
               kjer ni ameriškega veleposlanika. In te države sem prej tudi naštel. Ob imenovanju
               veleposlanika v Sloveniji se je znotraj sistema nekaj zapletlo in so zato začeli
               ponovno postopek, ko so izgubili že nekaj mesecev za svoj notranji postopek. Se
               zgodi, se opravičujejo in nobenih širših ozadij ni treba iskati. Mi z Združenimi
               državami zelo dobro sodelujemo, zelo konkretno glede Zahodnega Balkana, zelo tesno
               sodelujemo in tudi vodimo neke akcije skupaj. Če bi obstajali kakršnikoli pomisleki s
               strani Združenih držav Amerike, ne bi z nami sodelovali pri zelo konkretnih zadevah
               na zahodnem Balkanu. Niti ni razlog to, da predsednik republike nekaj časa ni
               imenoval veleposlanika v Washingtonu. To je bilo samo, mislim, šest, sedem mesecev
               razmaka. Niti ni razlog washingtonska depeša, ki so jo v Washingtonu veliko prej
               pozabili, kot smo jo tukaj v Sloveniji.</p>
               <p>Njim je bilo v takratnem primeru predvsem važno, da zagotovimo oziroma da sprejmemo
               ukrepe, ki bodo preprečili ponavljanje takšnih prehodov depeš v javno sfero in so se
               potem zadovoljili z ukrepi, ki smo jih takrat sprejeli. Švedska zapira
               veleposlaništvo v Sloveniji, tako kot zapira še v štirih drugih državah Evropske
               unije. Ima nek svoj koncept in razmislek, da se znotraj Evropske unije tako pogosto
               srečujemo, da imamo tako tesne stike na vseh nivojih, da si ob teh proračunskih
               težavah, ki jih imajo, kot zagotavljajo, želijo del tega denarja prenesti na
               odpiranje veleposlaništev, kjer mislijo, da jih bolj potrebujejo oziroma bolj
               potrebujejo svojo prisotnost. Skozi prisotnost tudi pomagajo tem državam, da delujejo
               na poti reform in zato odpira veleposlaništvo v Moldaviji, Gruziji, Slonokoščeni
               obali, kot ste omenili.</p>
            </sp>
            <sp xml:id="SDZ5-Redna-14-2010-03-01.sp64">

               <speaker>PODPREDSEDNIK MAG. VASJA KLAVORA:</speaker>

               <p>Minister za zunanje zadeve gospod Samuel Žbogar bo odgovarjal na vprašanje gospoda
               dr. Petra Verliča v zvezi z možnim potekom mednarodnih prometnih koridorjev mimo
               Slovenije.</p>
               <p>Izvolite, gospod minister.</p>
            </sp>
            <sp xml:id="SDZ5-Redna-14-2010-03-01.sp65">

               <speaker>SAMUEL ŽBOGAR:</speaker>

               <p>Hvala lepa, predsedujoči.</p>
               <p>Gospod Verlič je spraševal o evropskem transportnem omrežju oziroma o transportnih
               poteh čez Slovenijo in predvsem je zunanjemu ministrstvu postavil vprašanja glede
               aktivnosti, vezanih na Italijo in Avstrijo.</p>
               <p>Na Italijo je vezan 6. koridor transevropskega transportnega omrežja. Tukaj je tudi
               spraševal glede izjave oziroma, kot ste zapisali, nasprotovanju visokega uradnika
               zunanjega ministrstva sklenitvi takšnega sporazuma. Tukaj bi omenil naslednje. Prvič,
               zunanje ministrstvo absolutno podpira 6. koridor, v katerega je vključena tudi
               Slovenija in v okviru katerega tudi gradimo 2. železniški tir, ki bo okrepil delo
               Luke Koper oziroma povezavo Luke Koper z zaledjem. Visoki predstavnik zunanjega
               ministrstva ni nasprotoval temu 6. koridorju, ampak je bolj izražal nasprotovanje
               morebitni spremembi trase 6. koridorja, ki bi lahko pripeljala do tega, da bi Luka
               Koper izgubila pomen, ki ga ima. Tega se v zunanjem ministrstvu in v Ministrstvu za
               promet zelo zavedamo. Tudi pogovori, ki potekajo med ministrstvoma za promet
               Slovenije in Italije, gredo v tej smeri, da se ohrani obstoječa trasa, ki je bila
               potrjena tudi s strani Evropske komisije. In tudi v sedanjem trenutku, ko komisija
               pripravlja določene spremembe, odločbe sprememb, ki bi jih sprejela Evropski
               parlament in Svet o smernicah razvoja evropskega železniškega omrežja, bo Slovenija
               vztrajala, da trasa šestega koridorja ostane tako, kot je bila prvotno začrtana.</p>
               <p>Glede vprašanja, vezanega na povezavo med Zagrebom, Mariborom in Dunajem. Seveda
               obstajajo takšni interesi. V preteklosti smo zaznali takšen interes Hrvaške po hitri
               povezavi med Zagrebom in Dunajem preko Maribora. Takšna povezava ni v slovenskem
               interesu in mislimo, da se da z določenimi posodobitvami proge na slovenski strani,
               predvsem z modernizacijo proge Dobova - Zidani most in rekonstrukcijami na progi
               Zidani most - Maribor ter novim tirom med Mariborom in Šentiljem, to povezavo na ta
               način speljati brez gradnje te proge, ki bi šla direktno iz Maribora preko Krapine v
               Zagreb.</p>
               <p>Zavedamo se pomena transportnih povezav, pomena da transportne povezave tečejo čez
               Slovenijo. V svojih prizadevanjih in aktivnostih bomo skupaj z Ministrstvom za promet
               delali v tej smeri.</p>
            </sp>
            <sp xml:id="SDZ5-Redna-14-2010-03-01.sp66">

               <speaker>PODPREDSEDNIK MAG. VASJA KLAVORA:</speaker>

               <p>Gospod dr. Verlič, prosim.</p>
            </sp>
            <sp xml:id="SDZ5-Redna-14-2010-03-01.sp67">

               <speaker>DR. PETER VERLIČ:</speaker>

               <p>Hvala lepa. Spoštovani gospod minister, hvala za vaš odgovor in pa predvsem ta
               spodbudni del, da visoki predstavnik Ministrstva za zunanje zadeve ni mislil tistega,
               kar je napisano v časopisu. V časopisu Dnevnik je bila izjava takšna, da bi nas vse
               skupaj lahko zelo zaskrbela. Iz tiste izjave se je dalo razumeti, da nasprotuje točno
               takšnemu odgovoru, kot je bil leta 2008 med italijansko in slovensko stranjo. Jaz
               upam, da ga boste pozvali, da se bo ustrezno tudi odzval. Iz vaših besed tukaj v temu
               Državnemu zboru razumem, da temu ni tako in bi prosil, da to tudi zunanje ministrstvo
               nekako ta signal sporoči tudi slovenski javnosti, predvsem pa mednarodni javnosti.</p>
               <p>In v temu smislu vas kljub vsemu še enkrat sprašujem: Sem vesel, da vas sprašujem,
               kot rečeno, sem zadnjič okleval ali postaviti ministru za promet ali vam, vendar pa
               le Ministrstvo za zunanje zadeve bdi nad našimi nacionalnimi interesi.</p>
               <p>Zanima me: Ali je res prišlo do spremembe tega dogovora, ali se res želi spremeniti
               ta dogovor, ki je bil tudi s tehničine strani med Italijo, Slovenijo in Evropsko
               komisijo takrat dogovorjen, je tehnično ustrezen.</p>
               <p>Ali pa se zdaj želi s strani Italije spremeniti potek koridorja? V temu primeru, če
               ste to zaznali, vas pozivam, da storite vse, da obrani Slovenija ta dogovor, ki je
               bil sprejet. Zanima me: Ali ni morda tudi ta sprememba, ki jo zdaj slišim in o kateri
               bi še želel pojasnilo, da bomo šli mi samo v enotirno izvedbo, botrovala spremembi
               stališča Italije? Hvala.</p>
            </sp>
            <sp xml:id="SDZ5-Redna-14-2010-03-01.sp68">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister. Prosim.</p>
            </sp>
            <sp xml:id="SDZ5-Redna-14-2010-03-01.sp69">

               <speaker>SAMUEL ŽBOGAR:</speaker>

               <p>To so že zelo velike podrobnosti za zunanjega ministra, glede dvotirne, enotirne
               izvedbe. Meni se zdi, da mi še vedno gradimo drugi tir. In kot razumem ministra za
               promet, naj bi imeli že skoraj vso dokumentacijo za drugi tir pripravljeno in naj bi
               z drugim tirom začeli že v letošnjem letu, kar nas vse zelo veseli.</p>
               <p>Mislim, da bo dvotirna tako, da v eno smer bi šlo po enem tiru, po drugem pa v
               nasprotno smer. Ampak to je pa res že preveč podrobnosti. Jaz razumem, da gremo s
               temi tiri naprej, kot je bilo mišljeno, to je dva. Visoki uradnik zunanjega
               ministrstva, kot omenjate, je te izjave dajal brez vednosti ali pooblastil zunanjega
               ministrstva. Tudi ni to v njegovi pristojnosti, in je bil tako kot drugi podobni, ki
               dajejo izjave brez zunanjega ministrstva, obveščen, opozorjen ali opomnjen v zvezi s
               to zadevo.</p>
               <p>Mi podpiramo šesti koridor, kot ste vi rekli, kot je bil dogovorjen in kot je prišel
               v vse dokumente Evropske komisije. Na italijanski strani so mogoče neke ideje, da bi
               se zaradi lastnega zaostajanja pri pripravi dokumentacije za ta priključek,
               razmišljanja o kakšnih modifikacijah, čemur pa mi nasprotujemo in vztrajamo, da je
               tir takšen, kot je bil potrjen, zato naj tako tudi ostane. Mi zato tudi gradimo
               naprej pospešeno ta svoj del.</p>
            </sp>
            <sp xml:id="SDZ5-Redna-14-2010-03-01.sp70">

               <speaker>PODPREDSEDNIK MAG. VASJA KLAVORA:</speaker>

               <p>Gospod dr. Verlič. Izvolite.</p>
            </sp>
            <sp xml:id="SDZ5-Redna-14-2010-03-01.sp71">

               <speaker>DR. PETER VERLIČ:</speaker>

               <p>Hvala lepa. Ne gre za to, spoštovani gospod minister, da bi vas s tehničnimi detajli
               tukaj mučil. To res ni vaša pristojnost. Vendar pa, ko je nekaj med obema državama
               doseženo in ko gre za nek dogovor, tudi če vam niso na zunanjem ministrstvu vse
               podrobnosti, vsi detajli znani, je pa vendarle bistveno, da se od tega ne odstopa. Če
               sem prav razumel ta vaš zadnji odgovor, Ministrstvo za zunanje zadeve od tega ne
               odstopa. Ampak ta dogovor, naj kar tukaj povem in zato je to moj predlog, da se o tem
               vašem odgovoru opravi skladno s poslovnikom razprava v Državnem zboru, ker mislim, da
               to že presega nivo Vlade. Gre za to, da je bilo dogovorjeno ravno zato, da so tako
               italijanski kot slovenski interesi enakovredno zaščiteni, da gre v obeh primerih za
               dvotirne povezave od Kopra proti Divači in od Trsta proti Divači pri tem priključku,
               kjer se obe progi spojita pri Črnem Kalu. Mislim, da to ni bilo pretežko. Seveda pa
               sedaj slovenska stran vztraja oziroma spreminja in pravi, da bomo mi gradili samo en
               drugi tir od Kopra proti Divači. S tem smo na nek način pokazali, da dajemo prednost
               povezavi od Trsta proti Divači, ki skladno s šestim in prednostnim projektom zahteva
               dvotirno povezavo, kar je seveda prav. Ampak tako bomo imeli od Trsta proti Divači
               dvotirno povezavo, od Kopra proti Divači pa en tir, kar je slabo in tudi spreminja ta
               dogovor.</p>
               <p>Zato mislim, da je pomembno, da to ugotovimo v Državnem zboru, ali je ta naša
               sprememba odprla možnosti Italiji, da je takoj rekla, v redu, če Republika Slovenija
               spreminja, pa dajmo še mi spremeniti. Potem smo tukaj v težavah. Naj pa takoj povem,
               ta dilema, ki je sedaj v javnosti velikokrat prisotna, tudi en dvojni tir zahteva dve
               cevi, kajti en predor, po katerem vozijo vlaki po enem tiru, zahteva zraven servisni
               tir, servisno cev, če pride do prometne nesreče. Samo malo jo povečamo pa imamo dve
               cevi za dvotirno povezavo, ki bi jo gradili fazno in postopoma. V vsakem primeru bomo
               torej gradili dve cevi. Hvala lepa.</p>
            </sp>
            <sp xml:id="SDZ5-Redna-14-2010-03-01.sp72">

               <speaker>PODPREDSEDNIK MAG. VASJA KLAVORA:</speaker>

               <p>O predlogu poslanca dr. Petra Verliča, da Državni zbor na naslednji seji opravi
               razpravo o odgovoru ministra za zunanje zadeve na njegovo poslansko vprašanje, bo
               Državni zbor odločal jutri, v torek, 2. marca, v okviru glasovanj.</p>
               <p>Minister za šolstvo in šport gospod dr. Igor Lukšič bo odgovarjal na vprašanje gospe
               mag. Majde Potrata v zvezi z arhitekturo slovenskih šol.</p>
            </sp>
            <sp xml:id="SDZ5-Redna-14-2010-03-01.sp73">

               <speaker>DR. IGOR LUKŠIČ:</speaker>

               <p>Hvala. Spoštovana poslanka, poslanci!</p>
               <p>Vesel sem tega vprašanja zaradi tega, ker se v šolstvu navadno govori samo o ljudeh,
               o tem, kar je vezano na finance. Zapostavljajo pa se zgradbe. Zato se mi zdi prav, da
               se tudi Državni zbor s tem vprašanjem ukvarja in podpre na nek način to, kar se tudi
               nam zdi potrebno.</p>
               <p>Ministrstvo je jeseni pripravilo konferenco na temo Trajnostna arhitektura na
               področju šolstva, konferenco OECD, na katero je prišla tudi vrsta svetovno znanih
               arhitektov s področja šolskega prostora.</p>
               <p>Da je arhitektura pomembna, vam bom prebral stavek, ki pravi takole (gre za šolske
               zgradbe v 19. stoletju, ki jih opisuje arhitekt Fedja Košir), in sicer: "Šola je
               institucija države, katere avtoriteto diha šolski razred, organiziran le za frontalni
               pouk. Ta podolgovati pravokotnik po uradni dolžnosti ni in ne sme biti domačen. Zato
               zadošča tudi normalna enostranska osvetlitev, za dostop pa ozek hodnik, dimenzioniran
               kot v drugih državnih uradih. Šolsko dvorišče ni namenjeno pouku, zato je največkrat
               revno in kasarniško nezanimivo. Edini vsebinski dodatek meščanskih šol sta šolska
               dvorana in morda telovadnica." To je 19. stoletje. Mislim, da je prav, da skupaj
               ugotovimo, da naše šole ne morejo biti v arhitekturi 19. stoletja. In da je prav, da
               ugotovimo, da je tudi šolski prostor tisti prostor, kjer si naši otroci in mi
               oblikujemo potrebe. Šola, ki ne stimulira novih potreb, ki ni prostor privzgoje novih
               potreb, je slaba šola. Ne smemo in ne moremo pristati na šolski prostor, ki je zgolj
               do potankosti funkcionalen in najcenejši možen. Moramo vedeti, da je tudi ta prostor
               v funkciji razvoja potreb vseh nas. Zato me veseli, da obstajajo med vami tudi
               ljudje, ki gredo, ko odločajo o teh zadevah, čez aktualne potrebe, ki jim jih,
               recimo, vsi priznavamo. Gredo čez njih v nekaj, kar pomeni dobro za 30 let naprej.
               Zato se mi zdi tudi to vprašanje, ki je bilo tu zastavljeno, pomembno. In prav zato,
               ker je zdaj kriza, da se ne ustavimo in ne pademo zdaj na izpitu in rečemo, zdaj bomo
               pa naredili samo neke kontejnerje, neke zasilne rešitve, ki potem trajajo, kot vemo,
               dolgo naprej, pač pa neke rešitve, ki bodo trajnostne. Tako kot so, recimo,
               generacije pred nami, od Marije Terezije naprej, znale graditi solidno, estetsko
               arhitekturo, kjer so otroci doživeli še neke druge dimenzije in ne samo te, ki so
               vezane na prenos znanja. Hvala.</p>
            </sp>
            <sp xml:id="SDZ5-Redna-14-2010-03-01.sp74">

               <speaker>PODPREDSEDNIK MAG. VASJA KLAVORA:</speaker>

               <p>Gospa mag. Potrata, izvolite.</p>
            </sp>
            <sp xml:id="SDZ5-Redna-14-2010-03-01.sp75">

               <speaker>MAG. MAJDA POTRATA:</speaker>

               <p>Hvala za ta del odgovora spoštovani gospod minister.</p>
               <p>Če bi v preteklost gledala, potem bi tako ali tako iz neke splošne izkušnje kulturne
               krajine lahko izhajala, da je slovenski prostor zaznamovala ali da je bila dominantna
               cerkev, ob njej še šola, pa mogoče še gostilna. Ampak te čase smo preživeli. Tudi če
               ne bi bili na Ministrstvu za šolstvo in šport soorganizatorji te pomembne konference
               o šolski arhitekturi, se vprašanja v zvezi z arhitekturo, s kakovostjo izvedbe
               šolskih gradenj postavljajo tudi ob izkušnjah, ki smo jim bili priča, ko so novo
               zgrajene šole ostajale brez streh, ko so morebiti na isti šoli ob naslednji ujmi šole
               spet ostajale brez streh. Sama sem tudi poučevala v neki inštituciji, ki je imela
               sicer arhitekturno nagrado, arhitekt je dobil nagrado za tisto stavbo, ampak bivanje
               in delovanje v tisti stavbi je pa tako zaradi slabe izvedbe kazalo nujne prilagoditve
               ali pa zaradi spremenjenih metod neke posege v notranjo ureditev šole.</p>
               <p>Ampak tisto, kar se mi zdi bistveno, je to, da je pravzaprav za marsikaterega
               mladega človeka šola tisti prostor, v katerem si oblikuje svoj osnovni odnos tudi do
               estetike, tudi do tega, kako je treba, kdaj v prihodnje ravnati s prostorom
               odgovorno, po drugi strani pa za lokalne oblasti, da tako rečem, tudi redno tehtanja,
               ali bodo odmerili večja sredstva za zgradbe, ki so zgrajene po načelih trajnostnega
               razvoja. In te obremenjujejo šolske proračune.</p>
               <p>Tako se vam za ta del zahvaljujem, hkrati pa sprašujem: Ali imate tudi kakšen načrt
               o priporočilih, kako upoštevati ravno načela trajnostnega razvoja?</p>
            </sp>
            <sp xml:id="SDZ5-Redna-14-2010-03-01.sp76">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, prosim.</p>
            </sp>
            <sp xml:id="SDZ5-Redna-14-2010-03-01.sp77">

               <speaker>DR. IGOR LUKŠIČ:</speaker>

               <p>Hvala za ta del vprašanja.</p>
               <p>Večplastno se lotevamo te zadeve. Najprej bomo naredili nek pregled stanja, ki
               obstaja na šolskem polju. Mi danes nimamo pregleda nad tem, kaj je z našimi vrtci,
               osnovnimi šolami, če se ne prijavijo na naše projekte. In to je slabo. Od tu naprej
               bomo šli sanirat najprej tiste situacije, ki so najslabše, kjer enostavno ljudje tam
               nimajo moči, ne ravnatelj, ne občina, da bi postavili vprašanje prenove izgradnje na
               dnevni red. Kriteriji, ki so zdaj v igri in so vezani na trajnosti razvoj, so v
               glavnem vezani na energetsko obnovo. Tu se pogovarjamo o črpanju evropskih sredstev
               in že imamo določena sredstva rezervirana pri SVLR, ki ta sredstva razporeja, podobno
               kot je to uspelo že zgradbe s področja zdravstva. In ti dve stvari, se pravi evidenca
               vseh prostorov in kriteriji, ki so vezani predvsem na energetsko sanacijo, to je
               nekaj, o čemer je konsenz dosežen. Tisto, na kar pa namigujete, spoštovana poslanka,
               se pravi, kar bi šlo pa čez to, se pravi, da spodbudimo neke estetske kriterije, da
               pripeljemo v naše zgradbe tudi elemente drugih kultur, recimo kakšne arabske ali
               katerekoli, da tudi v šolski prostor vgrajujemo elemente kultur tega sveta, o tem pa
               ni soglasja.</p>
               <p>Kadar imam priložnost se pogovarjati z ljudmi, ki imajo dobre reference z zgradbami
               v svetu, pa ne bom navajal tukaj podjetja, in ki niso sploh vključena v gradnjo naših
               šolskih objektov, jih poskušam zagreti, da bi se lotili tudi našega šolskega
               prostora, ker bi rad, da imamo pri načrtovanju in izgradnji šolskega prostora
               najboljše naša podjetja. Naj še povem, da se tu dela nek doktorat skupaj z nekim
               podjetjem na področju arhitekture za najsodobnejšo arhitekturo v šolski
               prostor.../Znak za konec razprave./... Delamo korak za korakom, vključujemo ljudi,
               tako da mislim, da bo šla stvar v to smer, kar je intenca tudi tega poslanskega
               vprašanja. Hvala.</p>
            </sp>
            <sp xml:id="SDZ5-Redna-14-2010-03-01.sp78">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Darko Menih je postavil poslansko vprašanje v zvezi z izbirnim
               predmetom varstvo pred naravnimi in drugimi nesrečami v osnovnih šolah. Odgovarjal bo
               gospod minister za šolstvo, dr. Igor Lukšič.</p>
            </sp>
            <sp xml:id="SDZ5-Redna-14-2010-03-01.sp79">

               <speaker>DR. IGOR LUKŠIČ:</speaker>

               <p>Hvala za to vprašanje. Gre za predmet, ki je nov, ki še ne teče in je eden od več
               kot sto izbirnih predmetov, ki so na razpolago učencem v osnovnih šolah. Ta predmet
               je bil uveden na iniciativo Ministrstva za obrambo z idejo, da ponudimo otrokom
               možnost, da se podrobneje seznanijo z nekimi poglavji s področja varstvoslovja.</p>
               <p>Kvalifikacija zahteva dve ravni usposobljenosti učitelja. Ena je pedagoška in druga
               je strokovna. Glede strokovne za ta predmet velja, da bo vsak učitelj moral opraviti
               program usposabljanja, ki ga pripravlja Uprava Republike Slovenije za zaščito in
               reševanje v sodelovanju tudi z Gasilsko zvezo Slovenije. Tu so namreč vključeni tudi
               gasilci, ker gre za vrsto vprašanj, ki so v pristojnosti gasilskih društev in
               gasilskih brigad. To usposabljanje bo prvič organizirano že letos v tem mesecu, torej
               v marcu. Drugi del je pedagoška izobrazba, ki jo morajo pridobiti učitelji tega
               predmeta, izvajalci tega predmeta po pravilniku o smeri izobrazbe oziroma o
               pedagoškem usposabljanju. To opravi v glavnem na pedagoških fakultetah. Hvala.</p>
            </sp>
            <sp xml:id="SDZ5-Redna-14-2010-03-01.sp80">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Gospod Darko Menih, želite še dopolnilni odgovor? Prosim.</p>
            </sp>
            <sp xml:id="SDZ5-Redna-14-2010-03-01.sp81">

               <speaker>DARKO MENIH:</speaker>

               <p>Spoštovani gospod minister, hvala lepa za odgovor. Imel bi še dodatno vprašanje, če
               mi lahko obrazložite. V skladu z novelo Zakona o osnovni šoli, Uradni list Republike
               Slovenije številka 102/7, je lahko učenec, ki obiskuje glasbeno šolo z javno
               veljavnim programom, oproščen sodelovanja pri izbirnih predmetih.</p>
               <p>Zanima me: Ali premišljujete, da bi v to kategorijo uvrstili tudi mlade člane
               gasilskih društev glede, na to, koliko ur porabijo za izobraževanje? Hvala lepa za
               odgovor.</p>
            </sp>
            <sp xml:id="SDZ5-Redna-14-2010-03-01.sp82">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister.</p>
            </sp>
            <sp xml:id="SDZ5-Redna-14-2010-03-01.sp83">

               <speaker>DR. IGOR LUKŠIČ:</speaker>

               <p>Hvala lepa za vprašanje. Ideja je zanimiva. O tem nismo zaenkrat razmišljali. Bomo
               pogledali, ampak, če sedaj na prvo žogo odgovarjam, je podobno vprašanje tudi za
               športnike in še kakšne druge interesne dejavnosti. Bojim se, če bi odprli to polje,
               bi šolo še bolj razšolali, kot se nam sedaj dogaja. Želeli bi si vendarle neko
               količino znanj, ki je temeljna za osnovno šolo, bolj omejiti, opredeliti in znotraj
               tega zahtevati več. To idejo bomo proučili, pogledali, kaj bi to pomenilo za cel
               sistem, ampak na hitro pa ta odgovor. Hvala.</p>
            </sp>
            <sp xml:id="SDZ5-Redna-14-2010-03-01.sp84">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospa mag. Majda Potrata je postavila poslansko vprašanje v zvezi s
               položajem javnih glasbenih šol. Odgovarjal bo gospod dr. Igor Lukšič, minister za
               šolstvo in šport. Prosim.</p>
            </sp>
            <sp xml:id="SDZ5-Redna-14-2010-03-01.sp85">

               <speaker>DR. IGOR LUKŠIČ:</speaker>

               <p>Hvala lepa tudi za to vprašanje. Slovenska javnost se premalo zaveda dejstva, da je
               slovensko glasbeno šolstvo eden največjih biserov slovenskega šolstva. To je nekaj,
               kar se enostavno ne more primerjati z nobeno državo v svetu. Glasbeno šolstvo smo na
               Slovenskem razvili v resnici do vrhunca. Naloga ministrstva in v prvi vrsti ministra
               je, da omogoči, da se ta sfera še naprej mojstri. Tako smo ob rebalansu proračuna
               2009 zagotovili neka dodatna sredstva za to, da smo odprli nekaj novih oddelkov in s
               tem omogočili da v glavnem ni več otrok, ki bi ostajali zunaj glasbenih šol. Seveda
               so tukaj problemi še pri nekaterih instrumentih, recimo za klavir je zmeraj več
               povpraševanja, kot je možnosti, ampak vendarle smo odprli nek nov prostor. V šolskem
               letu 2009/2010 je v glasbene šole vpisanih skupno 24 tisoč 939 učencev, torej skoraj
               25 tisoč. Od tega jih individualni pouk instrumentov obiskuje 20 tisoč, skupinski
               pouk predšolske glasbene vzgoje, glasbene in plesne pripravnice sodobnega plesa in
               baleta pa 4.687. V letu 2009 smo za to, da bi pokazali, da je naša glasbena šola
               kvalitetna, na dolgoletno pobudo glasbene šole v Ljubljani, ustanovili konzervatorij
               za glasbo in balet v Ljubljani. Tako je tudi Slovenija dobila institucijo za glasbeno
               in baletno vzgojo najvišjega ranga. Podobni procesi so tekli tudi za Maribor, ampak
               tam se za to zaenkrat še niso odločili, torej za to novo obliko.</p>
               <p>Potem smo na tem področju uvedli nekatere novosti; torej, poenotenje trajanja
               šolanja za večino inštrumentov, podaljšanje šolanja s šestih na osem let za pihala,
               trobila, tolkala in violino. S tem se je povečala možnost za oblikovanje kvalitetnih
               orkestrov na šolah. Veste, ko hodite okoli po raznih prireditvah, da imamo zelo dobre
               orkestre in zelo dobre posameznike. Potem smo omogočili povečanje nabora možnih
               orkestrov, ki jih glasbena šola lahko ponudi učencem, torej godalnemu, pihalnemu,
               harmonikarskemu, tamburaškemu in simfoničnemu orkestru se dodajajo še kitarski,
               džezovski, salonski in orffov orkester.</p>
               <p>Ponovno želimo vključiti pevski zbor kot pomembno obvezno sestavino izobraževanja na
               glasbeni šoli. Potrjen je program zasebne glasbene šole Zavoda Avsenik Glasbene šole
               Avsenik, ker gre za pomembno privatno iniciativo, ki, kot veste, je na slovenskem že
               kar na nek način del identitete. Toliko, hvala.</p>
            </sp>
            <sp xml:id="SDZ5-Redna-14-2010-03-01.sp86">

               <speaker>PODPREDSEDNIK MIRAN POTRČ:</speaker>

               <p>Hvala lepa. Želite dopolnitev odgovora? Izvolite gospa Potrata.</p>
            </sp>
            <sp xml:id="SDZ5-Redna-14-2010-03-01.sp87">

               <speaker>MAG. MAJDA POTRATA:</speaker>

               <p>Hvala lepa, gospod minister, za ta del odgovora. Tudi sama mislim, da je spremenjeni
               zakon o organizaciji in financiranju vzgoje in izobraževanja zagotovil do neke mere
               boljše varovanje javne mreže glasbenih šol. In v temu primeru vidim vsekakor odmik od
               tiste nevarnosti, ki smo jo v preteklosti zaznavali, ko smo poslušali starše otrok,
               ki niso mogli vseh svojih želja ali želja svojih otrok izpolnjevali po vpisu v javno
               glasbeno šolo.</p>
               <p>Me pa vseeno zanima, glede na to, da se je verjetno interes za obiskovanje glasbene
               šole povečal tudi po tistem, ko lahko obiskovanje glasbene šole predstavlja eno od
               oblik zunajšolske oziroma izbirnega predmeta:</p>
               <p>Ali načrtujete in kako načrtujete, s kakšno dinamiko naj bi se povečevale vpisne
               možnosti v javno mrežo glasbenih šol?</p>
               <p>Predvsem se mi zdi pohvalno to, da ste začeli na ministrstvu razmišljati tudi o tem,
               da bi ponovno vpeljali zborovstvo kot poseben predmet v glasbene šole glede na
               kakovost, ki jo slovensko zborovsko petje ne samo na tej osnovnošolski ravni ali
               mladinski ravni ampak tudi pri odraslih dosega. Hvala za odgovor.</p>
            </sp>
            <sp xml:id="SDZ5-Redna-14-2010-03-01.sp88">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospod minister dr. Lukšič, izvolite.</p>
            </sp>
            <sp xml:id="SDZ5-Redna-14-2010-03-01.sp89">

               <speaker>DR. IGOR LUKŠIČ:</speaker>

               <p>Hvala, spoštovani predsedujoči, zbrane poslanke in poslanci.</p>
               <p>Mogoče najprej o mreži glasbenih šol; pogledali smo mrežo glasbenih šol po Sloveniji
               in smo videli, daje Slovenija dobro pokrita z glasbenimi šolami, tako da tu večjih
               problemov ni. Na nek način obstaja možnost, da se otroci, ki si želijo vključiti v
               glasbeno šolo, da imajo to možnost sorazmerno blizu kraja bivališča. Prej nisem
               povedal podatka, da je v zadnjem letu, od leta 2008/2009 na 2009/2010 zraslo število
               oziroma stopnja vključenosti osnovnošolskih otrok v glasbeno šolo s 13,47% na 14,3%.
               To je to, to je delež otrok, ki je vključen v glasbene šole. Skupaj z vodstvom
               glasbenih šol ocenjujemo, kakšne so pravzaprav še kapacitete, ki so na razpolago,
               torej moramo imeti zadosti učiteljev, da bi lahko mogoče ponudbo povečali. Te
               kapacitete so še, jaz sem se pogovarjal s kolegi, tako da bomo poskušali še povečati
               stopnjo oziroma ponudbo, se pa približujemo približno temu, kar smo zmožni dati; se
               pravi, v prostorih, v kadrih in kakršno je povpraševanje. Smo pa zato odprti. Na
               ministrstvu ocenjujemo, da je to v resnici pomemben del vzgoje in izobraževanja naših
               otrok, da je to en pomemben element, ki dviguje tonus, tudi če hočete, v narodu, in
               zato se mi zdi prav, da to podpiramo. Nikakor ne bi želel, da je glasbeno šolstvo
               eden od tistih žrtvenih jagenjčkov, ki bi v času suhih krav, ki smo sredi njih,
               plačalo ceno. Hvala.</p>
            </sp>
            <sp xml:id="SDZ5-Redna-14-2010-03-01.sp90">

               <speaker>PODPREDSEDNIK MIRAN POTRČ:</speaker>

               <p>Hvala lepa. Minister za pravosodje Aleš Zalar bo odgovarjal na vprašanje dr. Vinka
               Gorenaka v zvezi s postopkom sprejemanja zadnje novele zakona o odvetništvu.
               Izvolite, gospod minister.</p>
            </sp>
            <sp xml:id="SDZ5-Redna-14-2010-03-01.sp91">

               <speaker>ALEŠ ZALAR:</speaker>

               <p>Hvala lepa, predsedujoči. Spoštovani!</p>
               <p>Na prejšnji seji sem dobil vprašanje, ali še vedno vztrajam pri seznamu oseb in
               organov, s katerim je bila novela zakona o odvetništvu iz leta 2009 usklajena. In na
               navedbe, ki so bile izpostavljene na tisti seji, odgovarjam, da smo novelo C Zakona o
               odvetništvu usklajevali med drugim tudi z varuhinjo človekovih pravic, in sicer smo
               njena priporočila upoštevali pri spremembah disciplinskega režima.</p>
               <p>Z dopisom, z dne 28. januarja 2009 smo varuhinji v okviru strokovnega usklajevana v
               pregled posredovali Osnutek zakona o spremembah in dopolnitvah Zakona o odvetništvu,
               na katerem so bile predvidene določene varuhinje pristojnosti. Varuhinja je potem z
               dopisom z dne 2. 2. 2009 k temu osnutku predloga novele podala svoje mnenje. Zapisala
               je, da določene predloge pozdravlja, na primer predloge, ki imajo namen krepiti
               pristojnost in kakovost pravne pomoči, predloge, s katerimi se zagotavlja boljša
               varnost pravic strank, določba, ki varuje javni interes pri vrednotenju posameznih
               odvetnikovih storitev. Nekatere predloge, kot na primer določbo o sestavi
               disciplinskih komisij, to je bil takratni 64. člen, pa je ocenila za nejasen, saj iz
               nje ni bilo mogoče razbrati, kakšna bo sestava posameznega senata disciplinske
               komisije prve in druge stopnje. In te njene pripombe smo pri nadaljnji pripravi
               novele C tudi upoštevali. Ker je zdaj v sprejetem 61č. členu jasno določeno, koliko
               članov komisije prihaja iz vrst odvetnikov in koliko članov je izbranih z liste, ki
               jih imenuje minister za pravosodje. Glede na njeno oceno, da predlagane rešitve, ki
               se nanašajo na varuha, ko gre za vprašanje subsidiarnega pregona, v primeru, da
               tožilec odstopi od pregona, in možnosti pritožbe zopet odločbo disciplinske komisije,
               češ, da naj bi to presegalo ustavni okvir delovanja varuha in njegovo neodvisnost in
               nepristranost, smo tudi to pripombo pri pripravi predpisa upoštevali, tako da ima
               sedaj po veljavni ureditvi varuh le možnost predlagali uvedbo disciplinskega
               postopka. Na koncu je varuhinja opozorila še, da mora zakon vsebovati časovne okvire
               disciplinskih postopkov, in tudi to pripombo smo upoštevali, ne bom šel v
               podrobnosti.</p>
               <p>Če bi se dosledno navajale moje izjave na seji Državnega zbora, ko je bilo govora o
               usklajevanju z varuhinjo, glede novele C Zakona o odvetništvu in če se to ne bi
               trgalo iz teksta in se bralo zgolj dele, ki se morda narobe razumejo, potem bi se
               zlahka ugotovilo, da sem govoril o disciplinskem režimu. In prav to terminologijo sem
               izrecno uporabil pri predstavitvah. Disciplinski režim pa je seveda več, kot samo
               sestava disciplinske komisije, sem sodi tudi vprašanje postopka, kdo so lahko
               pobudniki, kateri organi odločajo in tako naprej. In da smo v zvezi s tem, torej v
               zvezi z disciplinskim režimom, posegli v dosedanjo ureditev toliko, da smo - zdaj
               spet poudarjam - zlasti upoštevali priporočila varuhinje človekovih pravic in dali
               med drugim varuhu v tem smislu tudi določeno vlogo v zvezi s pobudo za uvedbo
               disciplinskega postopka zoper odvetnika.</p>
               <p>Torej, ta odgovor, da je šlo za usklajevanje z varuhinjo, je pravilen in pripombe,
               ki jih je varuhinja podala, so bile upoštevane. Varuhinja pa je tudi sama na
               decembrski seji, na obravnavi njenega letnega poročila tudi jasno povedala, da sva se
               uskladila glede tega, da varuh ne more biti član disciplinske komisije pri Odvetniški
               zbornici.</p>
               <p>Hvala.</p>
            </sp>
            <sp xml:id="SDZ5-Redna-14-2010-03-01.sp92">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod Gorenak želi dopolnitev odgovora.</p>
               <p>Izvolite.</p>
            </sp>
            <sp xml:id="SDZ5-Redna-14-2010-03-01.sp93">

               <speaker>DR. VINKO GORENAK:</speaker>

               <p>Hvala lepa.</p>
               <p>Gospod minister, dovolite mi, da hipotetično prenesem vlogo poslanca in ministra
               zdaj v neko drugo situacijo in rečem tako, da sem jaz kupec, vi pa prodajalec. Jaz
               želim imeti kilogram klobas, vi meni prinesete kilogram krompirja. To pomeni, da bom
               slej kot prej zamenjal prodajalca.</p>
               <p>Poglejte, vi ste meni 9. aprila na izredni seji Državnega zbora, na moje eksplicitno
               vprašanje: "Ali je disciplinsko poglavje usklajeno z varuhinjo?", ker me je to
               presenetilo, odgovorili: "Na sestanku z varuhinjo človekovih pravic smo se
               dogovorili, da bo ministrstvo v prvo novelo zakona o odvetništvu vključilo tudi njene
               pripombe. In zato smo v noveli zakona preuredili to poglavje o disciplinski
               odgovornosti. Poudarjam, ko je bilo besedilo pripravljeno smo to besedilo tokrat
               posredovali, v mnenje varuhinji človekovih pravic z izrecnim vprašanjem, ali se ji
               zdi taka ureditev ustrezna. In odgovor je bil - v magnetogramu piše - "bi" "Da." Ker
               je bilo meni tako že itak takrat popolnoma nerazumljivo, da bi to sploh lahko rekla
               ali pa igra dvojno vlogo, pa sem se ob obravnavi njenega poročila čudil nad njenim
               soglašanjem, zato mi je poslala dopis, iz katerega ste vi nekatere stvari citirali,
               vendar iz tega dopisa je razvidno, da ne gre za isto besedilo. Ona je soglašala z
               besedilom osnutka zakona in ne s tistim besedilom, ki ste ga vi prinesli v Državni
               zbor, kar sem posebej razčistil z njo po tistem sestanku, po tisti obravnavi. Namreč,
               ona je natanko povedala, da želi imeti disciplinske komisije urejene v zakonu na
               način, da odvetniki ne bodo imeli večine, to pa seveda ni bilo narejeno.</p>
               <p>Zato jaz, gospod minister, ne vem, kako se temu reče. Da ne bi bil žaljiv, zato ne
               bom uporabil tistega, kar bi želel v nadaljevanju. Ne govorite resnice! Mislim, da
               ste dolžni dodatna pojasnila.</p>
               <p>Hvala.</p>
            </sp>
            <sp xml:id="SDZ5-Redna-14-2010-03-01.sp94">

               <speaker>PODPREDSEDNIK MIRAN POTRČ:</speaker>

               <p>Gospod minister Zalar, izvolite.</p>
            </sp>
            <sp xml:id="SDZ5-Redna-14-2010-03-01.sp95">

               <speaker>ALEŠ ZALAR:</speaker>

               <p>Ne vem, s kakšnim dopisom razpolagate vi, spoštovani gospod poslanec. Jaz razpolagam
               z dopisom varuhinje z dne 2. 2. 2009, naslov tega dopisa je Zadeva: Osnutek predloga
               zakona o spremembah in dopolnitvah Zakona o odvetništvu. Ta osnutek smo na
               ministrstvu prejeli in o tem smo se usklajevali z varuhinjo. Drugih dokumentov jaz v
               zvezi s tem nimam in tudi nimam več česa dodati k tistemu, kar sem povedal prej.</p>
            </sp>
            <sp xml:id="SDZ5-Redna-14-2010-03-01.sp96">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Poslanec Gorenak, izvolite.</p>
            </sp>
            <sp xml:id="SDZ5-Redna-14-2010-03-01.sp97">

               <speaker>DR. VINKO GORENAK:</speaker>

               <p>Poglejte, situacija je taka: minister, preden zapriseže - vemo, kakšna je zaprisega,
               da bo delal tako in tako in med drugim zagovarjal tudi resnico. To ni resnica,
               minister. Jaz sem posebej razčiščeval z varuhinjo. Ona in njen predhodnik sta si več
               let prizadevala, da bi se Odvetniška zbornica sploh odzivala na njihove dopise. Več
               let so imeli težave s tem, več let so prosili vaše predhodnike in ne vem koga vse, da
               je treba ta disciplinski postopek urediti tako, da odvetniki ne bodo imeli večine. To
               je uredil vaš predhodnik, minister dr. Šturm, v svojem zakonu, vemo pa, da ste vi to
               zadevo v lanskem letu popravili nazaj na stanje, ko imajo ponovno odvetniki večino.
               In trdim, da ste Državni zbor zavajali. Namreč, vi niste uskladili besedila, ki je
               bilo v Državnem zboru, to mi je povedala varuhinja - jaz sem se pripravljen z obema
               vama tudi sestati -, ampak neko drugo besedilo, ki ni bilo sprejeto v Državnem zboru.
               Zato se mi zdi korektno in prav, da o tem še spregovorimo. Seveda bom prosil poslance
               oziroma predsedujočega, da jutri damo to na glasovanje, da o tem razpravlja Državni
               zbor, če ne bo, mi bo pač ostalo kaj drugega, kak odbor. Hvala lepa.</p>
            </sp>
            <sp xml:id="SDZ5-Redna-14-2010-03-01.sp98">

               <speaker>PODPREDSEDNIK MIRAN POTRČ:</speaker>

               <p>Hvala lepa. O vašem predlogu, gospod Gorenak, bomo odločali jutri v okviru glasovanj,
               ali naj o odgovoru ministra za pravosodje gospoda Aleša Zalarja razpravljamo na
               naslednji seji.</p>
               <p>S tem zaključujem odgovore na vprašanja, postavljena na prejšnjih sejah.</p>
               <p>Prehajamo na vprašanja poslank in poslancev.</p>
               <p>Obveščam vas, da je poslanec Rado Likar najavil ustno vprašanje ministrici za javno
               upravo Irmi Pavlinič Krebs, ki me je pisno obvestila, da za odgovor na to vprašanje
               ni pristojna, zato tega poslanskega vprašanja nisem vključil v vrstni red
               postavljanja poslanskih vprašanj.</p>
               <p>Prvi bo zato poslansko vprašanje postavil dr. Vinko Gorenak, in sicer generalnemu
               sekretarju Vlade. Izvolite.</p>
            </sp>
            <sp xml:id="SDZ5-Redna-14-2010-03-01.sp99">

               <speaker>DR. VINKO GORENAK:</speaker>

               <p>Hvala lepa. No, tokrat dela tudi moj mikrofon.</p>
               <p>Jaz sem namreč eden tistih poslancev, poglejte, gospod generalni sekretar, ki brska
               po papirjih in si skuša iz tega tudi kaj zapomniti. Ko smo obravnavali poročilo
               državnega pravobranilca, to je bilo pretekli teden, smo naleteli, čisto tako, rekli
               bi, mimogrede ali ob vsem ostalem delu, niti nismo imeli namena odpirati kakih
               aktualnih afer in tako dalje, ker to pač ne sodi v tisto obdobje oziroma tisto
               poročilo, pa vendar. Poglejte, ta najaktualnejša zgodba s psi je tudi na tem odboru
               prišla na dan v naslednji obliki.</p>
               <p>Zakon o državnem pravobranilstvu je bil, mislim, da leta 2006 spremenjen in je
               prinesel tako imenovano generalno pooblastilo za zastopanje javnega interesa
               pravobranilcev. Ta zadeva je tekla povsem normalno, nobenih težav ni bilo, vse do
               leta 2009. Leta 2009 je seveda znani odvetnik, o katerem sedaj govorimo že tako
               veliko, pa nima smisla, da ga še jaz posebej omenjam, uporabil vsa pravna sredstva,
               kot veste, tako pri Upravnem sodišču kot tudi pri Vrhovnem sodišču. Manj znano je, da
               pri Vrhovnem sodišču dosegel to, da je Vrhovno sodišče reklo, da ni več mogoče imeti
               generalnega pooblastila za zastopanje javnega interesa, ampak da je dolžna Vlada v
               vsakem primeru posebej pooblastiti pravobranilstvo. Pravobranilce je na ta sklep
               presenetil, zadeva je bila normalna vsa tri leta, v enem trenutku pa nič več. Samo
               pri tej zadevi se pa stvar seveda ustavi. In pravobranilec je še isti dan, ko je bil
               obveščen o stanju na tem področju, ko je videl, da ne bo mogel zastopati tega javnega
               interesa, zaprosil vas oziroma sekretariat, ki ga vodite, Vlado, da izdate tako
               pooblastilo. Po njegovih besedah takega pooblastila niste nikoli izdali, tudi še
               danes ne, danes je tako prepozno, in seveda on o tej zadevi ni več mogel zastopati
               zadeve naprej. Torej sprašujem:</p>
               <p>Zakaj pooblastilo ni bilo izdano, da bi pravobranilec lahko zastopal tako imenovani
               javni interes? Hvala lepa.</p>
            </sp>
            <sp xml:id="SDZ5-Redna-14-2010-03-01.sp100">

               <speaker>PODPREDSEDNIK MIRAN POTRČ:</speaker>

               <p>Odgovarjal bo generalni sekretar vlade, mag. Milan M. Cvikl. Izvolite.</p>
            </sp>
            <sp xml:id="SDZ5-Redna-14-2010-03-01.sp101">

               <speaker>MAG. MILAN MARTIN CVIKL:</speaker>

               <p>Najprej seveda lep pozdrav gospod podpredsednik, poslanke in poslanci! Pravzaprav me
               čudi, da kot bivši državni sekretar v kabinetu predsednika Vlade in kot predsednik
               odbora, sprašujete vprašanja, na katere imate sami odgovor oziroma odgovori na ta
               vprašanja ležijo v odločitvah vaše vlade. Prvič, ne gre za spremembo Zakona o
               državnem pravobranilstvu, kot ste se napačno izrazili, ampak v letu 2006 je prišlo do
               spremembe Zakona o upravnem sporu. In Zakon o upravnem sporu, njegov 18. člen, ki je
               bil seveda takrat spremenjen, je zahteval pooblastilo, posebno pooblastilo Državnemu
               pravobranilstvu, kadar gre za kršitev javnega interesa. Še več! V zakon se je takrat
               zapisalo, da mora o tem odločiti v vsakem konkretnem primeru Vlada. Vi ste se v
               prejšnji vladi odločili tam nekje leta 2007, da boste državno pravobranilstvo, kljub
               temu da ste uveljavili spremembo tega zakona predvsem zato, da bi zožili ščitenje
               javnega interesa po postopkih denacionalizacije, sicer izdali državnemu
               pravobranilstvu tako eno generalno pooblastilo, vendar je samostojna veja oblasti,
               gospod poslanec, samostojna od parlamenta, samostojna veja oblasti od vlade odločila
               v avgustu leta 2009, da bi državno pravobranilstvo moralo zaradi zaščite javnega
               interesa pri kršitvi javnega interesa v primeru, ki ga je sprožil poslanec Ribič,
               imeti posebno pooblastilo Vlade.</p>
               <p>Poznano je, da je vsa ta zgodba na nek način afera, vendar ni afera zaradi tega, kar
               se je dogajalo znotraj procedur, ki jih je vodila ta vlada. Ta vlada je vodila
               procedure skladno z zakonom in skladno z judikati Vrhovnega sodišča. In če je več ali
               manj slovenski javnosti znano, da je poslanec Ribič posredoval ministru za
               kmetijstvo, gozdarstvo in prehrano pobudo za nameno presoje zakonitosti, je treba
               tudi povedati, da je takoj Ministrstvo za kmetijstvo to posredovalo Državnemu
               pravobranilstvu. Zakaj se je Državno pravobranilstvo odločilo, da brez pooblastila
               Vlade na Upravno sodišče vloži tožbo za odpravo odločbe o tej predhodni odločitvi
               ministrstva, je vprašanje za Državno pravobranilstvo. Ko je Upravno sodišče odločilo,
               da se zahtevi Državnega pravobranilstva za odlog izvršitve odločbe ministrstva ugodi,
               je pritožbo na Vrhovno sodišče podal pooblaščenec lastnika. Tragično pri tej zadevi
               je, da bi že v predhodnih postopkih, to je sedaj slovenski javnosti poznano, bilo
               mogoče zaključiti z nekimi odločitvami, tam nekje v februarju leta 2008, usodo teh
               treh psov in ne bi bilo tega tragičnega primera. Vendar, potem ko je Vrhovno sodišče
               odločilo, da pooblastilo Državnemu pravobranilstvu na podlagi v vašem mandatu
               sprejetega zakona, ki zahteva odločitev Vlade o javnem interesu, ni bilo v spisu, ki
               ga je Državno pravobranilstvo predložilo, je Vrhovno sodišče razveljavilo to
               odločitev Upravnega sodišča. Temu je 24. avgusta, en mesec prepozno, sledila tako
               imenovana zahteva Državnega pravobranilstva proti generalnemu sekretariatu Vlade
               oziroma Vladi in mi smo zadevo takoj posredovali resornemu pristojnemu ministrstvu,
               Ministrstvu za pravosodje, ker je to ministrstvo bilo tisto, ki je spreminjalo zakon
               o upravnem sporu v letu 2006, in tudi ustrezno, v nadaljevanju, Ministrstvu za
               kmetijstvo. Upravno sodišče je, upoštevaje judikate Vrhovnega sodišča, ugotovilo, da
               ni mogoče več voditi postopka, zato je Upravno sodišče 31. avgusta odločilo, kot je
               odločilo. Državno pravobranilstvo - in to je manj poznano in to bi lahko vprašali
               gospoda državnega pravobranilca - pa je 4.9. Vladi Republike Slovenije sporočilo, da
               je sicer možna pritožba na ta sklep Upravnega sodišča, vendar je zaradi odločitve
               Vrhovnega sodišča verjetnost za zmago pri tej tožbi majhna, in s tem je bil postopek
               končan. To so vsa dejstva.</p>
               <p>Vlada Republike Slovenije pa, kadar Državno pravobranilstvo zahteva takšno posebno
               pooblastilo, posebno pooblastilo tudi da. Kar nekaj takšnih primerov je bilo v tem
               mandatu. Hvala lepa.</p>
            </sp>
            <sp xml:id="SDZ5-Redna-14-2010-03-01.sp102">

               <speaker>PODPREDSEDNIK MIRAN POTRČ:</speaker>

               <p>Hvala lepa. Dr. Gorenak, dopolnitev odgovora.</p>
            </sp>
            <sp xml:id="SDZ5-Redna-14-2010-03-01.sp103">

               <speaker>DR. VINKO GORENAK:</speaker>

               <p>Hvala lepa. Gospod generalni sekretar, porabili ste štiri minute za to, da ste
               razlagali tisto, kar me sploh ne zanima, in eno minuto za to, da ste se nekako izvili
               in krivdo malo prevalili. Ne, gospod generalni sekretar, situacija je drugačna. Jaz
               vse dopuščam do odločbe Vrhovnega sodišča. Proti tisti odločbi nimam nič, pravzaprav
               ne moremo nič proti taki odločbi - tako odločbo je izdalo. Čeprav je do takrat
               generalno pooblastilo veljalo in nihče se ni spotaknil ob to in so vsi postopki s
               tistim generalnim pooblastilom bili veljavni. Seveda, zdaj tu spet pridemo do
               sposobnih odvetnikov, ki izkoristijo vse, kar je v njihovi moči in še nekaj več.
               Ampak nimamo kaj, taka zadeva je bila izdana! Vendar, državni pravobranilec je zelo
               jasno povedal, poglejte si magnetogram: "V času, ko sem Generalni sekretariat Vlade
               zaprosil za pooblastilo, sem imel pet delovnih dni časa, da reagiram. Vendar nisem
               mogel, ker pooblastila nisem dobil. Neuradno so mi povedali," pa ne vem, ali je to
               res, za to vas ne obtožujem, niti ministra za pravosodje, "da ste se posvetovali s
               pravosodnim ministrstvom," posredno ste to tudi rekli, da je resorno ministrstvo, kaj
               ste tam imeli, ne vem. Vendar, če bi vi danega dne to pooblastilo izdali, bi
               pravobranilec lahko reagiral. Tako pa je - v tem času bi pa lahko raziskal pravosodni
               minister s kakim nadzorom, in ga prosim, da to naredi - kar "šus", bi reklo ljudstvo,
               v petih dneh že dobil odločitev Vrhovnega sodišča. Ja, taka približno je zadeva. To
               pomeni - kaj? - da so vsi postopki tekli, tekli in tekli, tako kot smo rekli. In
               mislim, da je prav, da mi odgovorite bolj natančno, ne da je bilo prepozno, dosti
               časa je bilo... /Izklop mikrofona./</p>
            </sp>
            <sp xml:id="SDZ5-Redna-14-2010-03-01.sp104">

               <speaker>PODPREDSEDNIK MIRAN POTRČ:</speaker>

               <p>Hvala lepa. Mag. Cvikl, izvolite, dopolnitev odgovora.</p>
            </sp>
            <sp xml:id="SDZ5-Redna-14-2010-03-01.sp105">

               <speaker>MAG. MILAN MARTIN CVIKL:</speaker>

               <p>Gospod poslanec, spet vas moram opozoriti. Vrhovno sodišče je odločilo 13. avgusta in
               Vrhovno sodišče je ugotovilo, da Državno pravobranilstvo ni imelo pooblastila, ker za
               njega ni zaprosilo. Državno pravobranilstvo je 24. avgusta zaprosilo za nadaljevanje
               postopka pri Upravnem sodišču za pooblastilo Vlade in Državno pravobranilstvo je
               Vlado kasneje obvestilo, da je pridobilo sklep Upravnega sodišča, ki je upoštevaje
               odločitvi Vrhovnega sodišča ugotovilo seveda, da mora slediti odločitvi Vrhovnega
               sodišča, to je, da se ta postopek zaključi. In to isto državno pravobranilstvo nam je
               4. 9. sporočilo "zoper sklep Upravnega sodišča je možno vložiti pritožbo. Rok za
               vložitev pritožbe poteče 16. 9. 2009, vendar pa menimo, da je možnost za uspeh glede
               na stališče, ki ga je zavzelo Vrhovno sodišče v sklepu, s katerim je odločalo v
               začasni odredbi, zelo majhno." S tem je Državno pravobranilstvo prej zahtevano
               pooblastilo zastopanja javnega interesa dejansko umaknilo. In minister za kmetijstvo,
               gozdarstvo in prehrano v odgovoru na interpelacijo vsa ta dejstva zelo natančno
               pojasnjuje.</p>
               <p>Še enkrat: zadevo, v katero je bilo vključeno Državno pravobranilstvo je sprožilo
               Ministrstvo za kmetijstvo, gozdarstvo in prehrano na podlagi pobude poslanca Janeza
               Ribiča. Državno pravobranilstvo je zaradi zadev, povezanih z odločitvami, ki ste jih
               vi, državni sekretark Kabineta predsednika Vlade skupaj s prejšnjo vlado predlagali
               temu Državnemu zboru - precej zapleten postopek pridobivanja pravice Državnemu
               pravobranilstvu, da vlaga tožbe za zaščito javnega interesa. Takšen postopek je ta
               vlada v svojemu mandatu nekajkrat izvedla, najprej v primeru seveda tako imenovane
               registracije četrte univerze in še nekaj drugih primerov je bilo. Nekaj dni nazaj
               tožba proti Ministrstvu za okolje in prostor na pobudo ministra za kmetijstvo,
               gozdarstvo in prehrano smo dali pooblastilo Državnemu pravobranilstvu. In Državno
               pravobranilstvo, ko je ugotovilo s tožbo Vrhovnega sodišča in ko je ugotovilo, da
               Upravno sodišče sledi v pravni državi tožbam Vrhovnega sodišča, pove, da sicer je
               pritožbo možno vložiti, ni je šlo vlagati, ker je seveda ugotovilo, da je možnost za
               zmago v tej pritožbi zelo majhna. Zaradi seveda dokumentacije, predvsem pa zaradi
               postopkov, ki jih je določil v času vašega mandata sprejeti zakon o pravnem postopku.</p>
               <p>Obžalujem gospod državni sekretar, da me vi sprašujete o zadevah, ko ste vi na vladi
               izdali Državnemu pravobranilstvu po zdajšnjemu judikatu Vrhovnega sodišča očitno
               nezakonito pooblastilo. Pooblastilo je treba za vsak primer. Če bi ga državno
               pravobranilstvo zahtevalo pravi čas, 20. julija, bi ga dobilo: ni ga zahtevalo pravi
               čas in to je vsa resnica.</p>
            </sp>
            <sp xml:id="SDZ5-Redna-14-2010-03-01.sp106">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospod Gorenak, izvolite.</p>
            </sp>
            <sp xml:id="SDZ5-Redna-14-2010-03-01.sp107">

               <speaker>DR. VINKO GORENAK:</speaker>

               <p>Hvala lepa. Ne bom nadaljeval z vprašanji zaradi tega, ker generalni sekretar nima
               možnosti več odgovarjat, bom korekten. Poglejte, gospod generalni sekretar, pa
               vendarle, ko ste nekje na tisti strani sedli, jaz sem vas pa tam dol gledal, v
               prejšnjem mandatu ste bil strašno natančni. Očitno pa je, da je zdaj bil dopis
               pravobranilstva razumeti kot umik, tako ste vsaj vi povedali. Zato predlagam, da o
               tem opravimo razpravo, da bo tudi generalni sekretar Vlade imel možnost odgovarjati,
               se soočiti z dokumenti in dejstvi na tem področju, ker zdaj bi bilo verjetno res
               nekorektno, da ga zasipam še s kakšnimi podatki, kot je, recimo, ta, da je pa takoj
               prvi dan izdal soglasje za zastopanje javnega interesa v primeru nove univerze. Tam
               je pa bilo treba takoj sesuti tisto, kar je bilo nastalo - ampak, o tem nima smisla.
               Prosim za razpravo. Hvala.</p>
            </sp>
            <sp xml:id="SDZ5-Redna-14-2010-03-01.sp108">

               <speaker>PODPREDSEDNIK MIRAN POTRČ:</speaker>

               <p>Hvala lepa, gospod Gorenak. O vašem predlogu, da Državni zbor opravi razpravo o
               odgovoru gospoda generalnega sekretarja Vlade, bomo odločali jutri v okviru
               glasovanj.</p>
               <p>Naslednje poslansko vprašanje bo postavil gospod Srečko Prijatelj, in sicer
               ministrici za kulturo Majdi Širca Ravnikar. Izvolite, gospod Prijatelj.</p>
            </sp>
            <sp xml:id="SDZ5-Redna-14-2010-03-01.sp109">

               <speaker>SREČKO PRIJATELJ:</speaker>

               <p>Hval lepa, spoštovani podpredsednik. Spoštovana ministrica, verjetno vam ni neznan v
               bistvu apel novinarjev regionalnega centra RTV-ja iz Kopra. Mi v Klubu primorskih
               poslancev smo to pismo dobili. Naj povzamem nekaj trditev iz tega pisma. Redno
               zaposleni, tako pravijo pogodbeni kakor tudi redno zaposleni novinarji na RC Koper,
               so bili v zadnjih letih s strani vodstva RTV Slovenije deležni vrsto novosti.
               Nekatere so vplivale tudi na avtonomijo novinarskega dela. Nenehni pritiski s
               krčenjem finančnih sredstev, ki so v zadnjih letih v stopnjevanju, so imeli posledico
               erozijo tako kvalitete kot dejanskega, dela in tudi plačilnega sistema. Novinarji še
               nadalje opozarjajo na to, da se na njihov račun bistveno prihrani, na posameznika
               5000 evrov bruto na mesec, in da je s tem ogrožena tudi samostojnost novinarstva in
               opravljanja dela novinarjev. Novinarji tudi opozarjajo, da niso v enakopravnem
               položaju z ostalimi novinarji v Ljubljani.</p>
               <p>Spoštovana ministrica, jaz vas opozarjam, da gre za porabo javnih sredstev, javnih
               financ in vas sprašujem sledeče:</p>
               <p>Kako se na tej isti televiziji v Kopru dovoljuje, da italijanska - ob tem, da želim
               odgovor tudi na to - stran za naš denar snema v bistvu oddaje na Hrvaškem za potrebe
               Italijanov, živečih na Hrvaškem? To je pritrdil že prejšnji minister, vaš predhodnik.
               In seveda: Zakaj se to ni popravilo, ta nezakonita poraba denarja?</p>
               <p>Koliko je zaposlenih ljudi na RTV, na javnem zavodu, ki nikoli ne pridejo v službo?
               Tudi te podatke imamo - jaz upam, da tudi vi razpolagate z njimi. In dobivajo
               plačo.</p>
               <p>Zanima me: Zakaj, recimo, direktor, ki je odgovoren za vodenje javnega zavoda na
               nekem področju, ne zna niti slovenščine? Ko govori, potrebuje v bistvu prevajalca ali
               podnapise, govori v srbohrvaščini, hrvaščini.</p>
               <p>Zakaj se dovoljuje enormna uporaba alkohola? Kar nekaj je oseb, ki so dejansko
               potrebne zdravljena med novinarji. To vi veste in to se tolerira. .../Opozorilni znak
               zakonec razprave./...</p>
               <p>Zakaj v javnem zavodu še vedno ni v Kopru podnapisov, kadar poteka program v
               italijanskem jeziku?</p>
               <p>Namreč, če Slovenci govorijo na tem programu, na tem delu programa, se podnaslavlja
               v italijanščini. Želel bi, ker smo plačniki te storitve vsi, da se tukaj naredi nek
               red. Konec koncev pa gre za velik denar, ki se nekontrolirano porablja, troši.
               .../Opozorilni znak za konec razprave./...</p>
               <p>Na nek način bi hotel opozoriti tudi na to, da je tako imenovanih pogodbenih
               delavcev nekontrolirano število in da se niti ne ve, kdo kaj dela. Hvala za odgovore.
           </p>
            </sp>
            <sp xml:id="SDZ5-Redna-14-2010-03-01.sp110">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima ministrica za kulturo gospa Majda Širca Ravnikar.</p>
            </sp>
            <sp xml:id="SDZ5-Redna-14-2010-03-01.sp111">

               <speaker>MAJDA ŠIRCA RAVNIKAR:</speaker>

               <p>Spoštovani poslanec! Postavili ste kar nekaj vprašanj, ki nimajo vedno pravega
               naslovnika.</p>
               <p>Kot prvo, tista vprašanja, ki s vezana na to, zakaj na RTV Slovenija pijejo ali -
               kako ste rekli? - zakaj se dovoljuje uporaba alkohola, zakaj direktor ne zna
               slovenskega jezika, zakaj toliko pogodbenih delavcev in tako naprej. To so vsa
               vprašanja, ki jih morate nasloviti na RTV zavod, ki je avtonomen in ki ima tudi kar
               nekaj predstavnikov v programskem in nadzornem svetu tukaj izvoljenih in potrjenih,
               da lahko posredujejo tudi ta vprašanja za pridobiti pravni odgovor.</p>
               <p>Je pa res, da nekatera od teh vprašanj se dotikajo tudi resorja Ministrstva za
               kulturo, ki na nek način izvaja ustanoviteljske, posredno, pravice. Recimo tiste, ki
               so vezane na delo pogodbenih delavcev, sindikati in tudi sicer se na RTV Slovenija
               pogovarjamo o ureditvi - predvsem se oni pogovarjajo, ampak naši svetovalci so zraven
               - , kako urediti zelo zelo veliko količino pogodb, ki so na meji pravnega reda za
               pogodbene in zelo ustvarjalne delavce na RTV Slovenija. Pogovarjamo se o prevedbenem
               sistemu plač, kot se je zgodil po tako imenovanem Virantovem zakonu, in tudi v luči
               dejstva, da te prevedbe niso, ker jih kontroliramo tako kot v vseh ostalih javnih
               zavodih, kako so bile narejene, niso bile povsem dosledno urejene. Skratka, ogromno
               vprašanj se dotika lahko tudi Ministrstva za kulturo in verjamem, da ste tudi tukaj
               pomešali tisto, ki je bilo naslovljeno na Ministrstvu za kulturo in gre v smer, kako
               urediti plačila, dodatke, pri izplačilu uslužbencev na Koprskem, ki naj bi morali ali
               ne znati in uporabljati tudi oba, slovenski in italijanski jezik, zaradi česar bi
               morali iti tudi več plačani. To so tudi vprašanja, ki jih rešujemo skupaj, ker
               vendarle so vezane na sistem plač v javnem sektorju.</p>
               <p>Kar se tiče vprašanja, kako da ne gledate in ne morete gledati no, to je vprašanje,
               ki ste mi ga postavili že zadnjič - slovenskih oziroma programov za manjšino s
               podnapisi. Razumela sem, da to tudi tokrat sprašujete. Naj vas opozorim, da tukaj
               imamo dva zakona, ki urejata ustavno kategorijo manjšin. To sta Zakon o medijih in
               Zakon o RTV Slovenija, ki natančno definirata, kaj je naloga države pri zagotavljanju
               italijanske in madžarske narodne skupnosti in njihovih pravic tako s strani RTV
               Slovenija kot seveda tudi v luči radijskih in televizijskih programov za italijansko
               oziroma madžarsko narodno skupnost. Tukaj vas še enkrat opozarjam, v zakonu ni
               določil, ki govorijo o temu, da morajo biti ti programi prevedeni oziroma
               podnaslovljeni s podnapisi in je stvar ponovno samega zavoda, ali to zagotavlja ali
               pa ne.</p>
               <p>Bi pa želela replicirati oziroma odgovoriti na eno vprašanje, ki ste ga zadnjič, ko
               ste mi postavljali tudi poslansko vprašanje in je bilo sorodnega značaja, vendarle -
               gospod Potrč je vodil takrat sejo - na nek način v tretji repliki, ko ste
               utemeljevali, zakaj je potrebna razširjena diskusija na moj odgovor, postavili in
               nisem imela možnosti, da bi vam oporekala. Namreč, zadnjič ste trdili, da znotraj
               programskih razpisov tako imenovanega medijskega sklada noben medij s Primorske ni bi
               financiran in sofinancirati. Tukaj vam moram oporekati, da ni res, da ste se očitno
               zavestno zlagali. Če pa niste bili informirani, vam lahko zdaj povem, da številni
               mediji na Primorskem oziroma v okviru teritorija, tako goriškega kot koprskega, je
               prejel znatna sredstva za pomoč na področju medijskega trga.</p>
               <p>Hvala.</p>
            </sp>
            <sp xml:id="SDZ5-Redna-14-2010-03-01.sp112">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod Prijatelj, želite dopolnitev odgovora?</p>
               <p>Izvolite.</p>
            </sp>
            <sp xml:id="SDZ5-Redna-14-2010-03-01.sp113">

               <speaker>SREČKO PRIJATELJ:</speaker>

               <p>Ja! Spoštovana ministrica, niste mi odgovorili, zakaj dovoljujete nezakonito porabo
               javnih sredstev znotraj RTV-ja. Jaz sem vas jasno opozoril, na vse drugo ste
               odgovarjali, samo na to ne. Od zadnjič se vam piše kazenska ovadba - samo toliko v
               vednost, bo podana na ustrezno sodišče in boste lahko na sodišču zagovarjali svojo
               nezakonitost ali zakonitost.</p>
               <p>Danes sem vas vprašal, zakaj dovoljujte, da z denarjem, ki je pobran od vseh
               gospodinjstev, zakaj dovoljujete, da se snemajo oddaje s strani italijanskih
               novinarjev na Hrvaškem za potrebe hrvaške italijanske manjšine. Znano je dejstvo, da
               Hrvaška ne da niti ene kune za potrebe italijanske manjšine. O tem sem vas spraševal.
               In, seveda, na to želim odgovor!</p>
               <p>To, da sem navedel, da je prisoten alkohol, da je toliko in toliko fiktivnih
               zaposlitev, na to mi tudi niste odgovorili in bi prosil, če veste, da so, če ne veste
               - veliko bolj žalostno, bomo mi povedali, katere so te osebe, ki so v rednem delovnem
               razmerju, pa ne prihajajo delat ali pa so bile in niso prihajale delat pa dobivajo
               plačo ali so dobivale plačo.</p>
               <p>In ne nazadnje me zanima tudi:</p>
               <p>Kako boste rešili odprto vprašanje koprskih novinarjev? Dejali ste, da to pismo
               poznate. Naslovljeno je bilo na Klub primorskih poslancev. Povzel sem samo nekaj
               poglavitnih trditev iz tega pisma. Gre za to, da so postavljeni v manj ugoden položaj
               napram drugim novinarjem znotraj hiše v Ljubljani.</p>
               <p>To sem vas spraševal zadnjič, pa seveda... Zadnje vprašanje, kot rečeno: kazenska
               ovadba je pripravljena.</p>
            </sp>
            <sp xml:id="SDZ5-Redna-14-2010-03-01.sp114">

               <speaker>PODPREDSEDNIK MIRAN POTRČ:</speaker>

               <p>Gospa ministrica za kulturo Majda Širca, izvolite.</p>
            </sp>
            <sp xml:id="SDZ5-Redna-14-2010-03-01.sp115">

               <speaker>MAJDA ŠIRCA RAVNIKAR:</speaker>

               <p>Zelo nejasni ste pri svojih vprašanjih, poudarjam - kazenska ovadba, mislim,... na
               zadnjič, aha, razumem. Imam možnost, da odgovarjam za zadnjič, ker nisem imela, ker
               ste v tretjem navalu postavili trditve.</p>
               <p>To kazensko ovadbo, ki naj bi se šla v razpis, kjer naj bi dobili sredstva samo
               mediji, ki so vpisani v razvid, ne pa tudi neodvisni, ta vam bo udarila nekako mimo,
               ker konec koncev bi potem morali ovaditi še koga, ki je enako delal v letu 2006, 2007
               in 2008. Kot pa je bilo v razpisu za leto 2009, so nedvoumno upoštevane vse zakonske
               kategorije. To se pravi, neodvisni producenti, ki jih zahteva direktiva Evropske
               unije, in tisti, ki so vpisani v Sklad za pomoč medijem.</p>
               <p>Nezakonita poraba. Gospod poslanec, v Državnem zboru je Odbor za kulturo, ki mora
               obravnavati letno poročilo delovanja RTV Slovenija oziroma njihovega nadzornega
               sveta. Imate vse možnosti znotraj Odbora za kulturo in tudi ostale manevrske
               možnosti, da se lahko pridobi in tudi odpravlja nezakonitost porabe sredstev. Konec
               koncev, revizije in tako naprej so možne. Tudi Računskemu sodišču je po nekem sklepu
               iz leta 2009 naročeno, da vstopi v javni zavod RTV Slovenija, tako da bo najbrž
               ugotovilo tudi fiktivne zaposlitve, če so. Tisto, kar Ministrstvo za kulturo dela
               zaradi tega, ker je zgolj partner pri prevedbi plač, ki so se zgodile, ko je prišlo
               do podpisa pogodbe med tremi ministrstvi oziroma tremi subjekti in Ministrstvom za
               javno upravo v letu 2008, med RTV Slovenija in sindikati, tiste prevedbe se
               ugotavljajo znotraj širše skupine, kjer nismo samo predstavniki Ministrstva za
               kulturo, ampak tudi predstavniki Ministrstva za javno upravo in tako naprej. Če so,
               je strašljivo. Če so fiktivne zaposlitve, je strašljivo, in to najbrž ni v redu. Vemo
               pa, da je ogromno zaposlitev, menda okoli 400, kjer imajo novinarji ali pa tudi drugi
               pogodbeno razmerje, ki se nevarno približuje spornim rešitvam, kjer ni upoštevana
               možnost pogodbenih razmerij za določen čas in se lahko približujejo stalni
               zaposlitvi, kar se je, kot veste sami, v enem oziroma dveh primerih tudi zgodilo.</p>
               <p>Koprski novinarji so me spraševali o dodatkih, ki so vezani na nerazjasnjeno vlogo
               dodatka za znanje italijanskega jezika, ker se še ni ugotovilo ali to pripada vsakemu
               ali samo nekaterim... .../Izklop mikrofona./...</p>
            </sp>
            <sp xml:id="SDZ5-Redna-14-2010-03-01.sp116">

               <speaker>PODPREDSEDNIK MIRAN POTRČ:</speaker>

               <p>Hvala lepa, gospa ministrica. Gospod Prijatelj, želite dati proceduralni predlog?
               Izvolite.</p>
            </sp>
            <sp xml:id="SDZ5-Redna-14-2010-03-01.sp117">

               <speaker>SREČKO PRIJATELJ:</speaker>

               <p>Hvala, spoštovani podpredsednik. Seveda me moti to, da ministrice Majde Širca ne
               moti, da eden od izvršnih direktorjev na RTV Slovenija ne zna slovenskega jezika, kar
               je evidentno, in bi resnično potreboval podnapise, kadar govori. Ne moti vas, da je
               nezakonita poraba javnih financ. To vas ne moti, kot sem opazil, čeprav sva skupaj
               sedela v prejšnjem mandatu, ko sem gospoda prejšnjega ministra o tem povprašal in je
               odgovoril, da je temu res tako, sem od vas pričakoval, da boste to nezakonito stanje
               odpravili, ko boste vi ministrica. In seveda, ne moti vas celo to, če cela Slovenija,
               vsi Slovenci gledamo vsiljeni italijanski program brez slovenskih podnapisov na
               nacionalni televiziji, kar je svojevrstna sramota. Ne vem, zakaj vas to ne moti, mene
               moti. Ne motijo vas tudi razlike v plačah, da ne...</p>
            </sp>
            <sp xml:id="SDZ5-Redna-14-2010-03-01.sp118">

               <speaker>PODPREDSEDNIK MIRAN POTRČ:</speaker>

               <p>Gospod Prijatelj, jaz bi lepo...</p>
            </sp>
            <sp xml:id="SDZ5-Redna-14-2010-03-01.sp119">

               <speaker>SREČKO PRIJATELJ:</speaker>

               <p>Dovolite...</p>
            </sp>
            <sp xml:id="SDZ5-Redna-14-2010-03-01.sp120">

               <speaker>PODPREDSEDNIK MIRAN POTRČ:</speaker>

               <p>Gospod Prijatelj, ali se malo umirite, prosim!</p>
            </sp>
            <sp xml:id="SDZ5-Redna-14-2010-03-01.sp121">

               <speaker>SREČKO PRIJATELJ:</speaker>

               <p>Seveda zaradi tega, kar sem povedal, želim, da se opravi v Državnemu zboru razširjena
               razprava o tem, da spregovorimo o javnemu zavodu RTV... .../Izklop mikrofona./...</p>
            </sp>
            <sp xml:id="SDZ5-Redna-14-2010-03-01.sp122">

               <speaker>PODPREDSEDNIK MIRAN POTRČ:</speaker>

               <p>Gospod Prijatelj, če mislite dati proceduralni predlog, ga, prosim, dajte, ne
               komentirajte odgovorov, ker ta moment polemika z ministrico mi mogoča. Prosim,
               izvolite besedo.</p>
            </sp>
            <sp xml:id="SDZ5-Redna-14-2010-03-01.sp123">

               <speaker>SREČKO PRIJATELJ:</speaker>

               <p>Hvala, hvala. Ravno to sem hotel storiti.</p>
               <p>Glede na to, kar sem povedal, mislim, da je dovolj vzrokov, da se predlaga
               razširjena razprava v Državnemu zboru, da o tem spregovori tudi ministrica. Vse to,
               kar je pa bilo povedano s strani ministrstva, se pa tudi izvaja. Mi vemo, da imamo na
               razpolago Računsko sodišče in druge kontrole in to bomo tudi prelagali, brez skrbi.
               Je pa na vas, da zagotovite zakonitost poslovanja na javnem zavodu, hvala lepa.</p>
            </sp>
            <sp xml:id="SDZ5-Redna-14-2010-03-01.sp124">

               <speaker>PODPREDSEDNIK MIRAN POTRČ:</speaker>

               <p>Hvala lepa, gospod Prijatelj. O vašemu predlogu, da se opravi razgovor oziroma
               razprava o odgovoru ministrice gospe Majde Širca, bo Državni zbor odločal jutri v
               okviru glasovanj.</p>
               <p>Besedo ima poslanec Marijan Križman, ki bo postavil poslansko vprašanje ministru za
               okolje in prostor dr. Roku Žarniću. Izvolite.</p>
            </sp>
            <sp xml:id="SDZ5-Redna-14-2010-03-01.sp125">

               <speaker>MARIJAN KRIŽMAN:</speaker>

               <p>Hvala lepa, gospod podpredsednik. Spoštovana ministrica, spoštovani ministri,
               kolegice in kolegi.</p>
               <p>Spoštovani gospod minister, sprašujem vas: Kako potekajo aktivnosti glede dolgoročne
               oskrbe slovenske Istre in Krasa z vodo?</p>
               <p>Rižanski vodovod Koper oskrbuje z vodo tri istrske občine: Koper, Izolo in Piran.
               Poraba vode narašča s povečanjem rastočega števila prebivalstva in turistične sezone,
               ko se poraba še posebej poveča. Trenutni viri vode so omejeni in jih dopolnjujejo z
               dobavo s Hrvaške, kar je dolgoročno nezanesljiva rešitev, ke se naši sosedje
               srečujejo s podobno problematiko. Občine Hrpelje, Kozina, Sežana, Miren,
               Kostanjevica, Ilirska Bistrica, Komen, Divača, Postojna in Pivka se srečujejo s
               popolno enako problematiko dolgoročne oskrbe. Na voljo je dovolj kvalitetnih vodnih
               virov in so bili obdelani v devetih variantah, če jih naštejem, so to: Brestanica,
               ilirskobistriški vodovod, akumulacija Klivnik in Mola, Padež, Malni na Planinskem
               polju ter akumulacija Kubed in Pinjevec. Ministrstvo za okolje in prostor je na enem
               izmed delovnih sestankov, na katerem sem tudi sam sodeloval, že sprejelo nekaj
               splošnih sklepov o projektu vodooskrbne Obale in Krasa. Glavni cilji projekta so
               dograditev oziroma nadgraditi tansportne vodovode s pripadajočimi objekti za vse tri
               vodovodne sisteme in sicer, kraški vodovod, rižanski vodovod in ilirskobistriški
               vodovod ter izgradnjo vseh potrebnih objektov za zajem, pripravo in čiščenje pitne
               vode. Projekt, ki je nedvomno zahteven, saj je treba poleg finančnih in tehničnih
               težav uskladiti enajst občin, udeleženk v procesu zagotavljanja zadostnih virov
               oziroma zadostnih količin vode.</p>
               <p>Ker je projekt sestavni del operativnega programa razvoja okoljske in prometne
               infrastrukture za obdobje 2007 do 2013 in je zanj predviden velik delež sredstev
               kohezijskega sklada in proračunskih sredstev, vas sprašujem, gospod minister: Kdaj bo
               projekt vodooskrbne aktivno zaživel?</p>
            </sp>
            <sp xml:id="SDZ5-Redna-14-2010-03-01.sp126">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospod minister, dr. Roko Žarnić, izvolite.</p>
            </sp>
            <sp xml:id="SDZ5-Redna-14-2010-03-01.sp127">

               <speaker>DR. ROKO ŽARNIĆ:</speaker>

               <p>Spoštovani gospod podpredsednik, gospe poslanke, gospodje poslanci! Danes je moj
               prvi delovni dan v tem parlamentu - zadnjič je bilo svečano - in nimam treme. Sem
               zadnjič prosil, če mi lahko pomagate in sem vesel vprašanj, ki sem jih dobil danes,
               iskreno. Kolikor sem ugotovil, so vprašanja izredno dober instrument, da ministri
               vedo, kaj jim je početi, kje so problemi in kaj lahko ukrepajo, zame, ki sem nov v
               tem, še posebej.</p>
               <p>Pravilno ste ugotovili, da so za projekt predvidena sredstva kohezijskega sklada in
               operativni program razvoja okolja in prometne infrastrukture za obdobje 2007-2013 je
               pred nami. Glavni cilj tega projekta, kar se tiče vodovoda, je zagotoviti zadostne
               količine in ustrezne rezerve s področja Obale in Krasa do leta 2026. Vendar, kot ste
               rekli, v dvajsetih letih je bilo izdelano 9 variant, so bile ovrednotene, veliko dela
               je bilo narejenega in Ministrstvo za okolje in prostor je te variante proučilo in se
               je spravilo k realizaciji. Gre za predinvesticijsko zasnovo projekta, kjer pa brez
               sodelovanja občin, ministrstvo na more narediti nič. Julija 2009 je državni sekretar
               imel sestanek z župani občin, ki jih zadeva ta problematika, predočen je bil plan
               aktivnosti in v tem planu aktivnosti je vrsta nalog. Prva naloga je bila ustanovitev
               projektnega sveta, za katerega so bile zadolžene občine, rok, ki je bil postavljen
               septembra 2009. In tu se težave začnejo. Občine so popolnoma neaktivne in
               nezainteresirane. MOP je julija 2009 zaprosil občino Hrpelje-Kozina za določitev
               kraja in časa sestanka, pa odgovora še ni prejel. MOP ni zagotovil sredstev za
               pripravo dokumentov, kajti ne more oceniti, dokler ni prvega sestanka. Pripravili smo
               dopis, pozvali k združitvi podatkov za pripravo dokumentov.</p>
               <p>Torej, žal mi smo v stalni pripravljenosti, vendar šestmesečna zamuda se pozna
               naprej. To se pravi, vse aktivnosti bodo nekoliko zamujene, vendar zadeva ni
               zamujena. Če bi uspeli, in upam, da kdo od prizadetih posluša, spodbuditi, aktivirati
               občine, smo mi pripravljeni. Zagotavljamo, da bomo zagotovili sredstva, kadre in
               spoštovanje rokov pri vseh tistih aktivnostih, kjer to lahko naredimo. Hvala lepa.
           </p>
            </sp>
            <sp xml:id="SDZ5-Redna-14-2010-03-01.sp128">

               <speaker>PODPREDSEDNIK MIRAN POTRČ:</speaker>

               <p>Hvala lepa. Naslednje vprašanje bo postavila poslanka Alenka Jeraj. Ste želeli
               dopolnitev odgovora? Izvolite, gospod Križman.</p>
            </sp>
            <sp xml:id="SDZ5-Redna-14-2010-03-01.sp129">

               <speaker>MARIJAN KRIŽMAN:</speaker>

               <p>Oprostite, nisem dovolj visoko dvignil roke. Je bila na moji strani napaka. Hvala
               lepa za besedo.</p>
               <p>Gospod minister, zahvaljujem se vam za tako konkreten in izčrpen odgovor, še posebej
               v tistem delu, kjer pravite, da je časa še vedno dovolj in da je treba z aktivnostmi
               nadaljevati. Ravno zato se na moje vprašanje namenoma navedel enajst občin in jih
               tudi naštel, ker vem, da je to največji problem - uskladiti. Mogoče kot dopolnilno
               vprašanje, pa sam ne vem, ali je to dovolj modro ali ni, to boste vi na Ministrstvu
               za okolje in prostor presodili. Glede na to, da do sedaj ni prišlo do pomembnih
               premikov dogovora vseh 11 občin, sprašujem kot dodatno vprašanje. Ali je mogoče, če
               ne bo šlo drugače - kajti brez vodne oskrbe za naslednje obdobje bomo imeli velike
               probleme s turizmom, industrijo in z drugimi zadevami. Torej me zanima gospod
               minister:</p>
               <p>Ali lahko proučite vprašanje, ali je mogoče vodno oskrbo zagotoviti Krasu posebej,
               istrskim občinam posebej? Ali je nujno zaradi projekta, ki je financiran iz sredstev
               Evropske skupnosti, ta projekt striktno peljati v vseh 11 občinah in določiti skupno
               politiko in tudi skupno nastopiti vizavi ministrstva evropskih sredstev in ne
               nazadnje tudi, vizavi določitve enega izmed najugodnejših virov? Hvala lepa.</p>
            </sp>
            <sp xml:id="SDZ5-Redna-14-2010-03-01.sp130">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospod minister, izvolite.</p>
            </sp>
            <sp xml:id="SDZ5-Redna-14-2010-03-01.sp131">

               <speaker>DR. ROKO ŽARNIĆ:</speaker>

               <p>Hvala za vprašanje, ki ga bolj razumem kot predlog. Bomo proučili te možnosti, ali se
               cel projekt razbiti na faze, na fragmente, če to zadosti višjim razlogom kohezijskega
               sklada in tega. Hvala lepa.</p>
            </sp>
            <sp xml:id="SDZ5-Redna-14-2010-03-01.sp132">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospa Alenka Jeraj bo postavila poslansko vprašanje ministru za šport dr.
               Igorju Lukšiču. Izvolite.</p>
            </sp>
            <sp xml:id="SDZ5-Redna-14-2010-03-01.sp133">

               <speaker>ALENKA JERAJ:</speaker>

               <p>Hvala za besedo, lep pozdrav vsem.</p>
               <p>Sredi februarja letos je v Mariboru umrl šestletni deček. Umrl je zaradi posledic
               utopitve, potem ko se je pred nekaj dnevi poškodoval na tečaju plavanja v pokritem
               kopališču Pristan. Ob tej novici se starši sprašujemo, ali so naši otroci v šoli
               varni, se lahko tudi mojemu otroku zgodi kaj takšnega? In takšna vprašanje se
               porajajo še posebej zato, ker mediji navajajo, da se šele otroci, ko so sošolca
               opazili v vodi, začeli klicati na pomoč in tako opozorili odrasle, tako predstavnike
               zavoda, ki je tečaj organiziral, kot tudi reševalce ob bazenu in učiteljice, ki naj
               bi otroke v tistem trenutku pazili. Kje so bile učiteljice, saj mediji navajajo, da
               jih v trenutku nesreče ni bilo ob bazenu, pač pa nekje drugje. In če bi v tistem
               trenutku potekal klasičen pouk, končno je tudi plavalno opismenjevanje pouk oziroma
               učenje, bi najbrž morale biti ob otrocih. Plavalno opismenjevanje je namreč potekalo
               v času njihovega delovnega časa, torej bi morale biti prisotne.</p>
               <p>Vprašamo se lahko tudi o strokovnosti in strokovnjakih iz zavoda Športni objekti
               Maribor, ki je plavalni tečaj izvajal. Kdo je z njimi sklenil pogodbo, kakšna je bila
               ta pogodba, kaj je vseboval oziroma kaj je zahtevala od izvajalcev? In: Ali je bilo
               zadostno poskrbljeno za varstvo?</p>
               <p>Koliko predstavnikov izvajalcev je v trenutku nesreče skrbelo za varnost otrok in
               ali je to v skladu s standardi?</p>
               <p>Glede na normative verjetno takšen pouk zahteva drugačno število prisotnih
               učiteljev. Koliko je to? In: Ali je v konkretnem primeru dejansko bilo ob bazenu
               toliko ljudi, kot to zahtevajo predpisi?</p>
               <p>Vemo, da se podobne nesreče lahko zgodijo tudi ob prisotnosti večjega števila
               učiteljev, vendar pa bi bilo verjetno, če bi bile učiteljice prisotne, ukrepano
               hitreje in bi morda v temu konkretnemu primeru ohranili življenje šolarja.</p>
               <p>Po neuradnih podatkih naj bi se nekaj podobnega zgodilo tudi dan ali dva kasneje.
               Zanima me, če to drži oziroma če kaj veste o tem?</p>
               <p>In glede na navedeno vas, gospod minister, sprašujem: Kako oziroma s kakšnimi ukrepi
               boste zagotovili varnost otrok pri izvajanju predmeta športne vzgoje in ostalih
               aktivnosti v okviru navedenega predmeta?</p>
            </sp>
            <sp xml:id="SDZ5-Redna-14-2010-03-01.sp134">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima minister za šolstvo in šport dr. Igor Lukšič.</p>
            </sp>
            <sp xml:id="SDZ5-Redna-14-2010-03-01.sp135">

               <speaker>DR. IGOR LUKŠIČ:</speaker>

               <p>To kar se je zgodilo v Mariboru, je tragičen dogodek. Jaz sem staršem izrekel
               sožalje, žal je to pravzaprav vse, kar lahko minister naredi v takšnem primeru, ko je
               seveda vse prepozno. Je pa prav in po tej plati mi je všeč, da zastavljate to
               vprašanje. Prav je, da zmeraj, ko pride do takih tragičnih dogodkov, tudi v Državnem
               zboru zajamemo sapo in ko gledamo, ali smo naredili vse in ali lahko naredimo še kaj,
               da do tega ne bi več prihajalo. Mi imamo avtonomijo osnovnih šol in ravnatelj oziroma
               šola se sama odloči, koga bo najela in na kakšen način bo izvajala plavalno
               opismenjevanje, ki je predpisano. Predpisano je za 2. in 3. razred, v tem primeru se
               je šola odločila, da gre s tem opismenjevanjem v prvem razredu, in da za to najame,
               kot ste vi tudi povedali, Javni zavod Športni objekti Maribor, in sicer strokovno
               vodstvo je potekalo pod nadzorom voditeljev iz podjetja Tiki d.o.o., ki ima ustrezne
               reference, že vrsto let skrbi namreč za reševanje iz vode in prvo pomoč v kopališču
               Pristan. Torej, to niso neki nepismeni ljudje, to so bili ljudje z izkušnjo. V tem
               primeru je seveda treba razumeti tudi šolo, da se je odločila za tovrstno podjetje,
               izvajalce, ki imajo reference. Torej, komu drugemu, bi človek zaupal otroke, če ne
               reševalcem.</p>
               <p>Glede natančnih okoliščin, glede tega, kar podrobno sprašujete, s tem se ukvarja
               Inšpektorat za šolstvo in policija in po naših informacijah naj bi bile ugotovitve
               znane ta teden. Torej, dokler ne bomo dobili poročil od inšpektorata in policije, do
               takrat glede tega težko kaj podrobneje rečem.</p>
               <p>Drugi del zgodbe je pa vezan na vprašanje varnosti pri pouku športne vzgoje. Pri
               pouku športne vzgoje zaenkrat tako težkih primerov vsaj v zadnjem času ni bilo.
               Dogajajo se poškodbe, ki so na nek način sestavni del telesne vzgoje oziroma športne
               vzgoje, ampak vendarle je ministrstvo v tem času prišlo do spoznanja, da je nekatere
               elemente, ki so težji in kjer je prihajalo večkrat do poškodb, kot so recimo del
               orodne telovadbe, gimnastike in pa en del akrobatike, ko gre za razne salte, premete
               in podobne discipline, da je to izločilo iz programa. Se pravi, to je, kar zadeva
               športno vzgojo zlasti v višjih razredih osnovne šole.</p>
               <p>Kar pa zadeva prvo triado, veste, da se z učenci ukvarjajo razredni učitelji. In tu
               razmišljamo, da bi uvedli pri teh predmetih učitelje športne vzgoje, ki so vendar
               bolj kvalificirani in usposobljeni. Za opravljanje poklica učitelja športne vzgoje je
               namreč potrebna univerzitetna izobrazba, pridobljena na Fakulteti za šport, ki daje
               široko paleto znanj, zahteva tudi vrsto izkušenj, zlasti praktičnega dela. Zaenkrat
               lahko ugotovimo, da tovrstna izobrazba omogoča, da učitelji znajo poskrbeti tudi za
               varnost in, vsaj če sodimo po dosedanjih izkušnjah, varnost otrok generalno gledano
               ni ogrožena. Seveda pa taki primeri, kot vemo, življenje je tudi kruto, niso
               izključeni. Mislim, da tako na šoli, kjer usposabljajo učitelje, kot na ministrstvu
               in na šolah naredijo vse za varnost. V tem primeru pa bomo videli, kaj je šlo
               pravzaprav narobe, in bomo tudi ustrezno ukrepali. Hvala.</p>
            </sp>
            <sp xml:id="SDZ5-Redna-14-2010-03-01.sp136">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospa Alenka Jeraj, izvolite.</p>
            </sp>
            <sp xml:id="SDZ5-Redna-14-2010-03-01.sp137">

               <speaker>ALENKA JERAJ:</speaker>

               <p>No, hotela sem samo na to spomniti. Rekli ste, da inšpektorat zdaj to tudi preiskuje
               oziroma ugotavlja. Ker ste se sklicevali na avtonomijo, to je že res, vendar pa
               učiteljice, ki so bile takrat na delovnem mestu, plačuje ministrstvo, tako da najbrž
               mora vedeti, kaj se dogaja.</p>
               <p>Glede na to, kar ste povedali, da se torej s primerom ukvarja inšpektorat, in v luči
               tega, kar sem na začetku vprašala, torej, ali so naši otroci varni, me zanima:</p>
               <p>Ali ste kakorkoli podobno ali pa sploh ukrepali tudi ob lanski nesreči, ko je otrok
               padel skozi okno šole v Postojni in ga prav tako niso pogrešali, ker naj bi bil tisti
               čas pri zobozdravniku, in je potem kar nekaj časa na tistem mestu poškodovan obležal?</p>
               <p>Ali so bile, verjetno po podobnem inšpekcijskem nadzoru, izvedene kakšne sankcije
               oziroma ali ste ugotovili kakšno nepravilnost ali da morda šola ni poskrbela dovolj
               za varnost v tem primeru?</p>
               <p>Bi pa predlagala, da tudi o tem, ko bo izveden inšpektorski nadzor in zaključen, da
               poslanke in poslance seznanite, kaj je bilo v konkretnem primeru in zakaj je do tega
               prišlo v Mariboru.</p>
            </sp>
            <sp xml:id="SDZ5-Redna-14-2010-03-01.sp138">

               <speaker>PODPREDSEDNIK MIRAN POTRČ:</speaker>

               <p>Gospod minister, izvolite.</p>
            </sp>
            <sp xml:id="SDZ5-Redna-14-2010-03-01.sp139">

               <speaker>DR. IGOR LUKŠIČ:</speaker>

               <p>Hvala za to dodatno vprašanje. Tudi tu dajem zavezo, da bomo o tem Državni zbor
               obvestili - upam, da bo zadosti pisno - takoj, ko bo kaj znanega.</p>
               <p>Glede Postojne, ne vem, kaj je bilo narejeno. Vem samo, da so šli ljudje na teren,
               potem pa me niso o tem več obveščali. Se bom pozanimal in tudi o tem obvestil Državni
               zbor. Hvala.</p>
            </sp>
            <sp xml:id="SDZ5-Redna-14-2010-03-01.sp140">

               <speaker>PODPREDSEDNIK MIRAN POTRČ:</speaker>

               <p>Hvala lepa. Naslednje vprašanje bo postavil poslanec Janez Ribič ministru za promet.
               Izvolite.</p>
            </sp>
            <sp xml:id="SDZ5-Redna-14-2010-03-01.sp141">

               <speaker>JANEZ RIBIČ:</speaker>

               <p>Hvala za besedo. Vsem lep pozdrav! Spoštovani gospod minister!</p>
               <p>Zaradi novih razvojnih potreb države na področju gospodarstva in prometa, ki so
               nastale kot posledica dogodkov in normalizacije razmer na Balkanu in kasneje zaradi
               pristopa k pogajanjem in vstopa Slovenije v Evropsko unijo, je bila leta 2004
               sprejeta na podlagi analiz in potreb nova resolucija o nacionalnem programu izgradnje
               avtocest v Republiki Sloveniji, ki velja od 21. maja 2004. V njej je tudi
               opredeljeno, citiram: "Tretjič. Avtoceste v območju mednarodnih mejnih prehodov.
               Izgradnja avtocestnih navezav je predvidena na naslednjih mednarodnih mejnih
               prehodih, ki se nahajajo na avtocestnem omrežju. Mednarodni mejni prehod Pince in
               mednarodni mejni prehod Dolga vas na odseku avtoceste Lendava-Pince,
               slovensko-madžarska meja. In pa mednarodni mejni prehod Gruškovje, na odseku
               avtoceste Hajdina-Gruškovje, slovensko-hrvaška meja, v dolžini 13-ih kilometrov."</p>
               <p>Zato vas, minister, sprašujem:</p>
               <p>V kakšni fazi je projekt izgradnje avtocest Draženci-Gruškovje?</p>
               <p>In:</p>
               <p>Ali menite, da je za dokončanje projekta treba dopolniti in spremeniti resolucijo o
               nacionalnem programu izgradnje avtocest v Republiki Sloveniji, ki velja od 21. maja
               2004? Prosim za odgovor.</p>
            </sp>
            <sp xml:id="SDZ5-Redna-14-2010-03-01.sp142">

               <speaker>PODPREDSEDNIK MIRAN POTRČ:</speaker>

               <p>Odgovarjal bo dr. Patrick Vlačič, minister za promet. Izvolite.</p>
            </sp>
            <sp xml:id="SDZ5-Redna-14-2010-03-01.sp143">

               <speaker>DR. PATRICK VLAČIČ:</speaker>

               <p>Hvala, predsedujoči. Hvala za vprašanje.</p>
               <p>Za avtocesto na odseku Draženci-Gruškovje teče postopek priprave in sprejema
               državnega prostorskega načrta, vodi ga sicer Ministrstvo za okolje in prostor. Njegov
               zaključek pričakujemo do jeseni letošnjega leta s sprejemom Uredbe v državnem
               prostorskem načrtu. Sprejeta Uredbo o državnem prostorskem načrtu bo podlaga za
               nadaljnje aktivnosti, se pravi, za pridobitev gradbene dokumentacije in samo gradnjo.</p>
               <p>Gradnja avtocestnega odseka je vključena res, kot pravilno ugotavljate, v
               resolucijo. Torej v dodatni program, ki nima terminskih in finančnih opredelitev,
               vendar to ni ovira za to, da bi tega programa ne peljali naprej. Namreč, ko bo
               sprejet državni prostorski načrt, se bo začelo že na podlagi same resolucije, takšne
               kot je, pridobivanje zemljišč, gradbenega dovoljenja in za vse to je dovolj že
               zdajšnja resolucija. Tisti manjši košček Phyrnske avtoceste edino v Sloveniji še ni
               dograjen, menimo, da mora iti naprej brez kakršnihkoli zadržkov. In tukaj ne vidim
               nikakršnih težav, tako da, po moji oceni, izgradnja avtocestnega odseka v
               pričakovanih rokih ni ogrožena.</p>
            </sp>
            <sp xml:id="SDZ5-Redna-14-2010-03-01.sp144">

               <speaker>PREDSEDNIK MIRAN POTRČ:</speaker>

               <p>Hvala lepa. Gospod Janez Ribič, izvolite dopolnitev odgovora.</p>
            </sp>
            <sp xml:id="SDZ5-Redna-14-2010-03-01.sp145">

               <speaker>JANEZ RIBIČ:</speaker>

               <p>Hvala za besedo.</p>
               <p>Me veseli, če ni treba sprejemati sprememb. Rad bi pa dejal, recimo, ko se pelješ
               iz, ne vem, Splita v Slovenijo, prideš na slovensko-hrvaško mejo vseskozi po
               avtocesti, tudi sam mejni prehod je dokončan na koncu te avtoceste. Potem prečkaš obe
               meji, hrvaško in slovensko, prideš na slovensko stran in potem vidiš veliko tablo
               Evropska unije in nadaljuješ pot 13 kilometrov po naši avtocesti pri Ptuju. Moram
               reči, da vedno, ko se tam peljem, me nekako stisne, mi je nerodno, da pridem v
               Evropsko unijo in pridem na takšno cesto. Zato so moje pobude in vprašanja
               dobronamerna, s tem, da bi se morda zadeve začele pospešeno urejati. Letos bo spet
               turistična sezona, veliko bo turistov in je človeku nekako nerodno, kam pa je zdaj
               prišel, ko prihajaš s hrvaške strani v Slovenijo.</p>
               <p>Zato mislim, minister, da imate verjetno toliko volje in moči, da bi to zadevo dali
               med prioritete. Zato tudi ne bom danes naprej spraševal. Mislil sem celo, da bi o tem
               razpravljali v Državnem zboru, ampak sem v tem segmentu z vašim odgovorom
               zadovoljen.</p>
               <p>Hvala lepa.</p>
            </sp>
            <sp xml:id="SDZ5-Redna-14-2010-03-01.sp146">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Minister dr. Patrick Vlačič.</p>
            </sp>
            <sp xml:id="SDZ5-Redna-14-2010-03-01.sp147">

               <speaker>DR. PATRICK VLAČIČ:</speaker>

               <p>Hvala lepa.</p>
               <p>Jaz vaše pripombe absolutno sprejemam kot dobronamerne in jih tako tudi razumem. Bi
               pa želel povedati, da absolutno ni nobene potrebe, da bi vas bilo sram zaradi tega
               odseka. 1994 smo začeli graditi avtoceste, imamo že skoraj popolnoma dokončan križ,
               imamo zgledne avtoceste. Države, ki so precej bogatejše od Slovenije, imajo slabše
               avtoceste. Nedavno sem bil v Kanadi, ki ima neizmerno slabše avtoceste kot mi. Na
               drugi strani je Švica, ki je začela avtoceste graditi leta 1960 - nima končanega
               programa, pa je samo 2-krat večji od Slovenije. Tako, da jaz mislim, da smo z našim
               avtocestnim programom kljub vsemu lahko zadovoljni, naj pa ne bo to zadovoljstvo
               ovira, da ne bi tega odseka hitreje zgradili oziroma ga zgradili v primernem
               roku.</p>
            </sp>
            <sp xml:id="SDZ5-Redna-14-2010-03-01.sp148">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Poslansko vprašanje ministru za promet dr. Vlačiču bo postavil gospod Franci
               Kek.</p>
            </sp>
            <sp xml:id="SDZ5-Redna-14-2010-03-01.sp149">

               <speaker>FRANCI KEK:</speaker>

               <p>Hvala za besedo.</p>
               <p>Spoštovani minister. Naštevali ste države, kjer so ceste slabše, ampak se mi zdi, da
               so na Hrvaškem zgradili dosti hitreje in dosti več kot pri nas, v Sloveniji.</p>
               <p>Moje vprašanje pa je naslednje. Na dela, ki potekajo zunaj, gotovo vplivajo tudi
               vremenske razmere, zato vas nekaj mesecev nisem spraševal, kako je z rokom dokončanja
               avtocestnega križa. Približuje se pomlad, zima resda ni bila najbolj mila, ampak
               vseeno upam, računam in vas sprašujem:</p>
               <p>Ali bo avtocestni odsek Ljubljana - Obrežje dokončan do turistične sezone?</p>
            </sp>
            <sp xml:id="SDZ5-Redna-14-2010-03-01.sp150">

               <speaker>PODPREDSEDNIK MIRAN POTRČ:</speaker>

               <p>Gospod minister, izvolite.</p>
            </sp>
            <sp xml:id="SDZ5-Redna-14-2010-03-01.sp151">

               <speaker>DR. PATRICK VLAČIČ:</speaker>

               <p>Hvala lepa. Spoštovani poslanec, zima ne da ni bila mila, zima je bila ena najhujših
               v zadnjih letih. Jaz vseeno tega ne jemljem kot opravičilo, ampak roki so še vedno
               takšni, kot so bili, se pravi konec junija. Upam da, tako mi zagotavljajo zaenkrat,
               ne kaže, da bi bilo treba zaradi tega spreminjati karkoli. Ne samo, mogoče res pri
               Hrvaški, ki se večkrat omenja kot primer hitre gradnje, ja, umeščanje v prostor, ja,
               ampak cestnine, ki jih na Hrvaškem plačujejo na avtocestah, so pa izjemno izjemno
               visoke zaradi res hitre gradnje. Mi smo vseeno nekoliko bolj počasi, pa še vedno
               hitro počeli, zato je mogoče tudi finančno breme nekoliko bolj razporejeno čez leta.
               Če bi imeli pri nas take cestnine kot so na Hrvaškem, ne vem, koliko bi bili
               zadovoljni s tem.</p>
               <p>V letnem načrtu razvoja in obnavljanja avtocest je predvideno še vedno Pluska -
               Ponikve, Ponikve-Hrastje, 30. 6. 2010. Upam, da bo ta datum držal, kljub hudi zimi.
               Torej, na tistem zemljišču, ki je bilo pridobljene od gospoda Lužarja, je praktično
               nasip narejen. Na približno 60% trase je narejena asfaltna prevleka. Večji del
               premostitvenih objektov, ki jih je bilo možno narediti pred zimo, je narejeniih. Pred
               zimo so bila pridobljena tudi še druga manjkajoča zemljišča, še od gospoda Kovačiča,
               tako da zdaj lastninskih in drugih zagat ni več. Zdaj je treba samo še zgraditi.</p>
               <p>Zaradi zimskih razmer so bila dela na gradbišču ustavljena. Izvajala so se tista, ki
               jih je bilo kljub nizkim temperaturam možno izvajati, na primer globoko temeljenje.</p>
               <p>Glede na to, da se vremenske razmera počasi izboljšujejo, pričakujem, da se bodo v
               zelo kratkem začele tudi večje in bolj intenzivne aktivnosti na tem odseku. Ponovno
               bo pregledan terminski načrt zaradi te prekinitve zimskih del. Jaz predvidevam, da se
               bodo pripravili tudi kakšni ukrepi hitrejše gradnje, če bo treba zaradi tega, ker je
               bilo nekaj prekinitev. Cilj za ta odsek ostaja, kot sem vam do zdaj govoril.</p>
            </sp>
            <sp xml:id="SDZ5-Redna-14-2010-03-01.sp152">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Naslednje vprašanje bo postavil gospod Jožef Jerovšek ministrici za notranje zadeve
               gospe Katarini Kresal.</p>
            </sp>
            <sp xml:id="SDZ5-Redna-14-2010-03-01.sp153">

               <speaker>JOŽEF JEROVŠEK:</speaker>

               <p>Hvala lepa, gospod predsedujoči.</p>
               <p>Spoštovana gospa ministrica, ministri. Spoštovana gospa ministrica, pred 10 dnevi
               ste se na pogovornem večeru v Trbovljah izognili odgovoru, kje ste smučali pri
               izbruhu afere Beričevič. Seveda ste se s tem izognili tudi vprašanju, zakaj vas ni
               čuval uradni varnostnik, kot je predpisano za varovano osebo, ampak vas je menda
               čuval zasebni varnostnik. Pričakujem, da boste to pomembno dejstvo pojasnili, vendar
               je bistvo mojega vprašanja in zgroženosti namenjeno vaši grozljivi izjavi, ko ste v
               Trbovljah dejali, citiram: "Moja najljubša destinacija je Namibija, pozna se ji, da
               je bila dolgo časa nemška kolonija, Nemci pa znajo vzpostaviti red." O vzpostavljanju
               reda po nemško je poznano, da so ga Nemci v letih pred prvo svetovno vojno
               vzpostavljali na konicah bajonetov, s terorjem in genocidom nad ljudstvi Herero in
               Namaqua. Pobitih je bilo več 10 tisoč ljudi, nekaj več kot 80 tisoč, to je več kot
               polovica populacije obeh ljudstev. Preostali pa so bili poslani za suženjske delavce
               v rudnike zlata. Vaša volja do moči v vlogi policijske ministrice se zgleduje po
               rešitvah, ki so srhljive in jih enotno obsoja tudi današnja demokratična Nemčija. Po
               tem krvavem vzpostavljanju reda v Namibiji, ki ga vi občudujete, so se zgledovali
               nacisti pri snovanju nemškega reda na tako imenovanem spodnjem Štajerskem in celotni
               okupirani Sloveniji. V vlogo namibijskih črncev so nacisti potisnili zavedne
               Slovence. "Naredite mi to deželo spet nemško, uvedite nemški red v tej deželi" je na
               podlagi tega zgleda vpil aprila 1941 Hitler v Mariboru. Te metode iz Namibije so bile
               nacistom zgled za tako imenovano dokončno rešitev židovskega vprašanja
               "Endloessung"(?) so poudarjali. Vaša izjava je grozljiva in nesprejemljiva ter
               zahteva takojšnje ukrepanje predsednika Vlade gospoda Pahorja in demokratične
               javnosti. Notranji minister in s tem policijski minister, ki se navdušuje nad
               kolonialnim zatiranjem in nad krvavimi policijskimi, vojaškimi metodami, je
               nesprejemljiva grožnja demokraciji v Sloveniji in Slovenijo mednarodno kompromitira.
               Vaša izjava izraža zelo hudo rasno nestrpnost in odobrava apartheid, ker odobrava
               pobijanje in zasužnjevanje domorodnih črncev kot brezpravnih ljudi. Zaradi srhljive
               in nesprejemljiv izjave, s katero odobravate kolonialno zasužnjenje in postavitev
               reda na konicah bajonetov ter razkrivate vaše težnje o vlogi policijske ministrice,
               vas sprašujem:</p>
               <p>Ali ste zaradi tega že ponudili odstop z mesta ministrice?</p>
               <p>Hvala lepa.</p>
            </sp>
            <sp xml:id="SDZ5-Redna-14-2010-03-01.sp154">

               <speaker>PODPREDSEDNIK MIRAN POTRČ:</speaker>

               <p>Gospod Jerovšek, moram vas opozoriti, da v pomembnem delu ni šlo za vprašanje, ampak
               za ocene in da so mnoge od teh ocen bile ne samo enostranske, ampak žaljive in
               ministrico prosim, da v okviru svoje ocene, kaj je vprašanje in kaj so žaljive
               obdolžitve, odgovori na vaše vprašanje.</p>
               <p>Gospa ministrica, izvolite.</p>
            </sp>
            <sp xml:id="SDZ5-Redna-14-2010-03-01.sp155">

               <speaker>KATARINA KRESAL:</speaker>

               <p>Hvala lepa, predsedujoči.</p>
               <p>Spoštovani poslanec! Prisluhnite, pa me boste slišali. Glede na to, da sem
               ministrica za notranje zadeve, žal, me vedno, v moje veliko veselje, me vedno
               spremljajo povsod uradni varnostniki, zasebnih varnostnikov nimam. Sicer pa, kot je
               opozoril že predsedujoči, zastavljeno vprašanje ne skriva svojega retoričnega
               prijema, saj skuša biti kar samo sebi odgovor. In vaše zastavljeno vprašanje temelji
               na besedah, izvzetih iz konteksta, ampak tega smo že vajeni.</p>
               <p>Namibijo sem na pogovoru v Trbovljah omenila in ocenila v kontekstu govora o
               potovanjih oziroma priljubljenih turističnih destinacijah, ne pa z vidika zgodovinske
               vloge in dejanj nekaterih narodov ali pa celo vizije o primerni družbeni ureditvi. O
               mojih vrednotah govorijo moja ravnanja in siceršnje zavzemanje za vladavino prava in
               dosledno spoštovanje človekovih pravic in to je tudi odgovor na vaše vprašanje.</p>
            </sp>
            <sp xml:id="SDZ5-Redna-14-2010-03-01.sp156">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod Jerovšek, zahtevate dopolnitev odgovora?</p>
               <p>Izvolite.</p>
            </sp>
            <sp xml:id="SDZ5-Redna-14-2010-03-01.sp157">

               <speaker>JOŽEF JEROVŠEK:</speaker>

               <p>Hvala lepa, gospa ministrica.</p>
               <p>Oprostite, da vas še enkrat vprašam: Ali spoštujete ljudi v Sloveniji in odgovarjate
               resno ali pa se tako srhljivega vprašanja ne zavedate?</p>
               <p>Jaz vam povem, da je Heider v Avstriji odstopil zaradi izjave, ker je rekel, da so
               Nemci imeli, ker se je navdušenel nad zaposlitveno politiko v tretjem rajhu. Vi se
               navdušujete nad uvajanjem nemškega reda. Dejali ste, da dobro poznate zgodovino
               Namibije. Torej poznate tudi to in jaz se sprašujem, kaj poleg vodnega topa snujete
               za vzpostavitev vašega nemškega reda ob morebitni ponovitvi delavskega upora tipa
               Gorenja.</p>
               <p>Kako si dovolite žugati Slovencem s poudarjanjem poznavanja nemškega načina
               vzpostavljanja reda?</p>
               <p>Še enkrat vam povem, na podlagi tega so nacisti snovali in tudi izvajali uvajanje
               nemškega reda na spodnjem Štajerskem. Takrat, ko je Hitler vpil, uvedite ta red v
               Štajerskem, je moj oče, sicer kmet, še v družbi enega bolj znanega kmeta Alfonza
               Šarha, sedel v meljski kasarni. Zaradi tega takšnih žalitev ne morem sprejemati in
               želim, da se zavedate navdušenja in do moči, ki iz tega izhaja. To je nesprejemljivo
               in če je demokratična javnost v Sloveniji, kakorkoli in mora biti prizadeta, potem se
               na take izjave vlečejo konsekvence. Demokracija je pred tem, pred voljo moči. Hvala
               lepa.</p>
            </sp>
            <sp xml:id="SDZ5-Redna-14-2010-03-01.sp158">

               <speaker>PODPREDSEDNIK MIRAN POTRČ:</speaker>

               <p>Gospa ministrica, želite dopolnitev odgovora?</p>
               <p>Izvolite.</p>
            </sp>
            <sp xml:id="SDZ5-Redna-14-2010-03-01.sp159">

               <speaker>KATARINA KRESAL:</speaker>

               <p>Očitno v prvem delu nisem bila dovolj jasna, mogoče tudi ne dovolj glasna. Torej
               zavračam vašo implicitno trditev, da sem se na kakršenkoli način zavzemala ali pa
               celo propagirala, v narekovajih, uvajanje reda na nemški način. Oceno o urejenosti
               države sem podala kot osebno, torej izrazito subjektivno izkušnjo nekoga, ki je
               obiskal to deželo v vlogi turista, ne pa z vidika objektivnega zgodovinarja. V tem
               primeru bi se o katerikoli državi sploh lahko izrekli v pozitivnih terminih. Ta
               zgodovina je polna zgodb o zavojevalstvu evropskih držav, ki naj bi danes bile
               zapisane vladavini prava. Občudovati arhitekturne lastnosti bavarskih gradov ali pa
               renesančne poslikave Sikstinske kapele, bi tako pomenilo častiti fevdalno, torej
               izrazito nedemokratično ureditev, hvaljenje turistične ponudbe Južne Afrike pa bi se
               izkazalo za ignoriranje spomina na tamkajšnji apartheid. Verjetno se lahko strinjamo,
               da bi bilo takšno posploševanje svojevrsten absurd.</p>
            </sp>
            <sp xml:id="SDZ5-Redna-14-2010-03-01.sp160">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod Jerovšek, poslanec, želite predlagati proceduralni sklep?</p>
            </sp>
            <sp xml:id="SDZ5-Redna-14-2010-03-01.sp161">

               <speaker>JOŽEF JEROVŠEK:</speaker>

               <p>Želim. Hvala lepa.</p>
               <p>Spoštovana gospa ministrica! Vaše sprenevedanje in tiho govorjenje, ko znate sicer
               biti dovolj glasni, tako da vas nisem povsem dobro slišal, ter zanikanje tega, kar
               izhaja iz vaše izjave, "Namibiji se pozna, da je bila dolgo časa nemška
               kolonija..."</p>
            </sp>
            <sp xml:id="SDZ5-Redna-14-2010-03-01.sp162">

               <speaker>PODPREDSEDNIK MIRAN POTRČ:</speaker>

               <p>Gospod Jerovšek!</p>
            </sp>
            <sp xml:id="SDZ5-Redna-14-2010-03-01.sp163">

               <speaker>JOŽEF JEROVŠEK:</speaker>

               <p>Nemci pa znajo vzpostaviti red. To je bistvo izjave...</p>
            </sp>
            <sp xml:id="SDZ5-Redna-14-2010-03-01.sp164">

               <speaker>PODPREDSEDNIK MIRAN POTRČ:</speaker>

               <p>Gospod Jerovšek, poznate Poslovnik in veste, da v predlogu za razpravo ne morete
               polemizirati z vsebino. Prosim! Dajem vam prvi opomin.</p>
            </sp>
            <sp xml:id="SDZ5-Redna-14-2010-03-01.sp165">

               <speaker>JOŽEF JEROVŠEK:</speaker>

               <p>Jaz sem pričakoval, da boste, gospa ministrica, ki sicer tega v Večeru niste
               demantirali in se niste opravičili, izrazili vsaj neko empatijo do tega, kar ste
               izjavili. Da se boste pozanimali, in mislim, da se zavedate, kaj so politiki v
               demokratičnih državah za takšne izjave storili. In zaradi tega nepopolnega odgovora
               seveda zahtevam, da se opravi splošna razprava o tem strašljivem razumevanju
               vzpostavljanja reda in kaj iz tega izhaja. Tu je...</p>
            </sp>
            <sp xml:id="SDZ5-Redna-14-2010-03-01.sp166">

               <speaker>PODPREDSEDNIK MIRAN POTRČ:</speaker>

               <p>Hvala lepa. Predlog ste dali. O vašem predlogu, gospod Jerovšek, bomo odločali jutri
               v okviru glasovanj in sprejeli sklep, ali se opravi razprava o odgovoru gospe
               ministrice ali ne. Hvala lepa.</p>
               <p>Naslednje vprašanje bo postavil gospod Danijel Krivec, in sicer ministru za okolje
               in prostor dr. Roku Žarniću.</p>
            </sp>
            <sp xml:id="SDZ5-Redna-14-2010-03-01.sp167">

               <speaker>DANIJEL KRIVEC:</speaker>

               <p>Hvala, spoštovani podpredsednik. Spoštovani minister!</p>
               <p>Leta 2004 je tedanja Ropova vlada s spremembo Zakona o varstvu okolja opravljanje
               dimnikarskih storitev kot obvezno gospodarsko javno službo prenesla z občin na
               državo. Zaradi takšne ureditve se v praksi pojavljajo mnoge nepravilnosti. Pojavlja
               se vsesplošno javno mnenje, da v ospredju niso interesi potrošnikov, pač pa predvsem
               interesi velikih izvajalcev dimnikarskih storitev. Iz številnih slovenskih občin
               prihajajo klici in opozorila številnih občanov o tem, da so zaradi novega sistema
               ostali brez njihovega lokalnega dimnikarja, ker na razpisu ni bil uspešen in je
               koncesijo prejelo večje podjetje iz drugega kraja. Konkretni primeri kažejo na
               diskriminatorno obravnavo v postopku razpisa, na to pa kažejo tudi upravni spori, ki
               so bili sproženi v posamičnih primerih. Glede na to, da so storitve monopolne, je
               veliko negodovanja s strani uporabnikov, predvsem glede cen storitev, ki so po
               njihovem mnenju bistveno previsoke. Problem pa ni samo v neustrezni kakovosti in
               predragih storitvah, izvorni problem je po mojem v konceptu, ki uvaja monopol na
               področju, ki bi lahko deloval bolje, predvsem pa ceneje, če bi bile te storitve
               dostopne vsem, na podlagi licenc oziroma dovoljenj, uporabniki pa bi sami izbirali
               konkretnega izvajalca teh storitev.</p>
               <p>Vaš predhodnik je maja 2009 ustanovil delovno skupino za celovito ureditev
               dimnikarske službe, ki naj bi načrtovala ustrezne ukrepe oziroma spremembe, rok za
               pripravo iz delovnih predlogov, spremembe in dopolnitev zakonodaje in predpisov pa je
               bil oktober 2009. Od izvajalcev koncesionarjev prihajajo vloge za enostranske
               prekinitve in odstope od pogodb. Odstopajo zato, da se bodo na naslednji razpis lahko
               zopet prijavili.</p>
               <p>Zakaj MOP ne prekine koncesij iz krivdnih razlogov neizpolnjevanja obveznosti, ki so
               zapisane v njej? Prihaja namreč do absurda, MOP utemeljuje, da si storitev čiščenja
               stranka lahko opravi sama, koncesionarju dimnikarju pa mora dovoliti opraviti in
               plačati vsaj pregled. Nikakor pa ji storitve čiščenja ne sme opraviti ne koncesionar
               z veljavnim obrtnim dovoljenjem in z ugledom, ki ga ima pri zadovoljni stranki in ga
               je k temu pozval. V razpisih naj bi bilo sporno točkovanje, ki upošteva izobrazbo
               vseh zaposlenih v podjetju in ne zgolj dimnikarjev, ter število kadrov, s katerimi bo
               podjetje izvajalo storitve na terenu.</p>
               <p>Sprašujem:</p>
               <p>Kolikokrat doslej se je sestala delovna skupina in kakšni so njeni zaključki oziroma
               predlogi?</p>
               <p>Kateri predpisi bodo deležni sprememb in na kakšen način?</p>
               <p>Kakšne so možnosti, da se zakonski oziroma podzakonski akti spremenijo, da se
               storitve na nek način pocenijo?</p>
               <p>Kakšne so možnosti oziroma kaj boste storili, da se podeljene koncesije spremenijo v
               licenco oziroma dovoljenja, ki niso teritorialno omejena? Kako ste zadovoljni z
               nadzorom nad opravljanjem dimnikarskih storitev? Ali so kazni po vašem mnenju za
               koncesionarje ustrezne?</p>
               <p>Hvala za odgovor.</p>
            </sp>
            <sp xml:id="SDZ5-Redna-14-2010-03-01.sp168">

               <speaker>PREDSEDNIK MIRAN POTRČ:</speaker>

               <p>Hvala lepa.</p>
               <p>Odgovarjal bo minister za okolje in prostor dr. Roko Žarnić.</p>
               <p>Izvolite.</p>
            </sp>
            <sp xml:id="SDZ5-Redna-14-2010-03-01.sp169">

               <speaker>DR. ROKO ŽARNIĆ:</speaker>

               <p>Hvala lepa.</p>
               <p>Gospod Krivec, izredno sem vam hvaležen za ta vprašanja, resno mislim. Ko sem prišel
               na ministrstvo, sem se sam čudil, da je to eno najbolj vročih in zadimljenih
               področjih v našem ministrstvu in dejansko se bojim, da pet minut ni dovolj časa, da
               vam na vse odgovorim, nekaj bom poskušal odgovoriti, kolikor lahko. Drugič bi bil pa
               vesel, če to vprašanje spravite v dva vprašanja in imeli bomo 10 minut.</p>
               <p>Ko sem na ministrstvo prišel in sem vprašal, zakaj je problem, so mi povedali, da
               gre za zelo močne interese, sami ste povedali zanimive cene. Žal mi je, da je Vlada
               prenesla to z občin. Izvedel sem, da so bili celo kolegi, ki so aktivni pri tem,
               izpostavljeni zelo hudim pritiskom. To je zelo vroča zadeva. Skušal bom po vrsti.</p>
               <p>Komisija se je sestala trikrat, zadnjič leta 2009, junija, od takrat se ni sestala
               več. Komisija je neodvisna, v njej imamo polovico članov, odvisno od predsednika
               komisije in žal tukaj bom poskušal komisijo spodbuditi k nadaljnjemu sestajanju.
               Vendar se bojim, da nič ne dosežem. Toliko na to vprašanje.</p>
               <p>Glede sprememb, dva zakona sta oziroma uredbi, uredba o načinu, predmetu in pogojih
               izvajanja obveze državnega gospodarskega in tako naprej in še en pravilnik. Za oba
               dokumenta smo se glede na nedejavnost komisije odločili iti v letu 2010 korak naprej
               in predlagati spremembe.</p>
               <p>Kakšne so možnosti, da se akti spremenijo? Moram povedati, da je dimnikarski lobi
               izredno močan in tukaj gre za cene, za cenik. Moram povedati, da smo spremenili cenik
               in zato nas tožijo, ministrstvo tožijo dimnikarji. Vprašanje je, z zelo dobrimi
               advokati, če ne bodo iztožili. Namreč, poglejte, če vi dobite 33 do 78 evrov v petih,
               desetih minutah, bi tudi vi tožili. Ampak kljub temu korajža velja, gremo naprej in
               skušamo nekaj urediti. Z obstoječimi izvajalci, to je dejstvo, so bile podpisane
               koncesijske pogodbe, ki so asimetrično zavezujoče predvsem za koncedenta kot državo,
               manj za koncesionarje. Ne vprašajte, zakaj. Koncesijska doba je osem let, lahko
               rečete, saj ste vi pisali, to zadevo. Ja, na ministrstvu se je pisala ampak če bi jaz
               bil takrat minister se ne bi tako pisala. Tudi neke kadrovske zadeve urejam, samo žal
               nimam inštrumenta, da bi lahko kadrovsko urejal zadeve ministrstva tako, kot želim.
               Polovica izmed teh pogodb je v četrtem letu veljavnosti, druga polovica je bila
               podpisana šele leta 2008 in 2009, za osem let. Torej, lahko smo ostri, grozijo nam
               tožbe, izgubili jih bomo.</p>
               <p>Ideja o licencah je bila priigrana, razmišljamo kaj bi lahko v tej smeri naredili.
               Dve stvari, ki jih lahko naredimo sta: vzpostavitev elektronskih evidenc imetnikov
               kurilnih naprav in tekoče evidence opravljenih del na terenu.</p>
               <p>Sprašujem se nekaj, zakaj število požarov v zadnjih štirih letih narašča? Nekaj
               tukaj ni v redu!</p>
            </sp>
            <sp xml:id="SDZ5-Redna-14-2010-03-01.sp170">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod Krivec želite še dopolnitev odgovora?</p>
            </sp>
            <sp xml:id="SDZ5-Redna-14-2010-03-01.sp171">

               <speaker>DANIJEL KRIVEC:</speaker>

               <p>Najprej se zahvaljujem ministru za korekten odgovor predvsem pa odkritosrčen. Vesel
               sem, da se strinja, da je problematika pereča, nujna za rešitev. Skrbi me, da ta
               neodvisna komisija dejansko ne dela, to kar tudi ministra skrbi. Kar se tiče pa
               uredbe in pravilnikov, to je snov, ki jo sprejema ministrstvo in verjamem, da bo
               minister lahko poskrbel, da se uredba in pravilnik na nek način razrešita. Verjetno
               pa tudi država premore kakšnega pravnika, da se lahko tudi ti napadi s strani
               določenih dimnikarskih lobijev na nek način odbijejo, rešijo oziroma da tudi država
               prevzame kakšen del tveganje v takšnih primerih in da se uredba na nek način
               "korigira", kajti v uredbi in pravilniku je napisana osemletna koncesija. V samem
               zakonu mislim, da tega ni bilo napisanega.</p>
               <p>Vesel sem odgovorov, bi pa predlagal, tudi minister se je na nek način strinjal, da
               je tema pereča in da bi bilo treba o tem opraviti razširjeno razpravo, mogoče na
               odboru. Jaz bom predlagal, da se na plenarni seji, vendar bom na odboru vztrajal na
               tem, da se o tej problematiki ponovno odpre razprava.</p>
            </sp>
            <sp xml:id="SDZ5-Redna-14-2010-03-01.sp172">

               <speaker>PODPREDSEDNIK MIRAN POTRČ:</speaker>

               <p>Gospod minister Žarnić, izvolite.</p>
            </sp>
            <sp xml:id="SDZ5-Redna-14-2010-03-01.sp173">

               <speaker>DR. ROKO ŽARNIĆ:</speaker>

               <p>Hvala lepa.</p>
               <p>Jaz imam dva dokumenta, imata dolgovezen naslov, pa nisem bral. Pripravlja se uredba
               o spremembi uredbe z dolgim naslovom in tudi pravilnik o spremembi pravilnika. Oba
               ključna dokumenta bomo skušali urediti. Hvala.</p>
            </sp>
            <sp xml:id="SDZ5-Redna-14-2010-03-01.sp174">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod Andrej Magajna bo postavil poslansko vprašanje ministru za zdravje gospodu
               Borutu Miklavčiču, ki je odsoten.</p>
            </sp>
            <sp xml:id="SDZ5-Redna-14-2010-03-01.sp175">

               <speaker>ANDREJ MAGAJNA:</speaker>

               <p>Hvala za besedo.</p>
               <p>Bom vseeno prebral vprašanje, saj ne zadeva le imenovanega ministra za zdravje,
               ampak tudi odnos in širše vprašanje odnosa zakonodajne in izvršilne oblasti. Namreč,
               za kaj gre.</p>
               <p>Spoštovani minister je odsoten zaradi zdravstvenih razlogov, mi je žal, tudi zato,
               čeprav bo morda kdo zlobno pripomnil, da tudi vsi tisti, ki mu postavljamo nenehna
               vprašanja, pripomoremo k njegovemu počutju. To je verjetno tudi delno res. Pa vseeno,
               vprašanje je širše.</p>
               <p>Spoštovani minister za zdravstvo gospod Borut Miklavčič je predlog zakona o
               zdravstveni dejavnosti predal v vladno proceduro, in to pred izvedbo javne
               predstavitve mnenj, ki naj bi potekala po 15. marcu 2010. Še več, napoveduje se celo
               vložitev zakona v parlamentarno proceduro, in to v kratkem času. S tem ravnanjem se
               je obšel dogovor na 5. redni seji Odbora za zdravstvo dne 17. 2. Glede na navedeno
               prosim za odgovor, torej pisni odgovor:</p>
               <p>Zakaj in na kakšno iniciativo je prišlo do spremembe vrstnega reda, torej do
               ignoriranja dogovora na Odboru za zdravstvo?</p>
               <p>Zakon, ki je šel v potrditev na Vlado, bi namreč moral izhajati iz ocene in mnenj,
               pridobljenih v javni razpravi. To je tudi smisel javne predstavitve. V samovoljen
               spreminjanje zaporedja aktivnosti, se kaže tudi neke vrste prezirljiv odnosa do
               parlamenta, do zakonodajne oblasti. Poudariti je treba, da je minister obšel tudi
               razpravo na Ekonomsko-socialnem svetu. Razprava je že potekala, partnerji so podali
               kritične pripombe in je bilo dogovorjeno, da bo Ekonomsko-socialni svet o tem polno
               razpravljal, vendar ni. Zadeva je bila predana v vladno proceduro, kar pa je izjemen
               precedan v Sloveniji.</p>
            </sp>
            <sp xml:id="SDZ5-Redna-14-2010-03-01.sp176">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>V skladu z vašo zahtevo, boste od odsotnega ministra dobili pisni odgovor v 30-ih
               dneh.</p>
               <p>Naslednje vprašanje bo postavil gospod Marijan Bezjak ministru za gospodarstvo dr.
               Mateju Lahovniku.</p>
            </sp>
            <sp xml:id="SDZ5-Redna-14-2010-03-01.sp177">

               <speaker>MARJAN BEZJAK:</speaker>

               <p>Hvala za besedo, gospod predsedujoči. Lepo pozdravljeni gospodje ministri, poslanke
               in poslanci.</p>
               <p>Spoštovani gospod minister za gospodarstvo dr. Matej Lahovnik.</p>
               <p>Ali drži, da je Vlada Republike Slovenije nacionalni projekt izgradnje gospodarskega
               središča Oreh v Podravju, ki je eden od projektov resolucije o nacionalnih razvojnih
               projektih 2007-2023, črtala iz resolucije in ga uvrstila med regionalne projekte?</p>
               <p>Kaj to pomeni za ta projekt, ki naj bi Podravju prinesel okoli 3200 novih delovnih
               mest?</p>
            </sp>
            <sp xml:id="SDZ5-Redna-14-2010-03-01.sp178">

               <speaker>PODPREDSEDNIK MIRAN POTRČ:</speaker>

               <p>Izvolite, gospod minister Lahovnik.</p>
            </sp>
            <sp xml:id="SDZ5-Redna-14-2010-03-01.sp179">

               <speaker>DR. MATEJ LAHOVNIK:</speaker>

               <p>Hvala lepa.</p>
               <p>Spoštovani poslanec gospod Marjan Bezjak, Vlada Republike Slovenije sklepa, da bi
               nacionalni projekt izgradnje gospodarskega središča Oreh črtala iz resolucije o
               nacionalnih razvojnih projektih za obdobje 2007 do 2023 sprejela. Moram reči tudi, da
               se v tem trenutku pripravlja poročilo o stanju na posameznih projektih, tako
               imenovanih resolucijskih projektih, na podlagi katerih bo Služba Vlade za razvoj, in
               ekonomske zadeve, ki jo vodi minister za razvoj pripravila predlog resolucije oziroma
               na podlagi tega stanja noveliran predlog resolucije, vendar ministrstvo ne načrtuje,
               da bi ta projekt črtalo iz resolucije. Moram tudi povedati, da so pomemben vir, kot
               veste, financiranja omenjenih projektov sredstva strukturnih skladov. Tudi zato
               verjamem, da upravičeno postavljate to vprašanje. Moram reči, da se bodo zaradi
               transparentnosti postopkov sredstva za posamezne projekte dodeljevala na podlagi
               javnega razpisa. Sama uvrstitev projekta v resolucijo ne daje projektu nobene
               prednosti. Tudi projekti, ki so v resoluciji navedeni, so indikativni, kar pomeni, da
               dajejo usmeritev ministrstvom, ne dajejo jim pa na razpisu avtomatično nobene
               prednosti. Razpisi bodo v kratkem objavljeni in bo tudi ta projekt lahko enakopravno
               kandidiral z vsemi ostalimi projekti.</p>
            </sp>
            <sp xml:id="SDZ5-Redna-14-2010-03-01.sp180">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod Bezjak, izvolite.</p>
            </sp>
            <sp xml:id="SDZ5-Redna-14-2010-03-01.sp181">

               <speaker>MARJAN BEZJAK:</speaker>

               <p>Hvala za besedo.</p>
               <p>V Resoluciji nacionalnih razvojnih projektov je zapisano, da se predlaga regionalni
               razvoj, ne pa nacionalni razvoj. Ja, poglejte, na Štajerskem smo marsičesa zmožni
               sami. Morate vedeti, da bomo univerzijado sami financirali, Vlada ima zelo tanko uho
               za to. Tudi to regionalno razvojno gospodarsko središče Oreh bomo sami financirali in
               ustvarili, ker ima Vlada ali Ljubljana slab posluh za to. Nikakor pa ne morem
               razumeti, zakaj je Vlada v lanskem letu Mestu Ljubljani dejansko kot nacionalni
               program uvrstila veliko objektov, tega pa ne vem, zakaj. Poglejte, Štajerci smo vsega
               zmožni, verjemite, zato bomo tudi podali predlog, da bomo napravili avtonomno
               pokrajino Štajersko, ministra za gospodarstvo že imamo, pa bomo potem tako začeli, če
               ni posluha za Štajersko. Ne vem, mislim, da nas hočete odstraniti, odrezati od sveta,
               toda verjemite, preživeli smo marsikaj, pa bomo tudi to.</p>
            </sp>
            <sp xml:id="SDZ5-Redna-14-2010-03-01.sp182">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Dr. Lahovnik, želite dopolniti odgovor?</p>
               <p>Izvolite.</p>
            </sp>
            <sp xml:id="SDZ5-Redna-14-2010-03-01.sp183">

               <speaker>DR. MATEJ LAHOVNIK:</speaker>

               <p>Mogoče samo to, vsi projekti, ki bodo pripravljeni tudi v okviru tega gospodarskega
               središča in ki bodo ustrezni, se pravi, "ready to go" - pripravljeni za izvedbo z
               vsemi veljavnimi dokumenti, to pomeni tudi gradbeno in lokacijsko dokumentacijo, in
               ki bodo ustrezno prispevali k dvigu dodane vrednosti v regiji ter k ustvarjanju novih
               delovnih mest, bodo enakopravno kandidirali. In vsi dobri projekti bodo tudi izbrani.
               Ni bil noben projekt črtan. Kar se našega ministrstva tiče, pa moram povedati, da
               tudi nismo nobenega projekta na območju mestne občine Ljubljana uvrstili v to
               resolucijo ali kakorkoli drugače. Tako, da tega mesta nismo favorizirali, bo pa
               pomembno, da se bodo vsi dobri projekti na ta razpis, ki bo, prijavili, in da bodo
               tudi ustrezno pripravljeni. Moram reči, da smo pred kratkim objavili javni poziv.
               Rezultati tega poziva se skrbno analizirajo. Kažejo, da so projekti različno
               pripravljeni in tisti, ki bodo pripravljeni, bodo imeli možnost, da so tudi izbrani.
               Tam pa, kjer projekt ne bo pripravljen, pa seveda ne bo mogel biti izbran, ampak
               razpis bo javen in enakopraven za vse.</p>
            </sp>
            <sp xml:id="SDZ5-Redna-14-2010-03-01.sp184">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod Bezjak, izvolite.</p>
            </sp>
            <sp xml:id="SDZ5-Redna-14-2010-03-01.sp185">

               <speaker>MARJAN BEZJAK:</speaker>

               <p>Hvala.</p>
               <p>Poglejte, absolutno se strinjam, da vi sami kot minister, niste imeli vpliva na te
               objekte, ki so nekako bili iz mesta Ljubljane dejansko dani pod državo. Seveda
               nikakor ne morem razumeti, ker piše tukaj, da boste dali predlog na regionalni, ta
               Oreh, na regionalno razvojno strategijo. Res je, da se dejansko v Sloveniji ukvarjamo
               že nekaj časa z regijami, da bi ustanovili regije. Zato je tudi bil moj predlog,
               zakaj se mučimo z regijami, bomo ustanovili avtonomno pokrajino Štajersko, pa ne bo
               treba v Sloveniji urejevati regij. Jaz bi rad, da to moje vprašanje damo v Državni
               zbor, v razpravo. Hvala.</p>
            </sp>
            <sp xml:id="SDZ5-Redna-14-2010-03-01.sp186">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod Bezjak, vašega predloga ne morem dati na glasovanje, ker ni v skladu s
               poslovnikom. Namreč, Državni zbor ne razpravlja o vaših poslanskih predlogih, ampak o
               odgovorih, odgovori se pa na naše vprašanje niso nanašali.</p>
               <p>Naslednje vprašanje ima gospod Franc Jurša. Postavil ga bo minister za kmetijstvo,
               gozdarstvo in prehrano.</p>
               <p>Izvolite.</p>
            </sp>
            <sp xml:id="SDZ5-Redna-14-2010-03-01.sp187">

               <speaker>FRANC JURŠA:</speaker>

               <p>Hvala lepa za besedo, gospod podpredsednik.</p>
               <p>V letu 2006 je stopil v veljavo Zakon o vinu, gospod minister za kmetijstvo,
               gozdarstvo in prehrano, s katerim so se ohranile tri vinorodne dežele. Sprememba je
               nastala pri vinorodnih okoliših, ko je nastalo iz štirinajst vinorodnih okolišev
               sedanjih devet okolišev med katerim je nastala večji vinorodni okoliš Štajerska
               Slovenija. V vinorodni okoliš Štajerska Slovenija so bili združeni naslednji
               vinorodni okoliši: Ljutomersko-Ormoški, Mariborski, Radgonsko-Kapelski,
               Šmarsko-Virštajnski, Haloze, prekmurski, Ptuj - srednje Slovenske gorice. Vinorodnemu
               okolišu Štajerska Slovenija so zasebni vinogradniki takrat nasprotovali, vendar niso
               bili uslišani in je obveljalo mnenje posameznikov, ki so mimorodno okolje Štajerska
               Slovenija podpirali. Vinogradniki Ljutomersko-Ormoškega okoliša niso samo predlagali
               ohranitve Ljutomersko-Ormoškega vinorodnega okoliša, ampak tudi spremembo imena v
               Jeruzalemske gorice oziroma Jeruzalem. Vinogradniki iz svojih izkušenj po teh treh
               letih veljave Zakona o vinu in odzivih gostov in kupcev ugotavljajo, da je ime
               Jeruzalem bolj znano kot Štajerska Slovenija in bi vina s tega območja bolje tržili
               in promovirali pod imenom Jeruzalem. Vinorodni okoliši so opredeljeni v Zakonu o
               vinu, medtem ko so podokoliši in lege opredeljene v Pravilniku o seznamu geografskih
               označb za vina in trsnem izboru. Glede na Zakon o vinu in njegov 8. člen, ki označuje
               geografske označbe, menimo, da je pri spremembah zakona bolj obveljala ekonomska
               upravičenost kot pa strokovna razlaga, saj v nobenem primeru ne moremo govoriti o
               istih oziroma podobnih podnebnih in talnih razmerah, če recimo primerjamo
               Ljutomersko, Ormoške gorice proti Mariborskim.</p>
               <p>Na osnovi dolgoletnih meritev dozorelosti grozdja le-te zorijo v
               Ljutomersko-Ormoških goricah tudi po štirinajst dni prej kot v ostalih delih
               vinorodnega okoliša Štajerska Slovenija. Prav tako so ostali zrelostni faktorji bolj
               ugodni kot drugod.</p>
               <p>Vprašanje se glasi:</p>
               <p>Ali je Ministrstvo za kmetijstvo, gozdarstvo in prehrano glede na določbe 8. in 9.
               člena Zakona o vinu pripravljeno pristopiti k spremembi vinorodnih okolišev in
               ponovno vzpostaviti vinorodne+i okoliš Jeruzalem, ki je bil na področju nekdanjega
               Ljutomersko-Ormoškega vinorodnega okoliša, kot je bilo to določeno do leta 2006.</p>
               <p>V kolikor je Ministrstvo za kmetijstvo, gozdarstvo in prehrano pripravljeno
               prisluhniti potrebam vinogradnikov za nadaljnji obstoj ter potrebam turizma me
               zanima:</p>
               <p>Koliko časa je treba za ponovno vzpostavitev vinorodnega okoliša Jeruzalem?</p>
               <p>Hvala.</p>
            </sp>
            <sp xml:id="SDZ5-Redna-14-2010-03-01.sp188">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Odgovoril bo dr. Milan Pogačnik, minister za kmetijstvo, gozdarstvo in prehrano.</p>
               <p>Izvolite.</p>
            </sp>
            <sp xml:id="SDZ5-Redna-14-2010-03-01.sp189">

               <speaker>DR. MILAN POGAČNIK:</speaker>

               <p>Hvala lepa. gospod podpredsednik. Spoštovani gospod poslanec, poslanke in
               poslanci.</p>
               <p>Leta 2006 je bil res sprejet Zakon o vinu in takrat so bile tudi določena tri vinska
               območja in seveda tudi potem vinorodni podokoliši. Zdaj, kot je bilo omenjeno,
               vinorodni okoliš Ljutomer - Ormož živi v vinorodnem okolišu Štajerska Slovenija.
               Vsekakor je takrat predlagatelj zakona imel določene cilje, predvsem je imel ključni
               cilj, da se koncentrira pridelava in s tem zmanjša administrative omejitve in da se
               poleg tega zmanjša razdrobljenost. Slovenija je znana seveda po velikem številu
               izjemnih vinorodnih področjih, vendar je tisto, kar resnično pesti Slovenijo, ta
               razdrobljenost te vinarske proizvodnje. Rekel bi pa tudi to, da je bilo kljub vsemu
               omogočeno, da se poleg naziva Štajerska Slovenija uporablja tudi naziv
               Ljutomer-Ormož, za vrhunsko vino, pridelano znotraj vinorodne lege Jeruzalem, pa tudi
               naziv Jeruzalem. Pravilnik iz leta 2001 je pa celo omogočil, da se vino, pridelano na
               območju Ljutomera-Ormoža označuje tudi z nazivom Jeruzalemčan. Se pravi, da ime samo
               ni bilo izgubljeno in po tej plati je prepoznavno, je na tržišču in je ohranilo ime.
               Vsekakor, če bi, tako kot gre v to smer tudi vaš predlog, če bi vzpostavili nov
               vinorodni okoliš Jeruzalem, bi potem tega morali izločiti iz vinorodnega okoliša
               Štajerska, Slovenija, kar bi pomenilo omejevanje obstoječega označevanja vina s tega
               območja.</p>
               <p>Bistven namen proizvodnje in povezovanja vinarske proizvodnje v Sloveniji je
               predvsem omogočiti pridelovalcem boljši vstop na trg Evropske unije. Imamo veliko
               aktivnosti na tem področju. Država, recimo, vlaga še posebej veliko sredstev v
               promocijo slovenskega vina na tretjih trgih, 3 milijone evrov letno je za to
               razdeljenih. In skušamo preseči pravzaprav to razdrobljenost pridelave, ki je
               nedvomno glavna težava slovenskega vinogradništva. Seveda pa po drugi strani butična
               pridelava marsikje dosega izjemne uspehe in tudi veliko višje cene. Jaz sem
               zadovoljen, da je ta Vlada zagotovila pridelovalcem vina, da ni treba plačati
               trošarine. To bistveno izboljšuje ekonomski položaj vinarjev in vinogradnikov v
               Sloveniji in nas izenačuje s tistimi državami, ki se smatrajo za dežele vina, države
               vina, in tudi Slovenija je med njimi.</p>
               <p>No, kakorkoli že, poučen sem bil, da je pri sprejetju zakona leta 2006 ministrstvo
               upoštevalo večinsko mnenje pridelovalcev, kot sem rekel, za možnosti večjega
               povezovanja. Vendar je res, od zakona so minila štiri leta, situacije se lahko
               spreminjajo. Težnje proizvajalcev so različne. In mislim, da nobena stvar ni večna.
               Kot minister sem nedvomno pripravljen prisluhniti pravim argumentom, pravim potrebam
               vinogradnikov pri oblikovanju zakonodaje, še posebej, če bo to resnično prispevalo,
               kot v svojem predlogu navajate, k boljšemu in uspešnejšemu razvoju ter uspešnejšemu
               uveljavljanju in prepoznavanju slovenskih vin v evropskem in svetovnem prostoru.
               Sprememba Zakona o vinu ni vključena v program ministrstva za leto 2010, vendar pa so
               pobude, ki bi bile argumentirane vedno vredne te razprave. Rekel bi še nekaj, da sem
               zadovoljen, da smo tržni odkup vina v času krize, v letu 2009 povečali iz lanskih 12
               milijonov litrov na letošnjih 13 milijonov 411 litrov. V tej smeri nekako skušamo
               vzdrževati in povečevati proizvodnjo vina v Sloveniji. Hvala lepa.</p>
            </sp>
            <sp xml:id="SDZ5-Redna-14-2010-03-01.sp190">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod Franc Jurša, izvolite.</p>
            </sp>
            <sp xml:id="SDZ5-Redna-14-2010-03-01.sp191">

               <speaker>FRANC JURŠA:</speaker>

               <p>Jaz se gospodu ministru zahvaljujem za odgovor, ampak želim pa vseeno poudariti, da
               je iz prejšnjih 14-ih vinorodnih okolišev nastalo 9 vinorodnih okolišev in da je
               okoliš, ki sem ga omenjal, Štajerska Slovenija relativno velik in da mislim, da je
               predlog z naše strani, to so predlogi vinogradnikov, utemeljen in da pričakujem, da
               ga bo ministrstvo uvrstilo tudi v pripravo novega dokumenta, se pravi novega Zakona o
               vinu v letošnjem oziroma naslednjem letu. Hvala lepa.</p>
            </sp>
            <sp xml:id="SDZ5-Redna-14-2010-03-01.sp192">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
            </sp>
            <sp xml:id="SDZ5-Redna-14-2010-03-01.sp193">

               <speaker>DR. MILAN POGAČNIK:</speaker>

               <p>Hvala lepa tudi za to dopolnilo. Jaz sem že povedal, da je vsekakor koristno v
               kolikor to prispeva k boljši promociji in tudi plasiranju slovenskega vina, da smo se
               pripravljeni v tej smeri pogovarjati in jaz predlagam en skupen razgovor, na katerem
               bi našli prave argumente, ali je tak pristop nujen ali ni. Hvala lepa.</p>
            </sp>
            <sp xml:id="SDZ5-Redna-14-2010-03-01.sp194">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospod Ivan Grill bo postavil poslansko vprašanje ministru za promet dr.
               Patricku Vlačiču.</p>
            </sp>
            <sp xml:id="SDZ5-Redna-14-2010-03-01.sp195">

               <speaker>IVAN GRILL:</speaker>

               <p>Najlepša hvala, spoštovani gospod predsedujoči. Spoštovani ministri, spoštovane
               poslanke, poslanci!</p>
               <p>Slovenske železnice so očitno zelo velik zalogaj tudi za to Vlado, za vaš resor,
               gospod minister, in seveda očitno tudi za vas osebno, kajti težave se povečujejo pri
               Slovenskih železnicah iz dneva v dan. Izgube znašajo na letnem nivoju že več 10
               milijonov evrov. Infrastruktura je še vedno kritična na številnih odsekih, ne vidimo
               neke vizije, kdaj bo dograjen drugi tir iz Kopra, in očitno ste se, vsaj tako je
               zaznati v medijih, odločili, da se bo skušalo poiskati rešitev s pomočjo nekega
               svetovanega podjetja. V ta namen ste objavili mednarodni razpis, na katerega se je
               javilo nekaj domačih in tudi tujih podjetij. Ravno danes smo lahko prebrali v
               medijih, da ste dokončno, vsaj tako sem razumel, izbrali svetovalno podjetje, ne bom
               ga imenoval zaradi same reklame temu podjetju, za katerega boste plačali 1,2 milijona
               evrov. Pri tem pa mene; in verjamem, da tudi slovensko javnost; zanima predvsem:</p>
               <p>Na kakšen način je bilo to podjetje izbrano?</p>
               <p>Potem tudi: Kakšni kriteriji so bili?</p>
               <p>Kajti sama ocena, da je bil ključni kriterij najnižja, se mi zdi zelo zelo
               vprašljivo kajti če ne veste ali če ne vemo, kaj pričakujemo, da nam bo to svetovalno
               podjetje na koncu tudi predstavilo, pomeni, jaz pričakujem, da bo to neka rešitev, ki
               bo za nas, Slovenijo, sprejemljiva, ki bo prinesla nek napredek v razvoju Slovenskih
               železnic. Ker pa tega, vsaj v teh informacijah, ki smo jih zasledili v medijih, ni
               bilo zaznati, pa seveda sprašujem:</p>
               <p>Ali so tukaj znani predvsem neki konkretni cilji, neka vizija ali jo vi imate
               oziroma Vlada ima, na podlagi česar boste lahko potem tudi ocenili, ali je tisti
               izdelek tega svetovalnega podjetja zadovoljiv?</p>
               <p>Ali se ga bo dalo realizirati?</p>
               <p>Ker izkušnje, ki jih sam osebno imam s takšnimi podjetji, niso bile vedno pozitivne,
               se je dalo veliko sredstev, veliko denarja, na koncu pa je bil izdelek tudi
               neuporaben.</p>
               <p>Zato vas prosim, če lahko meni in tudi slovenski javnosti pojasnite:</p>
               <p>Kaj pričakujete?</p>
               <p>Na kakšen način se bo potem v postopalo nadaljevanju?</p>
               <p>V kolikšnem času naj bi bil ta izdelek na mizi?</p>
               <p>Hvala lepa za odgovor.</p>
            </sp>
            <sp xml:id="SDZ5-Redna-14-2010-03-01.sp196">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Prosim minister za promet dr. Patrick Vlačič.</p>
            </sp>
            <sp xml:id="SDZ5-Redna-14-2010-03-01.sp197">

               <speaker>DR. PATRICK VLAČIČ:</speaker>

               <p>Hvala lepa, predsednik.</p>
               <p>Se vam zahvaljujem za to vprašanje. Z veseljem bom nekoliko opisal, ker se mi zdi,
               da je le pomembno, kadar gre za velike denarje, da te stvari tudi javno povemo.
               Izbiro mednarodnega razpisa nam zaradi vrednosti naročila narekuje zakon o javnem
               naročanju in odločili smo se za postopek s pogajanji po predhodni objavi, predvsem
               zato, ker ta postopek omogoča naročniku, da se o ceni naročila tudi pogaja. In da do
               neke mere tudi usklajuje vsebino in tudi druge elemente razpisa. Kriterij za izbiro
               pa je bila cena, vendar ob izjemno zahtevanih vstopnih pogojih. Na ta način smo
               izločili tiste, ki ne bi bili sposobni izvesti sanacije. Vstopni pogoji so bili v
               zadnjih dveh letih najmanj dve sanaciji primerljivih železniških podjetij. Pri tem
               smo imeli še drugi vstopni pogoj; najmanj en vodja projekta z vsaj 10 let izkušnjami
               na področju železnic in najmanj en projekt, ki ga je ta konkretni vodja vodil s
               sanacijo železnic. In pa najmanj 5 ključnih strokovnjakov, ki bodo sodelovali pri
               izvedbi naročila, pri katerih mora biti izkazano sodelovanje vsaj pri dveh projektih
               v zadnjih desetih letih. Se pravi, pri tako strogih pogojih pravzaprav odpadejo vsi,
               ki nimajo res veliko izkušenj na tem področju. Ti vstopni pogoji so pripeljali v
               osnovi osem ponudnikov, ki so dali indikativne cene. In če nekoliko poenostavljeno
               povem, kaj je bila naša zahteva pri temu javnemu razpisu, je bila hiter poslovni
               preobrat, socialno sprejemljive rešitve za odvečne delavce in pa pomoč pri izvedbi
               reorganizacije oziroma nove strukture Slovenskih železnic v skladu z navodili
               lastnika, ki bodo v skladu s predpisi Evropske unije. Nekoliko bolj detajlno, jaz bom
               sedaj mogoče nekoliko bolj enostavno povedal, ampak v osnovi gre za to. Ko smo dobili
               njihove prve "inpute" prijavilo se je vseh osem, takšnih, ki so izpolnjevali te
               pogoje. Ko smo pridobili te njihove preliminarne cene in pa njihove predloge, kako
               izpeljati to sanacijo in kako si oni to zamišljajo, smo iz teh njihovih predlogov na
               podlagi tega, kar smo mi želeli, izdelali konsolidirano novo zahtevo, zelo podobno
               kot prej, ampak bolj detajlno, kaj želimo od njih v tem programu. Potem smo jih
               povabili na pogajanja. Pogajanja so potekala tako, da smo imeli samo en krog
               pogajanj, da smo pred kamero izžrebali vrstni red, da smo dali vsakega ponudnika v
               svojo sobo, da smo snemali ta krog tako, da smo se pogajali pred kamero z njihovim
               privoljenjem in da je vse posneto. In da je bil samo en krog. Vsak ponudnik je prišel
               notri in povedal svojo ceno. Vse je posneto na kamero. Ko smo ta krog končali, smo
               jih poklicali skupaj in povedali, kakšne so te cene. Nato so morali te cene, ki so
               jih oni tam predlagali, poslati še formalno. To je bilo, Prejšnjo sredo je bil zadnji
               rok za oddajo. Ob enih je bil zadnji rok za oddajo in nismo dobili vseh. V vmesnem
               času smo enega izločili, ker ni izpolnil tistih prvih pogojev, ko smo zahtevali pri
               dodatnih zahtevah, naših. Medtem ko nekaj ponudnikov na koncu formalno ni dalo takšne
               ponudbe, kot jo je dalo na pogajanjih. Tako je najugodnejši je bil tisti, kot sem
               povedal, za milijon dvesto. Gre torej za eno mednarodno gospodarsko družbo, ki ima
               tudi pri nas sicer svojo poslovno enoto, ampak z dovolj zahtevnimi referencami
               oziroma z zadostnimi referencami strokovnjakov, da pričakujemo, da bodo lahko to
               nalogo uspešno opravili.</p>
               <p>Naj pa povem eno stvar glede železnic, če še imam časa dovolj. V zadnjih nekaj letih
               samo, ko se je vedno govorilo, da so železnice leta 2004 bile sanirane, smo tudi
               danes na železnicah o tem govorili. Poglejte, železnice imajo 350 milijonov evrov
               dolgov. Seveda je ob tako veliki obremenjenosti, tako veliki zadolžitvi poslovanje,
               tudi če bi bilo, recimo, popolnoma rentabilno, iz tega klasičnega poslovanja, brez
               obremenitev, kar se bi tudi lahko zgodilo, je ob teh obremenitvah praktično nemogoče.
               Tako bomo mi morali tudi v Državnem zboru o tem kaj reči. Da železnice, če želimo, da
               gredo naprej, jih bo treba dobro sanirati, ne samo s tem, da nam bo sedaj nek
               svetovalec pomagal poslovne procese izboljšati, poslovni preobrat .../Znak za konec
               razprave./... pa dobre rešitve, socialno sprejemljive, za odvečne delavce. Ampak, v
               tej državi se bomo morali v tej državi resno teh železnic lotiti kot sistema, ki je
               enostavno prezadolžen. Menim, da moderne, dobre železnice potrebujemo.../Izključen
               mikrofon./</p>
            </sp>
            <sp xml:id="SDZ5-Redna-14-2010-03-01.sp198">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Želite dopolnitev odgovora? Gospod Grill.</p>
            </sp>
            <sp xml:id="SDZ5-Redna-14-2010-03-01.sp199">

               <speaker>IVAN GRILL:</speaker>

               <p>Hvala lepa. Spoštovani minister, tudi sam bi si želel, da bi na podlagi teh rešitev
               uspeli sanirati, pa sprejeti neke rešitve, ki bodo naše železnice pripeljale na
               boljši nivo, kot ga imamo. Vendar se bojim, da je tukaj toliko neznank, nobene
               garancije, da bo na koncu, ko bo s strani tega podjetja vam predan nek izdelek, da
               bomo rekli, to je tisto, kar si želimo.</p>
               <p>Zanima me, kaj boste naredili, če boste ocenili, da zadeva ni sprejemljiva. Ali
               lahko pozabimo na teh milijon 200.000 evrov ali ne? Zakaj to govorim? Ravno to
               svetovalno podjetje, ne želim ga imenovati, je sodelovalo v podjetju, kjer sem bil
               sam zaposlen. 3.000 zaposlenih. Pol leta smo vsi zaposleni ali vodilni kader delali
               za njih razne ankete, vprašalnike, na koncu je bil njihov izdelek: tisoč jih mora
               biti na koncu, kar pomeni, 2.000 odpustiti. In še nekaj takih predlogov, ki smo jih
               samo povzeli. Po tistem, poglejte, ta zadeva je bila nesprejemljiva, še danes to
               podjetje dela po starem. Zato se bojim, da bo tudi tukaj v tem izdelku navedenih
               nekaj rešitev, ki so nemogoče realizacije, nesprejemljive in se bomo znašli pred
               istim problemom kot danes. Predvsem pa nisem zasledil, da bi odgovorili, v kolikšnem
               času naj bi oni ta izdelek tudi vam predstavili. Hvala lepa.</p>
            </sp>
            <sp xml:id="SDZ5-Redna-14-2010-03-01.sp200">

               <speaker>PREDSEDNIK DR. PAVEL GANTAR:</speaker>

               <p>Prosim, minister za promet dr. Vlačič.</p>
            </sp>
            <sp xml:id="SDZ5-Redna-14-2010-03-01.sp201">

               <speaker>DR. PATRICK VLAČIČ:</speaker>

               <p>Hvala lepa. Hvala za dodatni čas, da še to obrazložim. Časa je leto in pol,
               celotnega, s tem, da je zadnjega pol leta - se opravičujem, če bom kakšen mesec
               zgrešil, ampak zadnjega pol leta je za opazovanje efekta in 40% vplačila je
               izplačanega po polletnem obdobju, ko mi presodimo, ali je sanacija bila uspešna ali
               ne. 40% tega plačila je po šestih mesecih, medtem ko ostalih 60% je po fazah.
               Vsakokrat ko ocenimo, da je bila faza uspešna, gremo v izplačilo. Oceno o tem daje
               naročnik, ali je bila faza uspešna ali ne. Torej, gremo po posameznih odsekih. Ne gre
               za kompletno zadevo.</p>
               <p>Še enkrat ponavljam: fazno, v enem letu, potem pol leta opazovanja in na koncu 40%,
               če je bila sanacija uspešna. Mislim, da je nekaj okoli sto tisoč evrov ali nekaj čez
               sto tisoč evrov tudi garancije z njihove strani za uspešno opravljen posel. To je
               naša zahteva bila.</p>
            </sp>
            <sp xml:id="SDZ5-Redna-14-2010-03-01.sp202">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Imate postopkovni predlog gospod Grill? Prosim.</p>
            </sp>
            <sp xml:id="SDZ5-Redna-14-2010-03-01.sp203">

               <speaker>IVAN GRILL:</speaker>

               <p>Se zahvaljujem. Poglejte, spoštovani gospod minister, mislim, da bi splošna razprava
               o tem vprašanju, na katerega ste skušali odgovoriti, bila lahko v veliko korist vam,
               Vladi in ne nazadnje tudi temu podjetju.</p>
               <p>Zato predlagam v skladu s Poslovnikom, da tukaj opravimo razpravo o rešitvah, ki bi
               veljale, da se jih skuša realizirati pri sanaciji in reorganizaciji Slovenskih
               železnic, zato prosim, da tudi koalicija to potrdi in da se tukaj na široko
               razpravlja in da bo to, kot sem že omenil, lahko vsem skupaj v pomoč. Hvala lepa.
           </p>
            </sp>
            <sp xml:id="SDZ5-Redna-14-2010-03-01.sp204">

               <speaker>PREDSEDNIK DR. PAVEL GANTAR:</speaker>

               <p>Hvala lepa. O predlogu poslanca Ivana Grilla, da Državni zbor na naslednji seji
               opravi razpravo o odgovoru ministra za promet dr. Patricka Vlačiča na njegovo
               poslansko vprašanje, bo Državni zbor odločil jutri v torek, 2. marca 2010, v okviru
               glasovanj. Franc Bogovič bo postavil poslansko vprašanje ministru za kmetijstvo,
               gozdarstvo in prehrano. Prosim.</p>
            </sp>
            <sp xml:id="SDZ5-Redna-14-2010-03-01.sp205">

               <speaker>FRANC BOGOVIČ:</speaker>

               <p>Lep dober večer, spoštovani predsednik, vam, spoštovani ministri in pa tudi kolegice
               in kolegi.</p>
               <p>Moje vprašanje se nanaša na aktualno temo, ki je v slovenskem prostoru in se nanaša
               na potencialni prevzem oziroma odkup večinskega deleža v Ljubljanskih mlekarnah,
               kajti Slovenija najprej kot gozdnata dežela, v nadaljevanju dežela z veliko
               travnatega sveta, predvsem pa z veliko površin s tako imenovanimi omejenimi
               dejavniki, kjer je tradicionalna panoga govedoreja praktično edina panoga, ki je
               garant, da bodo ta območja obdelana. Prireja mleka je panoga v kmetijstvu številka
               ena, tega se vsi zavedamo in danes v Sloveniji delujejo tri velike mlekarne, poleg
               ostalih, Ljubljanske, celjska in pa Pomurske mlekarne ter zadružniki oziroma zadružni
               sektor je večinski lastnik tako v Celjski kakor tudi v Pomurskih mlekarnah in tudi po
               večini evropskih dežel so mlekarne v veliki meri v zadružni lasti.</p>
               <p>Glede na lastninsko preoblikovanje v preteklosti je situacija danes v največji
               slovenski mlekarni, ki predela skoraj polovico slovenskega mleka, takšna, da štiri
               finančne družbe, ki so tudi lastnice več kot 50% delnic Ljubljanskih mlekarn, danes
               imajo zaprt paket, ki bi se naj prodajal, in vem, da poteka tako zelo velika
               aktivnost tako med kmeti, med zadružniki v okviru Zadružne zveze z osnovno ambicijo
               in željo, da se ta lastniški delež poskuša odkupiti, da se ne bi zgodilo to, da bi ga
               v želji po trgu tako slovenskim kakor tudi po trgu na jugovzhodni strani od nas, kjer
               tudi danes dobro kotirajo Ljubljanske mlekarne s svojimi izdelki, da bi ta trg s
               kakšnim sovražnim prevzemom prevzela kakšna sovražna mlekarna, ki bi prevzela to
               mlekarno zgolj v želji po temu trgu, ne pa po nadaljnjem razvoju slovenske
               govedoreje.</p>
               <p>Glede na to, da je stanje finančno za kmetijstvo dokaj ostro in da je ocena, tudi
               tistih, ki skušajo spraviti skupaj to finančno konstrukcijo za odkup tega deleža,
               takšna, da bodo kmetje in zadruge težko same vstopile in odkupile ta delež sprašujem
               ministra za kmetijstvo in gozdarstvo in prehrano:</p>
               <p>Ali se v okviru ministrstva kaj razmišlja v tej smeri, da bi se poskušalo skupaj s
               prej omenjenimi deležniki v temu postopku vključiti tudi državo preko svojih skladov
               in na nek način - ali za dlje časa ali pa vsaj za eno vmesno obdobje prevzeti in
               pomagati pri prevzemu tega pomembnega živilskopredelovalnega objekta v Sloveniji?</p>
            </sp>
            <sp xml:id="SDZ5-Redna-14-2010-03-01.sp206">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Prosim ministra, dr. Milan Pogačnik.</p>
            </sp>
            <sp xml:id="SDZ5-Redna-14-2010-03-01.sp207">

               <speaker>DR. MILAN POGAČNIK:</speaker>

               <p>Hala lepa, gospod predsednik. Hvala lepa tudi gospodu Poslancu Bogoviču za
               vprašanje. Ministrstvo za kmetijstvo, gozdarstvo in prehrano, je seveda odgovorno za
               področje, katerega ste omenili. Ukvarja se seveda z vsemi temi vprašanji, tudi s
               pomembnim vprašanjem živinoreje. Se absolutno strinjam, da glede konfederacije,
               geografske lege in sploh klime Slovenije, je živinoreja ena najpomembnejših panog v
               slovenskem kmetijstvu. Zaradi tega temu nekako namenjamo še posebno pozornost in
               ravno zaradi tega skušamo v teh težkih časih za slovensko kmetijstvo angažirati se
               tako, da čim prej pridelovalci tudi pridejo do subvencij, ki jih nekako pridobijo na
               osnovi teh prijav in s sodelovanjem evropskih sredstev. Tako kot smo, recimo, uspeli
               kar 90% OMD-ja razdeliti že v novembru, decembru, kar se je prvikrat zgodilo na
               področju kmetijstva. Tako kot skrbimo za ustrezno stanje na področju izboljšanega
               tega položaja kmetijstva in pa kmetijske pridelave se zavedamo tudi
               živilskopredelovalne industrije kot sestavnega dela te verige. V tej verigi prihaja
               do, to dobro poznate, do velikih disfunkcij, do nepravilnega razdeljevanja prihodov
               in še posebej dobičkov. In absolutno na ministrstvu podpiramo to, da se lastništvo
               kmetov uveljavlja, pa tudi potem preko zadružne organizacije, preko zadrug tudi v
               lastništvu mlekarn, ki so pomembne za predelavo slovenskega mleka. Res je,
               Ljubljanske mlekarne so ena večjih mlekarn, kar 53% slovenskega pridelanega mleka
               odkupi. Res pa je tudi, da ga 31% izvozimo v Italijo, in zadovoljen sem, da se je
               cena stabilizirala. V novembru, decembru ugotavljamo, da je povprečna cena cena mleka
               dejanske kakovosti, franko... mlekarna, v katero je vključen že tudi transportni
               stroški odkupa, zrasla na 27 do 28 evrov, prejšnje tri mesece je bila 26 do 27 evrov.
               Skratka, tisto kritično situacijo iz februarja smo stabilizirali. V naslednjih treh
               mesecih napovedujemo dvig cene, vsaj tako se pogovarjamo z mlekarnami in mislim, da
               bo nekako na ta način situacija boljša in bolj stabilizirana. Zaradi tega nam je še
               posebno pomembno, seveda, da ostanejo slovenske mlekarne nekako v čim večjem
               lastništvu, kot sem že povedal, pridelovalcev oziroma proizvajalcev in preko zadružne
               zveze in preko kmetijskih zadrug.</p>
               <p>Tudi zaradi tega smo takoj na začetku teh aktivnostih, ki so se pojavile, to gospod
               Bogovič dobro pozna, saj pri teh razgovorih vsaj v okviru drugih sredin intenzivno
               sodeluje in mislim, da je prav tako. Tudi mi smo se vključili v ta razgovor s
               predsednikom zadružne zveze, z gospodom Vriskom sva imela že pred mesecem in pol,
               dvema mesecema, zelo resen razgovor glede tega. Seznanil me je s situacijo, seznanil
               me je z možnostmi, kakršne imajo pridelovalci, pa potem seveda tudi Zadružna zveza
               Slovenije tudi drugi glede vstopa v večinsko lastništvo Ljubljanskih mlekarn.</p>
               <p>Seveda sem kot član Vlade opravil tudi ustrezen razgovor z ministrom za finance.
               Moram reči, da so s strani ministra za finance, pa tudi Ministrstva za finance,
               zadovoljni z aktivnostmi, kot potekajo. Vsekakor minister za finance podpira nakup in
               pravi, da imajo do sedaj kupci dovolj kreditnega potenciala za ta namen. Nedvomno je
               interes, da se, kot sem rekel, lastništvo večinsko prevzame, vendar do sedaj državni
               skladi niso dobili direktnega poziva k sodelovanju. Če bodo vsi tisti, ki
               organizirajo odkup mleka, in Zadružna zveza Slovenije zainteresirani, Ministrstvo za
               kmetijstvo in Ministrstvo za finance vsekakor želita ta predlog podpreti in bosta pri
               tem sodelovala. Več pa bi zaradi razgovorov, ki potekajo, težko govoril.</p>
            </sp>
            <sp xml:id="SDZ5-Redna-14-2010-03-01.sp208">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Mag. Majda Potrata bo postavila poslansko vprašanje ministru za šolstvo
               in šport.</p>
            </sp>
            <sp xml:id="SDZ5-Redna-14-2010-03-01.sp209">

               <speaker>MAG. MAJDA POTRATA:</speaker>

               <p>Hvala za besedo, gospod predsednik. Spoštovani ministri, poslanki in poslanci!</p>
               <p>V izhodni strategiji je znanju posvečena posebna pozornost, tako pri iskanju večje
               konkurenčnosti gospodarstva kot tudi pri usposabljanju za prilagajanje trgu dela. Če
               na izobraževanje gledamo celostno, da pomeni, kar vključujemo izobraževanje,
               usposabljanje, raziskave, razvoj in inovacije, me v tem hipu pravzaprav zanima samo
               tisti prvi segment, ki se mu reče izobraževanje, in v tem delu ima višje strokovno
               izobraževanje posebno mesto, glede na to, da zajema specifičen segment populacije. Po
               podatkih Statističnega urada Republike Slovenije, 26. februarja letos objavljenih, je
               v slovenskih višjih strokovnih šolah bilo v študijskem letu 2009/2010 vpisanih 7
               študentov manj kot 17.000. Razmerje med tistimi, ki so vpisani v zasebnih šolah, in
               tistimi v javnih šolah in šolah s koncesijo, je tako, da je približno ena četrtina
               proti trem četrtinam. 45% študentov je vpisanih redno. Zanimiv pa se mi zdi podatek,
               ki presega običajno predstavo o tem, katere smeri so pri vpisovanju v višješolske
               strokovne programe najbolj popularne. Tu ni tako zelo odstopajoče družboslovje z
               vsemi različnimi variantami, ampak so, zanimivo, tudi naravoslovje, matematika,
               tehnične vede in tehnologija v skoraj enakem odstotku. Toda jedra problema ne vidim v
               tem. Višje strokovno šolstvo se srečuje z enakim problemom kot visokošolski programi.
               Namreč, učinkovitost tega študija, ponovno vpisovanje, financiranje, razmerje med
               javnim in zasebnim, in to me pravzaprav najbolj zanima v tem vprašanju, spoštovani
               gospod minister:</p>
               <p>Kaj v zvezi z višješolskim strokovnim študijem namerava napraviti ministrstvo, glede
               na to, da Slovenija v primerjavi z Evropo dosega razmeroma zelo visok odstotek zajete
               populacije v izobraževanje med 15. in 24. letom?</p>
               <p>Še prav posebej pa me zanima, glede na to, da se zdaj izide ali izteče nacionalni
               program za izobraževanje odraslih:</p>
               <p>Kaj namerava ministrstvo v tej resoluciji pripraviti novega ali spodbudnega za to,
               da bi se ugodni kazalniki še izboljšali?</p>
               <p>Hvala za odgovor.</p>
            </sp>
            <sp xml:id="SDZ5-Redna-14-2010-03-01.sp210">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Prosim, minister za šolstvo in šport dr. Igor Lukšič.</p>
            </sp>
            <sp xml:id="SDZ5-Redna-14-2010-03-01.sp211">

               <speaker>DR. IGOR LUKŠIČ:</speaker>

               <p>Spoštovana poslanka, hvala za vprašanje. Predsednik, poslanci.</p>
               <p>Po oceni Ministrstva za šolstvo in šport je postala mreža javnih višjih strokovnih
               šol v preteklih letih prenatrpana, preveč je izvajalcev, še zlasti, ker se je ob
               javni mreži šol razvijala tudi mreža zasebnih višjih šol, ki z izjemo dveh vse
               izvajajo samo izredni študij. Danes deluje 29 javnih in 31 zasebnih višjih šol, ki
               izvajajo skupaj 26 programov. Število rednih in izrednih študentov je v preteklih
               letih vsako leto naraščalo.</p>
               <p>Javne višje strokovne šole se za izvajanje rednega višješolskega študija financirajo
               po kosovnem principu, to je na podlagi števila vpisanih študentov in števila
               diplomantov. Merilo za financiranje je 2-kratno število študentov v drugem letniku.
               Na ta način se poskuša omejiti fiktivni vpis, ki tudi na ta način ni rešen. To je
               eden od velikih problemov, ki ga bomo - če zdaj preidem v tem segmentu na vprašanje
               kaj bomo naredili v novi zakonodaji, moramo tako kot v visokem šolstvu rešiti
               vprašanje fiktivnega vpisa in to bomo tudi naredili.</p>
               <p>Še finančni podatek. V letu 2009 so javne šole prejele 15 milijonov 480 tisoč evrov
               za izvajanje programov višješolskega izobraževanja. Dve zasebni višji strokovni šoli
               financira Ministrstvo za šolstvo in šport za redne študente na podlagi koncesij, ki
               sta bili podeljeni v prejšnjih mandatih. V letu 2009 sta ti dve višji strokovni šoli
               prejeli 900 tisoč evrov, skoraj milijon. Cena na študenta pa je enaka kot za javne
               šole.</p>
               <p>Letos koncesij, tudi zaradi pomanjkanja sredstev in tudi zaradi tega, ker ni urejen
               problem fiktivnega vpisa, nismo podeljevali.</p>
               <p>Izrednega študija ministrstvo ne financira - ne javnim in ne zasebnim šolam.</p>
               <p>Finančna negotovost, ki jo v svojem poslanskem vprašanju omenjate, spoštovana
               poslanka, se po naši oceni ne nanaša na financiranje rednega študija, ampak na
               financiranje izrednega študija, še zlasti na financiranje zasebnih višjih strokovnih
               šol. Koncesije so na področju vzgoje in izobraževanja urejene z Zakonom o
               organiziranju in financiranju vzgoje in izobraževanja.</p>
               <p>Sedaj pa glede tega, kaj bomo naredili. Pripravljamo spremembe zakona o višjem
               šolstvu, kjer naj bi uredili enotno evidenco študentov višjih strokovnih šol, pravice
               študentov na način, kot je to urejeno v visokem šolstvu, merila in način podeljevanja
               koncesij in, kar je zelo pomembno, merila za ustanavljanje šol ter za sprejemanje,
               razmeščanje in izvajanje študijskih programov.</p>
               <p>Ministrstvo za šolstvo in šport v Resoluciji o nacionalnem programu izobraževanja
               odraslih financiranja izrednega višješolskega študija nima namena umeščati. V
               Resoluciji o nacionalnem programu izobraževanja odraslih je predvideno sofinanciranje
               šolnin za zvišanje izobraževalnega primanjkljaja, ki ne zajema terciarnega
               izobraževanja. Izobraževanje odraslih bo še naprej v glavnini financirano iz sredstev
               ESS, za katere se moramo počasi navaditi, da so v resnici del proračuna in to niso
               neka evropska sredstva, ampak jih je treba počasi jemati kot integralni del
               proračuna.</p>
               <p>Ob tem bi rad povedal še to, da je poklicno srednješolsko izobraževanje v krizi in
               se potreba premika na višješolsko raven. Tudi foramcijsko so višje šole, zlasti
               strokovne, se pravi te, ki so v javni mreži, del srednješolskih centrov in želimo, da
               tako tudi ostane, ker ne bi radi, da se zgodi tako, kot se je v preteklosti, ko so
               višje šole postale visoke in potem fakultete in smo cel segment višjih šol izgubili.
               Hvala.</p>
            </sp>
            <sp xml:id="SDZ5-Redna-14-2010-03-01.sp212">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Želite dopolnitev odgovora? Mag. Majda Potrata.</p>
            </sp>
            <sp xml:id="SDZ5-Redna-14-2010-03-01.sp213">

               <speaker>MAG. MAJDA POTRATA:</speaker>

               <p>Hvala lepa, gospod minister. Jaz se opravičujem, če sem slabo poslušala in nisem
               slišala časa, v katerem ste napovedali spremembe zakona. Ampak mislim, da ga niste
               omenili.</p>
               <p>Razumem tudi finančne zadrega, zaradi katerih niste razpisovali novih višješolskih
               programov, vendarle prihajam iz okolja, v katerem je bilo razvitih kar nekaj novih
               višješolskih strokovnih programov, za katere tisti, ki so jih pripravljali, menijo,
               da imajo ustrezno strokovno usposobljene kadre, tudi ustrezne prostorske možnosti, da
               ne govorim o nekaterih primerih o opremljenih laboratorijih, tudi povezovanje med
               različnimi srednjimi šolami, ki bi razvijali take višješolske strokovne programe, je
               bilo uresničeno. Vendar to utegne pokazati čez čas neučinkovitost ali pa upad volje
               za razvijanje novih programov, če se bo tak trend nerazpisovanja novih programov
               nadaljeval. Razumem, da je tisto, kar je v sferi zasebnega prepuščeno tudi
               konkurenčnosti med izobraževalnimi inštitucijami, ki ponujajo podobne ali sorodne
               programe, ampak vendarle za ta del bi vas prosila, če bi mi lahko odgovorili, in
               razumem tudi, da ste pri resoluciji o izobraževanju odraslih jasno rekli izločitev
               tistim programom, ki gredo v višješolsko stopnjo izobraževanja. Me pa vseeno še vedno
               zelo vznemirja podatek iz poročila o uresničevanju izobraževanja odraslih za leto
               2008, kjer so .../Opozorilni znak za konec razprave./... šoferski izpiti še vedno na
               vrhu izobraževanja. Hvala.</p>
            </sp>
            <sp xml:id="SDZ5-Redna-14-2010-03-01.sp214">

               <speaker>PREDSEDNIK DR. PAVEL GANTAR:</speaker>

               <p>Hvala. Minister, dr. Lukšič.</p>
            </sp>
            <sp xml:id="SDZ5-Redna-14-2010-03-01.sp215">

               <speaker>DR. IGOR LUKŠIČ:</speaker>

               <p>Hvala za dodatno vprašanje. Če začnemo zadaj in povežemo tudi s temi kazalniki, ki so
               bili omenjeni v prvem delu vprašanja. Mi, v naši državi in tudi v Evropski uniji
               imamo eno težavo, ki se ji reče zamenjava kvalitativnih kazalcev s kvantitativnimi.
               Po kvantitativnih kazalcih smo na področju šolstva zelo dobri, premalo pa smo v
               celotni Evropski uniji in tudi pri nas razvili kvalitativnih kazalce. Torej, ali
               imamo s tem, ko dosegamo boljše številke, boljše odstotke diplomantov raznih šol,
               tudi srednjih šol, ali imamo s tem tudi višjo stopnjo izobrazbe? Žal moramo
               ugotoviti, da ne. To je ena zadeva.</p>
               <p>In ravno zaradi tega in to se mi zdi pomembno ugotoviti, ravno zaradi tega se mi zdi
               širjenje števila programov tako v srednjem šolstvu kot v osnovnem šolstvu in tudi to,
               kar ni moj resore, v visokem šolstvu zelo slab kriterij za meritev ali pa merjenje
               razvoja in kvalitete našega šolstva. Zato smo tudi mi letos "ustavili konje", nismo
               razpisovali novih programov, niti nismo spodbujali, da šole razvijajo nove programe.
               Mislim, da je prav, da tiste šole, ki imajo neko dobro izkušnjo, dobre diplomante,
               ostajajo pri tem. Namreč generacije, ki prihajajo, so manj številne in bo tudi zaradi
               tega pomembno, da ne drobimo programa. Velja isto za višje šole. In zato letos nismo
               razpisovali novih programov po šolah. To bomo delali počasi, s pametjo in enostavno
               se mi zdi prav, da ustavimo to, kar se je razvijalo v zadnjih, recimo 10-ih letih,
               zlasti intenzivno pa v zadnjih štirih letih, ko smo drveli z novimi programi, z
               novimi fakultetami, z novimi višjimi šolami, z novimi programi v srednjih šolah in se
               nam zdaj izkazuje, da to ni bilo najbolj modro. Toliko, hvala.</p>
            </sp>
            <sp xml:id="SDZ5-Redna-14-2010-03-01.sp216">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Dr. Peter Verlič bo postavil poslansko vprašanje ministru brez resorja,
               odgovornemu za lokalno samoupravo in regionalni razvoj. Prosim.</p>
            </sp>
            <sp xml:id="SDZ5-Redna-14-2010-03-01.sp217">

               <speaker>DR. PETER VERLIČ:</speaker>

               <p>Hvala lepa.</p>
               <p>Spoštovani gospod minister, Ustavno sodišče Republike Slovenije je v eni izmed
               svojih odločb naložilo, da bo moral zakonodajalec natančneje določiti kriterije, na
               podlagi katerih bodo občine lahko ugotovile, ali na njihovem območju živi avtohtona
               naseljena Romska skupnost. Oceniti bo tudi moral, ali bi bilo potrebno predpisati za
               uresničevanje posebne pravice romske skupnosti do predstavnika v občinskem svetu še
               druge kriterije, na primer organiziranost, število pripadnikov in tako dalje. Citiram
               tisto, kar je napisalo Ustavno sodišče.</p>
               <p>Kot veste, zakonodajalec v nadaljevanju tega ni storil in je leta 2002 sprejel
               novelo Zakona o lokalni samoupravi, ki je navajala dvajset občin, ki naj bi
               zagotovile predstavniško mesto tudi predstavniku romske skupnosti. Ustavno sodišče je
               v nadaljevanju, v naslednji odločbi zavzelo stališče, da sama navedba občin sicer ni
               sporna, hkrati pa je dodalo, da bi bilo sporno, če bi bile občine v zakon navedene
               arbitrarno, torej brez kriterijev. Tako je zapisalo: "Izpodbijana ureditev bi posegla
               v pravice lokalne skupnosti, če bi zakonodajalec določal takšne občine arbitrarno, to
               je, ne da bi pred tem ugotovil, ali na območju neke občine prebiva avtohtono
               naseljena romska skupnosti oziroma če bi med takšne občine, uvrstil tudi občine na
               območju katerih ne prebiva avtohtono naseljena romska skupnost." Podobno stališče je
               Ustavno sodišče zavzelo tudi v eni od naslednjih odločb.</p>
               <p>Ker po osmih letih še vedno niso bili nikjer predstavljeni kriteriji, na podlagi
               katerih so bile določene tako imenovane romske občine v Zakonu o lokalni samoupravi,
               vas sprašujem po kriterijih, na podlagi katerih so bile določene tako imenovane
               romske občine.</p>
            </sp>
            <sp xml:id="SDZ5-Redna-14-2010-03-01.sp218">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Prosim minister, dr. Henrik Gjerkeš, prosim.</p>
            </sp>
            <sp xml:id="SDZ5-Redna-14-2010-03-01.sp219">

               <speaker>DR. HENRIK GJERKEŠ:</speaker>

               <p>Hvala, gospod predsednik. Spoštovane poslanke, poslanci, dr. Verlič.</p>
               <p>V času priprave novele zakona, ki je pozneje določil občine z romskim svetnikom,
               torej Zakona o lokalni samoupravi iz leta 2002, je bilo opravljanih v posvetovanjih
               med Inštitutom za narodnostna vprašanja, Uradom Vlade Republike Slovenije za
               narodnosti in Ministrstvom za šolstvo, znanost in šport in glede strokovnih izhodišč
               za določitev enotnih kriterijev avtohtonosti romske skupnosti na posameznem območju
               ugotovljeno, da kriteriji, ki jih uporabljajo nekatere druge države za ugotavljanje
               avtohtonosti poselitve Romov na Slovenskem zaradi različnih naselitvenih navad
               pripadnikov romske skupnosti niso primerne. Takšni kriteriji, ki vsebujejo
               preštevanja, obvezno opredeljevanje in določanje obdobja stalnega prebivanja na
               določenem območju, tudi niso v skladu s pravnim načelom in usmeritvami priporočil
               Sveta Evrope in drugih mednarodnih organizacij, ki skrbijo za uveljavljanje pravic
               Romov. Ob ugotovitvi, da meril in kriterijev zagotavljanja avtohtonosti ni mogoče
               pripraviti v takšni obliki, ki bi izključevale tako poseg v osebne pravice
               posameznika oziroma romske skupnosti v celoti kot tudi možnost arbitrarnega in s tem
               neenakega odločanja občinskih svetov, je bilo odločeno, da je treba z zakonom
               določiti območja občin, v katerih je treba zaradi tam tradicionalno živeče romske
               skupnosti zagotoviti njeno pravico do predstavnika v občinskem svetu. Za določitev
               območij, na katerih živijo avtohtono naseljene romske skupnosti, so bili uporabljeni
               rezultati raziskav in arhivskih gradiv posamičnih terenskih raziskav Inštituta za
               narodnostna vprašanja ter ugotovitve Urada za narodnosti, ki temeljijo na
               identificirani problematiki romske skupnosti v posameznih občinah. Vsem občinam, kjer
               se je ocenjevalo, da živijo pripadniki romske skupnosti, je bila aprila 2001 tudi
               posredovana odločba Ustavnega sodišča Republike Slovenije z dne 22. 3. 2001 skupaj z
               dopisom, s katerim se je občinam priporočilo, da preverijo avtohtonost pripadnikov
               romske skupnosti na določenem območju, torej če živijo Romi v občini daljše obdobje,
               številčnost Romov v občini, njihovo organiziranost in druge posebnosti, ki bi bile
               pomembne za določitev občin glede na prej omenjeno odločbo Ustavnega sodišča.
               Odgovori občin so tudi služili kot osnova za oblikovanje seznama občin, ki so bile
               vključene v 14. člen Zakona o lokalni samoupravi. Hvala.</p>
            </sp>
            <sp xml:id="SDZ5-Redna-14-2010-03-01.sp220">

               <speaker>PODPREDSEDNIK MIRAN POTRČ:</speaker>

               <p>Hvala lepa. Želite dopolnitev odgovora? Prosim, dr. Verlič.</p>
            </sp>
            <sp xml:id="SDZ5-Redna-14-2010-03-01.sp221">

               <speaker>DR. PETER VERLIČ:</speaker>

               <p>Hvala lepa za ta vaš odgovor. Torej, še vedno odgovora, kateri kriteriji so bili
               določeni ni. Sklicevali ste se na nekatere, če razumem, na nek vprašalnik občinam, na
               neke študije, vendar pa ne razumem, zakaj tega niste prelili v kriterije, s katerimi
               bi za vsako od slovenskih občin lahko preverili, z zakonom seveda, ali tam živi
               avtohtona romska skupnost ali ne.</p>
               <p>Morda je zanimivo, da je predstavnik Zveze Romov v enem izmed intervjujev, prispevkov
               na televiziji, v oddaji 24 ur dejal, da bi pravzaprav moral biti romski svetnik tudi
               v Ljubljani, Mariboru in Velenju. Kako to, da ga ni? In če se sklicujemo na najbolj
               verodostojen dokument, to pa je popis prebivalstva, lahko ugotovimo, da se v
               nekaterih občinah, ko pogledamo popis prebivalstva, Romi sploh niso opredelili za
               Rome, tako kot je bil to primer v občini Grosuplje. Okvirna konvencija Sveta Evrope
               ščiti tudi vse tiste, ki pravijo, da se lahko sami prostovoljno odločijo, kaj bodo.
               In da zakonodajalec pravzaprav nima pravice arbitrarno odločati za nekoga, da bo Rom,
               če to ne želi biti.</p>
               <p>Skratka, ne gre za to, gre za to, da se kriteriji določijo za vse slovenske občine
               enako. In odgovor, ki je tu na mestu, kako to, da, recimo, v nekaterih občinah,
               Ljubljana, Maribor, Velenje, pa romskega svetnika ni.</p>
               <p>Torej, sprašujem, jasno, po kriterijih.</p>
            </sp>
            <sp xml:id="SDZ5-Redna-14-2010-03-01.sp222">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Prosim, minister dr. Gjerkeš.</p>
            </sp>
            <sp xml:id="SDZ5-Redna-14-2010-03-01.sp223">

               <speaker>DR. HENRIK GJERKEŠ:</speaker>

               <p>Hvala. Predstavnik romske skupnosti, ki ste ga omenjali, je tudi povedal, da se sam
               sprašuje, kaj pomeni za Roma avtohtonost, glede na to, da so nomadski narod. In sam
               pojem v zvezi s problematiko Romov, pojem avtohtonosti ni ne v Sloveniji ne v tujini
               v kateremkoli dokumentu jasno definiran. Strokovnjaki se ob odsotnosti uradne razlage
               zanašajo na pojma "zgodovinska ali tradicionalna naselitev". Tako je bilo tudi v tem
               primeru, kar je ugotovilo tudi Ustavno sodišče v sklepu, ki ga je pred kratkim izdalo
               v zvezi z občino Grosuplje, kjer potrjuje pravilnost odločitve in hkrati svetuje
               oziroma napotuje občino, da naj, če se s tem ne strinja, sproži uradni postopek za
               spremembo uvrstitve v ta seznam. Hvala.</p>
            </sp>
            <sp xml:id="SDZ5-Redna-14-2010-03-01.sp224">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Želite podati proceduralni predlog? Prosim, dr. Verlič.</p>
            </sp>
            <sp xml:id="SDZ5-Redna-14-2010-03-01.sp225">

               <speaker>DR. PETER VERLIČ:</speaker>

               <p>Hvala lepa. Seveda, odgovorili ste tisto, kar je pravzaprav odgovorilo Ustavno
               sodišče, niste pa odgovorili, kje so kriteriji in zakaj jih zakonodajalec ne želi
               opredeliti. Saj, veste, ne gre za eno izmed občin, kjer se Romi niso opredelili za
               Rome, tako kot je to primer v občini Grosuplje, in popisa prebivalstva iz leta 2002
               pa je zakonodajalec pač določil občini, da mora imeti romskega svetnika. Gre za
               občine, ki sem jih prej naštel, Ljubljana, Maribor in Velenje, kjer iz popisa leta
               2002 izhaja, če se ne motim, da so se opredelili za Rome, pa nimajo svojega svetnika.</p>
               <p>In tu se pojavi vprašanje, vam kot ministru, pristojnemu za lokalno samoupravo, da ne
               glede na to, če tega kriterija avtohtonosti nikjer ne poznajo, če pri nas poznamo
               Zakon o lokalni samoupravi, ki je določil romskega svetnika, ki je določil občine,
               potem na mnogo, kot vidimo, tudi odločb Ustavnega sodišča, ki napotujejo k določitvi
               kriterijev, najbrž ne bi bilo težko predlagati sprememb zakona v tej smeri. In danes
               iz vašega odgovora nisem zasledil, da bi Ministrstvo za lokalno samoupravo in
               regionalni razvoj čutilo to potrebo, da to uredi za vse slovenske občine enako.
               Kajti, jaz mislim, da naloga Državnega zbora, naloga tistega, ki pripravlja zakona,
               to je Vlade in resornega ministrstva, je pač ta, da je zakon sistemski, ne da bo
               zakon pisan za eno občino, ne, da bo zakon določil, kaj mora ena občina storiti,
               ampak da bo zakon določil za vse občine v tej državi enotne kriterije.</p>
               <p>In ker nikakor ni tega posluha in ker nikakor tudi danes iz teh odgovorov tega sam
               nisem zasledil, predlagam, da o tem odgovoru opravimo razpravo v Državnem zboru in da
               Državni zbor opravi to nalogo in poskuša določiti kriterije za vse občine v
               Sloveniji, zato da bo tudi Rom v Ljubljani, če se je razglasil, imel pravico do
               romskega, do svojega svetnika, ki je zdaj pač nima. In to je ta naloga in zato, tako
               kot mi omogoča poslovnik, predlagam, da o tem opravimo razpravo v Državnem zboru.</p>
            </sp>
            <sp xml:id="SDZ5-Redna-14-2010-03-01.sp226">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>O predlogu poslanca dr. Petra Verliča, da Državni zbor na naslednji seji opravi
               razpravo o odgovoru ministra brez resorja, odgovornega za lokalno samoupravo in
               regionalni razvoj, na njegovo poslansko vprašanje, bo Državni zbor odločil jutri, v
               torek, 2. marca 2010 v okviru glasovanj.</p>
               <p>Miro Petek bo postavil poslansko vprašanje ministru za zunanje zadeve.</p>
               <p>Prosim.</p>
            </sp>
            <sp xml:id="SDZ5-Redna-14-2010-03-01.sp227">

               <speaker>MIRO PETEK:</speaker>

               <p>Hvala lepa za besedo.</p>
               <p>Nekaj časa nisem videl ministra za zunanje zadeve v Državnem zboru, pa sem bil kar
               vesel, sem bil prepričan, da je odšel v Črno na Koroškem, kjer je ravno sprejem za
               Tino Maze in ji mogoče podelil kakšno nagrado za njeno promocijo Slovenije v svetu.
               Tudi športniki so imenitni ambasadorji in ne sodijo samo v domeno Ministrstva za
               šolstvo, ampak Vlade kot take, mogoče tudi celo zunanjega ministrstva.</p>
               <p>Toda zdaj od ambasadorjev k ambasadam. Gospod minister, v zadnjem času se v
               Sloveniji veliko ukvarjamo z vprašanji najema prostorov za državne institucije,
               vladne službe, organov v sestavi in podobno. Na leto Slovenija nameni za najem teh
               prostorov več kot 24 milijonov evrov, na drugi strani pa je veliko prostorov v
               državni lasti tudi praznih. Toda tej vsoti 24 milijonov evrov še niso prištete letne
               najemnine v višini 1,6 milijonov evrov za nacionalni preiskovalni urad ali najemnina
               za Kosovo protikorupcijsko komisijo v višini 444 tisoč evrov na letni ravni. Tem
               najemninam pa moramo v naši državi dodati še najemnine Ministrstva za zunanje zadeve
               za potrebe diplomatsko-konzularnih predstavništev. Za 45 poslovnih prostorov ambasad
               in konzulatov, za 39 rezidenc in 210 stanovanj javnih uslužbencev, ki delajo na
               DKP-jih širom po svetu, je Slovenija v letu 2008 odštela več kot 10,6 milijonov
               evrov. Za najem ambasad in konzulatov je bilo plačanih 3,7 milijona evrov v letu
               2008, za rezidence DKP-v smo po svetu plačali 2,4 milijonov evrov, za stanovanja
               omenjenih 210 uslužbencev smo 2008 plačali 4,5 milijona evrov, skupaj torej 10,6
               milijonov evrov. Zanima me, spoštovani gospod minister:</p>
               <p>Kolikšno vsoto je Ministrstvo za zunanje zadeve odštelo v te namene v lanskem letu?
               In kaj načrtujete, kakšna sredstva načrtujete v letošnjem letu?</p>
               <p>Prav tako me zanima: Koliko nepremičnin za potrebe slovenske diplomacije nameravate
               odkupiti oziroma kupiti v letošnjem letu? Hvala za odgovor.</p>
            </sp>
            <sp xml:id="SDZ5-Redna-14-2010-03-01.sp228">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Prosim, minister za zunanje zadeve, Samuel Žbogar.</p>
            </sp>
            <sp xml:id="SDZ5-Redna-14-2010-03-01.sp229">

               <speaker>SAMUEL ŽBOGAR:</speaker>

               <p>Hvala lepa. Bom najprej s številkami. V letu 2009 - najprej moram reči, da smo vse
               številke znižali. V 2009 smo uporabili 10,5 milijona za najeme poslovnih prostorov,
               rezidenc in stanovanj; od tega 2,2 za najeme rezidenc in 4,6 za najeme stanovanj
               javnih uslužbencev. Se pravi, 10 milijonov in pol smo porabili v 2009, v 2010 imamo
               za te namene 9,1, se pravi en milijon manj. Sedaj pa... Seveda si ob vsakem proračunu
               želimo oziroma predvidevamo, načrtujemo tudi nakup kakšnega veleposlaništva oziroma
               rezidence, da bi si na ta način dolgoročno privarčevali, ampak nam proračuni vsaj v
               tem trenutku in tudi v prihodnih, verjetno, nekaj let ne bodo omogočali, ker
               enostavno ne bo denarja in moramo proračun zniževati in po navadi je to prva stvar,
               ki se ob rebalansih črta. Doslej tudi zunanje ministrstvo ni moglo najemati kreditov
               za nakup nepremičnin v tujini, ker je takšen pač zakon o javnih financah, lizing pa
               je dovoljen v zadnjih petih letih in smo temu primerno tudi zdaj napotili
               veleposlaništva, da iščejo možnosti najema oziroma nakupa preko lizinga.</p>
               <p>Nepremičnine načrtujemo pridobiti tudi z nasledstvom. Doslej smo dobili eno samo
               tako nepremičnino od bivše Jugoslavije, to je veleposlaništvo in rezidenca v
               Washingtonu. V okviru OECD držav oziroma OECD območja je med naslednicami tudi bilo
               razdeljeno nekaj drugih nepremičnin, med katerimi si obetamo veleposlaništvo oziroma
               rezidenco v Rimu, v Milanu, v Budimpešti in še nekaj takih prostorov. Pogovori še
               niso zaključeni. Letos oziroma v lanskem letu so se intenzivirali med državami
               naslednicami, da bi čim prej zaključili to razdelitev nepremičnin nekdanje
               Jugoslavije. Mi računamo, da bi v letošnjem letu vendarle prišlo do premika in da bi
               lahko nekatera od teh veleposlaništev tudi dobili v svojo last in z njo upravljali.</p>
               <p>Toliko, mislim, da ste spraševali o stroških, zaenkrat.</p>
            </sp>
            <sp xml:id="SDZ5-Redna-14-2010-03-01.sp230">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Želite dopolnitev odgovora? Prosim, gospod Petek.</p>
            </sp>
            <sp xml:id="SDZ5-Redna-14-2010-03-01.sp231">

               <speaker>MIRO PETEK:</speaker>

               <p>Hvala lepa. Minister, hvala za odgovor. Me veseli, da ste toliko znižali te stroške
               iz leta 2008 na 2009. Mislim, da sva si enotna, da je za Slovenijo boljše, da v
               tujini kupuje nepremičnine, kot pa, da posega po najemu. V 10-ih letih gre tukaj za
               100 milijonov evrov, ki jih da Slovenija za najem teh prostorov, in v tem času bi
               lahko pridobili kar precej lastnih prostorov. Vi ste bili veleposlanik v Ameriki in
               tudi veste, da stalna misija v New Yorku ima rezidenco na aveniji na I standu.
               Država, mislim, da je kupila to rezidenco nekje leta 1994, 1995 in za te prostore, to
               je za 320 kvadratnih metrov, smo odšteli nekaj več kot milijon evrov. Če tako na
               palec izračunam je to manj kot 3500 evrov za kvadratni meter, kar je zelo poceni,
               glede na to, da so to prostori v središču sveta. Podobno velja za Pariz. Leta 2000
               smo kupili prostore v višini 411 kvadratnih metrov za manj kot dva milijona evrov,
               kar je za Pariz spet zelo dober nakup, to je okoli 5000 evrov za kvadratni meter, da
               ne govorim o Trstu. V Trstu je Slovenija kupila pred časom 243 kvadratnih metrov
               površin za konzulat in smo plačali 400 tisoč evrov, to je manj kot pa stane letna
               najemnina za Kosovo protikorupcijsko komisijo. In to je manj kot 2 tisoč evrov za
               kvadratni meter.</p>
               <p>Spoštovani minister, dosedanji nakupi so torej bili smotrni.</p>
               <p>Zanima me: Kakšni so še limiti oziroma do katere vsote sme neka ambasada najemati
               prostore, rezidence in stanovanja?</p>
               <p>Kje plačujemo največ za kvadratni meter teh površin?</p>
               <p>Če imate te podatke, prosim.</p>
            </sp>
            <sp xml:id="SDZ5-Redna-14-2010-03-01.sp232">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Prosim, minister Samuel Žbogar.</p>
            </sp>
            <sp xml:id="SDZ5-Redna-14-2010-03-01.sp233">

               <speaker>SAMUEL ŽBOGAR:</speaker>

               <p>Strinjam se, da najbolj racionalni bi bili nakupi, na žalost v tem času, v katerem
               živimo, v proračunu enostavno ni denarja za takšne nakupe.</p>
               <p>V preteklosti smo tudi, na žalost, zelo malo teh nepremičnin kupili. Vi ste omenili
               skoraj že vse nepremičnine, ki jih imamo v lasti. Je pa to naš načrt. V Bruslju imamo
               kupljeno stalno predstavništvo in rezidenco. Je pa to načrt. Je dolgoročna usmeritev
               predstavništva.</p>
               <p>Kako se določijo najemnine? Vsak diplomat, ki gre v tujino, dobi tako imenovani
               limit za stanovanje. Limit se odredi za posamezno veleposlaništvo na osnovi lestvice
               OZN. Tako v skladu z uredbo o plačah jemljemo kazalce, indekse, ki jih pripravlja OZN
               za svoje uradnike, in te indekse jemljemo. Na ta indeks pa mi sami določamo vrednost
               takšnega indeksa, tako da v nekaterih državah lahko najemajo do 50% od svoje plače, v
               nekaterih do 75%, odvisno od stanja nepremičnin. Mi smo sedaj ravno te dni v
               ministrstvu v nekem procesu racionalizacije in verjetno bomo tudi zniževali višine
               limitov v veleposlaništvih zato, da prihranimo ta milijon, ki ga moramo v letošnjem
               letu znižati na postavki najemnin.</p>
               <p>Najdražja veleposlaništva oziroma najdražje najemnine so v Londonu, Rimu, Berlinu,
               Dunaju, Haagu, Kopenhagnu, Moskvi, Tokiu in Varšavi. Tako so mi tukaj zapisali, da so
               po teh indeksih to najdražja mesta in nekako temu prilagajamo potem tudi svoje
               indekse.</p>
            </sp>
            <sp xml:id="SDZ5-Redna-14-2010-03-01.sp234">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Mag. Julijana Bizjak Mlakar bo postavila poslansko vprašanje ministru za
               okolje in prostor.</p>
            </sp>
            <sp xml:id="SDZ5-Redna-14-2010-03-01.sp235">

               <speaker>MAG. JULIJANA BIZJAK MLAKAR:</speaker>

               <p>Hvala lepa za besedo, gospod predsednik. Spoštovani gospod minister, spoštovani
               ostali prisotni. Moje vprašanje se nanaša na nizkofrekvenčni hrup.</p>
               <p>Nizkofrekvenčni hrup je za ljudi praviloma neslišen ali je slabo slišen, ima pa
               negativne učinke na zdravje ljudi že tudi pri nizkih jakostih. Najpogostejše motnje
               zdravja so pritisk in bolečnine v ušesih, vrtoglavica, neugodno počutje in depresivne
               motnje, kar lahko privede do nepopravljivih okvar živčnega ali kardiovaskularnega
               sistema. Dovolj močan nizkofrekvenčni hrup povzroča tudi slišne resonančne vibracije
               stavbnega pohištva, kar še dodatno moti in vznemirja prebivalce v izpostavljenih
               stavbah.</p>
               <p>Vlade večine držav EU so zato uveljavile razne ukrepe za zmanjševanje
               nizkofrekvenčnega hrupa. Najbolj napredne države na tem področju so Velika Britanija,
               Švedska, Danska, Nemčija, Nizozemska in Poljska. Slovenije naj bi ne bilo med temi
               državami. Videti je, da problema nizkofrekvenčnega hrupa pri nas ne zajema
               nobena....</p>
            </sp>
            <sp xml:id="SDZ5-Redna-14-2010-03-01.sp236">

               <speaker>PREDSEDNIK DR. PAVEL GANTAR:</speaker>

               <p>Prosim, mir v dvorani.</p>
            </sp>
            <sp xml:id="SDZ5-Redna-14-2010-03-01.sp237">

               <speaker>MAG. JULIJANA BIZJAK MLAKAR:</speaker>

               <p>Po poznanih podatkih naj bi v Sloveniji za to področje tudi ne bilo
               delovnovarstvenih predpisov, čeprav naj bi zaposleni pogosto bili med delom
               izpostavljeni temu valovanju.</p>
               <p>Zato vas, spoštovani gospod minister, sprašujem:</p>
               <p>Ali ima Ministrstvo za okolje in prostor v načrtu urediti zakonodajo na področju
               varovanja prebivalstva pred nizkofrekvenčnim hrupom?</p>
               <p>In: Kdaj naj bi se to področje uredilo tudi v Sloveniji? Hvala lepa.</p>
            </sp>
            <sp xml:id="SDZ5-Redna-14-2010-03-01.sp238">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Trenutek, minister. Prosim, mir v dvorani! Kolegi, prosim, da
               prisluhnete. Besedo ima minister za okolje in prostor dr. Roko Žarnić.</p>
            </sp>
            <sp xml:id="SDZ5-Redna-14-2010-03-01.sp239">

               <speaker>DR. ROKO ŽARNIĆ:</speaker>

               <p>Spoštovani gospod predsednik, spoštovana gospa poslanka! Hvala za vprašanje, ki ga
               razumem kot pobudo.</p>
               <p>Sam sem se s temi problemi v svoji praksi pred 20 leti srečeval in bistveni problemi
               so bili kriteriji, koliko tega je preveč. Veseli me, da evropske države gredo v to
               smer. Bil sem tudi v Kanadi, recimo, v Alberti, kjer imajo od leta 2007 predpise.
               Mislim, da je tam področje razmeroma mlado v zakonodaji.</p>
               <p>Vesel sem tega vprašanja, leta 2009 smo dobili tudi iz občine Kamnik podobno
               vprašanje. Mislim, da je ena od nalog, ki me čakajo v bližnji prihodnosti, tudi nekaj
               narediti na tem področju. Hvala.</p>
            </sp>
            <sp xml:id="SDZ5-Redna-14-2010-03-01.sp240">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Želite dopolnitev odgovora? Prosim, gospa Mlakar.</p>
            </sp>
            <sp xml:id="SDZ5-Redna-14-2010-03-01.sp241">

               <speaker>MAG. JULIJANA BIZJAK MLAKAR:</speaker>

               <p>Hvala lepa. Spoštovani gospod minister! Tudi sama sem iz občine Kamnik in morda je
               tudi to razlog, da se je morda celo isti gospod oglasil tudi pri meni, ker pogreša
               urejenost tudi tega področja. Vsekakor se vam za odgovor zahvaljujem. Hkrati pa
               ugotavljam, da je to področje, kot ste ugotovili, relativno mlado in tudi dokaj
               nepoznano med ljudmi. Zaradi tega bi prosila, če bi morda lahko dopolnili odgovor s
               tem, kakšno je pravzaprav znanje na ministrstvu o tem področju.</p>
               <p>Namreč, čudi me, zakaj se na tem področju do sedaj še ni praktično ničesar naredilo
               - na področju zakonodaje, seveda. Namreč, po svetu se mnogo znanstvenikov ukvarja s
               problemom obremenjevanja okolja z nizkofrekvenčnim hrupom in škodljivimi posledicami
               tega valovanja na človekovo zdravje. Tudi meni je bila posredovana kar bogata
               literatura o nizkofrekvenčnem hrupu. Letos bo že 14. mednarodna konferenca na to
               temo, tokrat na Danskem. O slovenski udeležbi na tej konferenci ali o dejavnosti
               Slovenije na tem področju namreč ni nobenih podatkov.</p>
               <p>Upam torej, da se bo čim prej zaščitilo zdravje prebivalstva in nadoknadilo v
               preteklih letih zamujeno na področju preprečevanja nizkofrekvenčnega hrupa. Hvala vam
               za dodatno pojasnilo.</p>
            </sp>
            <sp xml:id="SDZ5-Redna-14-2010-03-01.sp242">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Prosim, dr. Roko Žarnić.</p>
            </sp>
            <sp xml:id="SDZ5-Redna-14-2010-03-01.sp243">

               <speaker>DR. ROKO ŽARNIĆ:</speaker>

               <p>Kot rečeno, mislim, da tu ne gre za problem meritev, meritve se da izvesti, to se da
               obdelati, vendar problem so kriteriji. Kolikor je meni znano, glede teh kriterijev,
               splošno sprejetih, kolikor je preveč in za koliko je preveč, zakaj preveč, še ni
               nekega soglasja. Znanstvene konference so, pridobivanje znanja, izmenjava znanja; do
               zakonodaje pa morajo biti neki kriteriji.</p>
               <p>Računam, da mogoče bo na evropskem kot daljnem prostoru prišlo do nekih, za Evropo
               skupaj, sprejetih kriterijev. Kolegom pri nas, ki se s tem ukvarjajo, bom naložil, da
               naj še malo bolj spremljajo, in upam, da bo drugič vprašanje našlo boljši odgovor.
               Hvala.</p>
            </sp>
            <sp xml:id="SDZ5-Redna-14-2010-03-01.sp244">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Iztok Podkrižnik bo postavil poslansko vprašanje ministru za promet dr.
               Patricku Vlačiču. Prosim.</p>
            </sp>
            <sp xml:id="SDZ5-Redna-14-2010-03-01.sp245">

               <speaker>IZTOK PODKRIŽNIK:</speaker>

               <p>Predsednik, hvala lepa za besedo. Spoštovani, spoštovana ministra.</p>
               <p>Spoštovani gospod minister, urejena prometna infrastruktura pomeni tudi večjo
               razvojno možnost, zato vas sprašujem:</p>
               <p>Zakaj še danes nimamo kolesarskih stez na območjih, kjer je možnost razvoja turizma
               in s tem povezavo regij s to prometno infrastrukturo ter infrastrukturo v posameznih
               občinah. Imam občutek, da imamo strategijo razvoja turizma le na papirjih. Hvala.</p>
            </sp>
            <sp xml:id="SDZ5-Redna-14-2010-03-01.sp246">

               <speaker>PREDSEDNIK DR. PAVEL GANTAR:</speaker>

               <p>Prosim, minister za promet dr. Patrick Vlačič.</p>
            </sp>
            <sp xml:id="SDZ5-Redna-14-2010-03-01.sp247">

               <speaker>DR. PATRICK VLAČIČ:</speaker>

               <p>Hvala, predsednik. Hvala za vprašanje.</p>
               <p>Najprej želim poudariti, da imamo v strateških razvojnih dokumentih Republike
               Slovenije v povezavi z ekološko naravnano turistično ponudbo planiran razvoj omrežja
               kolesarskih povezav, ki bi hkrati omogočale tudi zdravo gibanje prebivalstva. Pri tem
               je treba omeniti dejstvo, da se kolo kot sredstvo prevoza večinoma uporablja v
               lokalnih skupnostih na lokalni ravni znotraj mest in naselij, vendar zlasti v zadnjem
               času tudi za daljša rekreativna in turistična potovanja. Zato je vzpostavitev mrež
               kolesarskih povezav na območjih, ki presegajo meje občine oziroma tudi vzpostavitev
               omrežja kolesarskih povezav na nivoju države, ključnega pomena za spodbujanje
               kolesarjenja, ker gre za zdravo, ekološko, varčno in pa seveda turistično privlačno
               udejstvovanje.</p>
               <p>Na Ministrstvu za promet se zavedamo, da je ustrezna vzpostavitev mreže kolesarskih
               povezav nujna za zagotovitev kvalitetnejših pogojev kolesarjenja, predvsem tudi
               turistična razvojna priložnost. Je pa pri vzpostavljanju omrežja kolesarskih povezav,
               ključen interes zainteresiranih lokalnih skupnosti in turističnega gospodarstva za
               sodelovanje pri takšnih projektih, saj zlasti daljinske in regionalne kolesarske
               povezave vzpostavljamo najbolj pogosto po infrastrukturi in po zemljiščih, ki so v
               upravljanju lokalnih skupnosti in drugih lastnikov oziroma upravljavcev. Poudariti
               moram, da na področjih, kjer je interes lokalnih skupnosti in turističnega
               gospodarstva ustrezno prisoten, poteka kar nekaj projektov na področju razvoja
               državnih kolesarskih povezav. Naj jih omenim, ena je Pot zdravja in prijateljstva po
               trasi porečanke od Škofij preko Kopra, Pirana do meje s Hrvaško, potem je kolesarska
               povezava Kranjska Gora - Jesenice, kolesarska povezava Rogaška - Podčetrtek -
               Bistrica ob Sotli. Potem je povezava Brezovica - Vrhnika - Logatec, pa Jesenice -
               Lesce - Bled in vsi zgoraj omenjeni projekti so predvideni tudi za sofinanciranje iz
               Evropskega strukturnega sklada za razvoj.</p>
               <p>Kar zadeva nadaljnji razvoj mrež kolesarskih povezav, si bom prizadeval za tovrstne
               razvojne projekte na območjih, kjer je prisoten ustrezen interes lokalnih skupnosti,
               turističnega gospodarstva in predvidena za to tudi ustrezna sredstva. Če prav
               razumem, gre za območje Logarske doline, gre za območje občine Luče in drugih občin s
               tistega območja in z veseljem poskušamo, dajmo tudi tam narediti eno tako povezavo,
               ker mislim, da je postala Logarska dolina izjemno privlačna kolesarska destinacija,
               tako da z veseljem bomo tudi tam poskušali najti neke rešitve, da bi to pospešili.
           </p>
            </sp>
            <sp xml:id="SDZ5-Redna-14-2010-03-01.sp248">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Želite dopolnitev odgovora? Prosim.</p>
            </sp>
            <sp xml:id="SDZ5-Redna-14-2010-03-01.sp249">

               <speaker>IZTOK PODKRIŽNIK:</speaker>

               <p>Hvala lepa. Zahvaljujem se ministru za delni odgovor. Sam res prihajam iz Zgornje
               Savinjske doline in moram reči, da v Zgornji Savinjski dolini je res tradicija
               turizma. Že kar 50 let se ljudje intenzivno ukvarjajo z gospodarsko panogo turizma in
               ravno 1990. leta je bila v Zgornji Savinjski dolini huda poplava. Dejansko se je
               takrat potem naredil nek načrt, da se bo ta cesta Ljubno - Luče - Logarska dolina
               sanirala, renovirala in tudi delno na novo naredila in nekaj od tega je res bilo
               narejenega, s tem da še danes to ni končano, pa vemo, koliko časa je minilo od tega.
               Ni bila pa upoštevana ta razvojna komponenta in se pravi, teh kolesarskih stez pa
               pešpoti ni bilo narejenih. Dejansko mislim, da smo tukaj to zamudili in ne bi rad, da
               bi še v drugih krajih Slovenije prihajajo do takih problemov. Še zmeraj mislim, da
               Slovenija ima neko veliko priložnost, kar se tiče samega turizma, in da iz tega
               naslova lahko tudi v Sloveniji ustvarimo neko veliko dodano vrednost. Vesel sem, da
               minister podpira to stvar. Zdi se mi, da bi bilo dobro opraviti temeljito analizo na
               celem slovenskem območju in tudi neke prioritete zastaviti - to kar se tiče državnega
               nivoja.</p>
               <p>Kar se tiče pa občinskih nivojev, se pa tudi strinjam, da so občine tudi odgovorne
               za ta del, s tem da bi tukaj morala naloga biti tudi dana občinam, da bi v teh OPN-ih
               tudi morali upoštevati vse te komponente. In tudi, če že naredijo nek prostorski
               načrt, se pravi, bi morala tudi v temelju, fundamentu že biti tudi vrisana ta
               kolesarska ali pa pešpot. Tu gre tudi za samo komunikacijo šolarjev, ker danes mi
               šolarje vozimo od 500 metrov pa do treh kilometrov s kombiji v šolo. Vemo, da to ni
               racionalno in tudi pomanjkanje gibanja samih otrok. In če bi imeli to infrastrukturo
               bistveno boljše rešeno, bi tudi .../Znak za konec razprave./... nekaj pripomogli in
               bi bila slika v Sloveniji bistveno boljša. Hvala lepa.</p>
            </sp>
            <sp xml:id="SDZ5-Redna-14-2010-03-01.sp250">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Mislim, da ni treba, to je bila pobuda. Se ne pričakuje odgovora.
               Mislim, da je bila to pobuda.</p>
               <p>Gvido Kres bo postavil poslansko vprašanje ministru za okolje in prostor. Prosim.
           </p>
            </sp>
            <sp xml:id="SDZ5-Redna-14-2010-03-01.sp251">

               <speaker>GVIDO KRES:</speaker>

               <p>Hvala za besedo, gospod predsednik. Spoštovane kolegice in kolegi! Spoštovani gospod
               minister, Roko Žarnić, lepo pozdravljeni!</p>
               <p>Vlada je v decembru 2009 sprejela novo uredbo o okoljski taksi za odvajanje in
               čiščenje odpadnih voda, na podlagi katere je bila odpravljena možnost 50% znižanja
               okoljske dajatve za tista gospodinjstva, ki niso v sistemu javnih odvodnih omrežij
               oziroma kjer niso nameščeni vodomeri, ki merijo in določajo uporabljeno količine vode
               v gospodinjstvih. Na podlagi tega so prizadeta vsa gospodinjstva v Republiki
               Sloveniji, kjer se je do sedaj obračunaval 50% pavšal, ki določa porabo 50 kubičnih
               metrov mesečno na gospodinjstvo, ne glede na to, če bi bila poraba dejansko lahko
               tudi nižja. Pri tem je treba opozoriti, da so si vsa gospodinjstva, ki niso v mreži
               javnih vodovodov, po večini samo, z lastnim delom in investiranjem zagotovila
               nemoteno oskrbo z vodo, večinoma so to gospodinjstva v odročnih krajih in za to ni
               bilo uporabljenega niti centa davkoplačevalskega denarja. Ta gospodinjstva so tako
               rekoč na ta način, ko se jim odpravi že uveljavljeno 50% znižanje, kaznovanja za svoj
               trud. Nesprejemljivo je, da se to ukinja. Poleg tega menim, da je to še dodatni
               pritisk na gospodinjske proračune.</p>
               <p>Sprašujem tudi: zakaj ni bila uredba predhodno dokončno usklajena z
               reprezentativnimi združenji občin? Trenutno smo v fazi, ko morajo občine oziroma
               podjetja to izvršiti, kar pa je po našem mnenju nesprejemljivo. Hvala lepa.</p>
            </sp>
            <sp xml:id="SDZ5-Redna-14-2010-03-01.sp252">

               <speaker>PREDSEDNIK DR. PAVEL GANTAR:</speaker>

               <p>Minister za okolje in prostor dr. Roko Žarnić, prosim za odgovor.</p>
            </sp>
            <sp xml:id="SDZ5-Redna-14-2010-03-01.sp253">

               <speaker>DR. ROKO ŽARNIĆ:</speaker>

               <p>Spoštovani gospod predsednik. Spoštovani gospod poslanec, hvala za to vprašanje.</p>
               <p>Izvedel sem kaj je na stvari. Do spremembe normativne ureditve je prišlo zaradi
               uveljavitve zakona o spremembah in dopolnitvah zakona o financiranju občin. Okoljska
               dajatev je dajatev za onesnaževanje okolja zaradi odvajanja odpadne vode od 1. 1.
               2009. In od takrat je to prihodek občin. Ta prihodek se potem uporablja za gradnjo
               infrastrukture, ravnanje s komunalnimi odpadki in tako naprej. Gre za ukrep varstva
               okolja, kar pomeni, da je okoljska dajatev namenjena spodbujanju manjšega
               onesnaževanja. Dolžnost plačevanj okoljske dajatve ni vezana na javno infrastrukturo
               dobave pitne vode in ne na infrastrukturo za odvajanje in čiščenje odpadne vode,
               temveč za onesnaževanje vode, ki nastane zaradi odvajanja odpadne vode. Okoljska
               dajatev na onesnaževanje okolja zaradi odvajanja odpadnih voda nima povezave z
               investiranjem v izgradnjo infrastrukture pri oskrbi s pitno vodo ali je to bilo javno
               ali privatno. Glede usklajenosti je pa tako, usklajevanje je bilo z Zvezo občin
               Slovenije, Službo Vlade za lokalno samoupravo in Gospodarsko zbornico. Te uredbe so
               bile usklajene po podatkih, ki jih imam. Hvala.</p>
            </sp>
            <sp xml:id="SDZ5-Redna-14-2010-03-01.sp254">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Želite dopolnilni odgovor?</p>
            </sp>
            <sp xml:id="SDZ5-Redna-14-2010-03-01.sp255">

               <speaker>GVIDO KRES:</speaker>

               <p>Hvala, gospod predsednik. Gospod minister, zadovoljen sem z vašim odgovorom, res je
               kvaliteten. Bi pa na določene zadeve še opozoril oziroma dodatno vprašal.</p>
               <p>Imam podatke, res je, da je taksa izvirni prihodek občine, ni nam pa jasno, zakaj je
               ta taksa obremenjena še s plačilom DDV in si na ta način država odreže še svoj del
               pri tej taksi. Menimo, da je to neupravičeno, ker taksa ni storitev.</p>
               <p>Vprašal bi še naslednje. Ni določeno, kaj v primeru neplačnikov oziroma je določeno,
               uredba ne predvideva neplačnikov, saj mora izvajalec plačati zaračunano okoljsko
               dajatev, ne da bi bila ta tudi dejansko pobrana, kar je še en dodaten problem. Pa bi
               prosil še za ta odgovor. Hvala lepa.</p>
            </sp>
            <sp xml:id="SDZ5-Redna-14-2010-03-01.sp256">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Prosim, minister dr. Roko Žarnić.</p>
            </sp>
            <sp xml:id="SDZ5-Redna-14-2010-03-01.sp257">

               <speaker>DR. ROKO ŽARNIĆ:</speaker>

               <p>Hvala. Saj sami bolje veste, da glede DDV nisem kompetenten, za to je pristojen drug
               minister. Zanimivo, da to vprašanje imamo.</p>
               <p>Ja, neplačniki, to je pa problem. Na to pa ne znam odgovoriti. Verjetno so neki
               kontrolni mehanizmi izpadli, mogoče bo treba uredbo dopolniti, vendar potem zopet
               nastane problem s pobiranjem in kaznovanjem. To pa že presega tisto, na kar lahko
               odgovorim. Hvala.</p>
            </sp>
            <sp xml:id="SDZ5-Redna-14-2010-03-01.sp258">

               <speaker>PREDSEDNIK DR. PAVEL GANTAR:</speaker>

               <p>Prosim, postopkovni predlog. Zavezanec je podjetje, ki opravlja službo čiščenja
               odpadnih voda, za to je le-to zadolženo, tako da tu ni problemov. Prosim, če ste v
               zvezi s tem hoteli kaj vprašati.</p>
            </sp>
            <sp xml:id="SDZ5-Redna-14-2010-03-01.sp259">

               <speaker>GVIDO KRES:</speaker>

               <p>Hvala. Razumem gospoda ministra, to je tako, kot je. Vendar vidim, da bi se pa
               mogoče o tem dalo v skladu z drugim odstavkom 246. člena Poslovnika opraviti razpravo
               o odgovoru gospoda ministra. Hvala.</p>
            </sp>
            <sp xml:id="SDZ5-Redna-14-2010-03-01.sp260">

               <speaker>PREDSEDNIK DR. PAVEL GANTAR:</speaker>

               <p>Torej predlagate, zagotovo bi se dalo, ampak če predlagate...</p>
            </sp>
            <sp xml:id="SDZ5-Redna-14-2010-03-01.sp261">

               <speaker>GVIDO KRES:</speaker>

               <p>Predlagam. Hvala lepa.</p>
            </sp>
            <sp xml:id="SDZ5-Redna-14-2010-03-01.sp262">

               <speaker>PREDSEDNIK DR. PAVEL GANTAR:</speaker>

               <p>O predlogu poslanca Gvida Kresa, da Državni zbor na naslednji seji opravi razpravo o
               odgovoru ministra za okolje in prostor dr. Roka Žarnića na njegovo poslansko
               vprašanje, bo Državni zbor odločil jutri, v torek, 2. marca 2010, v okviru glasovanj.</p>
               <p>Franco Juri bo postavil poslansko vprašanje ministrici za notranje zadeve.</p>
            </sp>
            <sp xml:id="SDZ5-Redna-14-2010-03-01.sp263">

               <speaker>FRANCO JURI:</speaker>

               <p>Hvala, gospod predsednik. Spoštovana ministrica. Uresničevanje ustavne pravice do
               mirnega zborovanja in zbiranja na javnih shodih in javnih prireditvah se ureja z
               zakonom o javnih zbiranjih. Zato bi vas rad opozoril na dogodek, ki se je nedavno
               pripetil v Kopru, kjer je, vsaj po mojem mnenju, prišlo do slabe interpretacije
               zakona.</p>
               <p>In če ni tako sprašujem: Kako bi se v prihodnosti izognili takim dogodkom?</p>
               <p>Gre za miren shod nekaj krajanov, ki so prijavili samo zbiranje policiji oziroma
               upravni enoti. Vendar občina, lokalna skupnost ni dala soglasja za uporabo javne
               površine. Uporabila je možnost iz zakona o upravnem postopku in si vzela 30 dni časa
               za odgovor. To je pripeljalo do nedorečene situacije, ko soglasja lastnika površine
               ni bilo, in na podlagi tega nesoglasja je ob zbiranju krajanov prišla policije,
               legitimirala domnevne organizatorje in jih tudi zaslišala, kar je zvenelo in
               izgledalo kot pritisk oziroma ustrahovanje prisotnih.</p>
               <p>Dogodek je vzbudil veliko pozornosti in tudi razpravo o tem, ali je naša zakonodaja
               pomanjkljiva v tistem 14. členu, ki določa, da je potrebno soglasje lastnika za
               sleherno zbiranja krajanov na javnih površinah.</p>
               <p>Glede na to, da je Ustava zelo jasna in določa pravico svobode do zbiranja, če ne
               pride do konkretnih groženj za varnost države, sprašujem:</p>
               <p>Kako preprečiti tako ravnanje policije oziroma tako ravnanje lokalnih skupnosti, ko
               gre za podobne shode?</p>
               <p>Če je zakon pomanjkljiv, sprašujem: Ali je treba zakon dopolniti?</p>
               <p>Če je zakon ustrezen, sprašujem:</p>
               <p>Kako omogočiti ljudem, da se zbirajo svobodno na javnih površinah, tudi zaradi
               prihajajočih lokalnih volitev, kjer bomo lahko doživeli napovedi in omejevanja
               svobode izražanja? Hvala.</p>
            </sp>
            <sp xml:id="SDZ5-Redna-14-2010-03-01.sp264">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Prosim ministrico za notranje zadeve, gospo Katarino Kresal.</p>
            </sp>
            <sp xml:id="SDZ5-Redna-14-2010-03-01.sp265">

               <speaker>KATARINA KRESAL:</speaker>

               <p>Hvala, predsednik za besedo. Spoštovani poslanec. Kot ministrica se še kako zavedam
               pomembnosti z Ustavo zajamčene pravice do mirnega zbiranja in do javnih zborovanj.
               Zato sem od policije zahtevala poročilo o konkretnem dogodku, od Direktorata za
               upravne in notranje zadeve pa ustrezno strokovno mnenje.</p>
               <p>Ustava Republike Slovenije zagotavlja pravico do mirnega zbiranja in do javnih
               zborovanj. Omejitve te pravice pa so dopustne, če to zahteva varnost države, javna
               varnost ali varstvo pred širjenjem nalezljivih bolezni. Način uresničevanja te
               pravice ureja Zakon o javnih zbiranjih, ki med drugim določa, da ima vsakdo pravico
               organizirati javne shode in javne prireditve in se jih udeleževati. Med pogoji, ki
               jih določa zakon, sta tudi ta, da mora organizator ob prijavi javnega shoda priložiti
               soglasje lastnika zemljišča oziroma prostora, na katerem se organizira shod, in
               dokazilo, da je o shodu ali prireditvi obvestil lokalno skupnost. Na ministrstvu
               menimo, da soglasje občine v primerih, kadar se shod organizira in odvija na javnih
               površinah, ki so namenjena prosti uporabi občanov, za takšno uporabo, kot je zbiranje
               ljudi, ni mogoče odreči. Shod ni dopusten le, če je z odločbo upravne enote
               prepovedan, kar pa v danem primeru ni bil. To še zlasti velja za tiste javne
               površine, ki imajo status zgrajenega javnega dobra. Gre za nepremičnine, ki so
               namenjene splošni in enakopravni uporabi državljanov, nad javnim dobrom pa nihče nima
               absolutne lastninske pravice.</p>
               <p>Katere nepremičnine predstavljajo javno dobro v posamezni občini, določajo zakoni in
               odlok posamezne občine. Upoštevajoč dejstvo, da je bil shod organiziran na javni
               površini, ki ima značaj grajenega javnega dobra, še posebej, ker je bil shod
               organiziran na trgu, pravica do javnega zbiranja pretehta nad lastninsko pravico
               občine. Občina bi kvečjemu predlagala drugo lokacijo, v občini, če bi ocenila, da
               obstajajo utemeljeni razlogi, da na predvideni lokaciji shoda ni mogoče organizirati.</p>
               <p>V prihodnje bo treba preprečiti preveč restriktivno oziroma napačno izvajanje zakona
               o javnih zbiranjih, ki ni v skladu z ustavno pravico do javnega zbiranja. Soglasje
               lastnika ni sporno, kadar gre za zemljišče oziroma prostor, ki je v zasebni lasti.
               Pri lastnikih, ki so subjekti javnega prava, kot so država in občina, pa je treba
               zagotoviti izvajanje ustavne pravice do javnega zbiranja in pri njenem morebitnem
               omejevanju upoštevati le ustavno določene izjeme, kot so varnost države, javna
               varnost in varstvo pred širjenjem nalezljivih bolezni, kot to določa tretji odstavek
               42. člena Ustave. To še posebej velja v primerih, kadar naj bi javni shod potekal na
               zemljišču oziroma prostoru, ki je javno dobro. Posebej bo treba proučiti skladnost
               rokov, ki jih v takšnih primerih določa zakona o splošnem upravnem postopku in ki se
               uporabljajo za izdajo soglasja, kadar o njem odloča subjekt javnega prava z naravo
               ustavne pravice do javnega zbiranja. Uresničevanje le-te v praksi zahteva hitro
               odločanje v upravnih postopkih, potrebnih za opravo shoda. V veliko primerih se
               namreč javni shodi organizirajo ad hoc, torej v trenutku, ko javnost izve za nek
               bližajoči se dogodek.</p>
               <p>V skladu z navedenim že pripravljamo strokovne podlage za dopolnitev zakona o javnih
               zbiranjih, ki bo onemogočal zlorabo ustavne pravice do javnega zbiranja. V vmesnem
               času bo policija podala obvezne usmeritve in navodila glede izvajanja zadevnih določb
               zakona. Direktorat za upravne notranje zadeve pa bo v istem duhu spoštovanja ustavne
               pravice obvestil vse upravne enote in lokalne skupnosti. Hvala lepa.</p>
            </sp>
            <sp xml:id="SDZ5-Redna-14-2010-03-01.sp266">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Želite dopolnitev odgovora? Gospod Franco Juri.</p>
            </sp>
            <sp xml:id="SDZ5-Redna-14-2010-03-01.sp267">

               <speaker>FRANCO JURI:</speaker>

               <p>Hvala, gospa ministrica. Mislim, da sva se razumela in da dejansko sem od vas
               pričakoval tak odgovor. Pričakujem, da bo to obvezno tolmačenje zakona čim prej
               posredovano tako policiji kot lokalnim skupnostim.</p>
               <p>Dejstvo je, da v tistem konkretnem dogodku je prišlo do slabega tolmačenja zakona in
               do zlorabe domnevne možnosti, ki jih ta zakon ponuja. Upati je in prosil bi vas, da s
               tem tolmačenjem obvestite policijo, kajti na licu mesta je bila napovedana tudi globa
               oziroma kaznovanje domnevnega organizatorja. Doslej do tega kaznovanja ni prišlo.
               Pričakujem, da se s tem vašim očitno pravilnim tolmačenjem, ki ga je treba zapisati
               in še prej poslati tistim, ki izvajajo tudi zakon oziroma zagotavljajo ali lahko
               ovirajo izvajanje te ustavne pravice, tudi pravočasno seznani. Še enkrat ponavljam,
               da smo pred obdobjem lokalnih volitev in večkrat se je že dogodilo v koprski občini,
               da so lokalne oblasti intervenirale in preprečile tudi shode oziroma zbiranja
               politične opozicije. Tokrat je šlo za civilnodružbeno zbiranje in prav tako, žal, je
               bil zakon slabo interpretiran.</p>
               <p>Računam, da po tem odgovoru se bodo stvari uredile. Najlepša hvala.</p>
            </sp>
            <sp xml:id="SDZ5-Redna-14-2010-03-01.sp268">

               <speaker>PREDSEDNIK DR. PAVEL GANTAR:</speaker>

               <p>Mislim, da ni potreben odgovor. Milan Čadež bo postavil poslansko vprašanje ministru
               za okolje in prostor.</p>
            </sp>
            <sp xml:id="SDZ5-Redna-14-2010-03-01.sp269">

               <speaker>MILAN ČADEŽ:</speaker>

               <p>Hvala za besedo, gospod predsednik. Lep pozdrav kolegice in kolegi. Spoštovani
               minister, gospa ministrica. V državi poznamo kar nekaj rudnikov, ki se zapirajo ali
               pa so že zaprti. To so Kanižarica, Senovo, Idrija, rudnik Žirovski vrh.</p>
               <p>Prav o tem bi pa rad vas povprašal, kakšno je vaše mnenje o tem več desetletnem
               projektu države Slovenije. Po končani predvideni sanaciji letos v tem lokalnem okolju
               ostajata dva objekta, in sicer objekt Jazbec, kjer je odložena manj kvalitetna ruda,
               in pa objekt Boršt, kjer je odložena predelana ruda, ki je šla skozi tehnološki
               postopek. Mogoče vas spomnim, da je to tisto odlagališče, kjer so večji premiki, kot
               bi bili dovoljeni v zadnjem letu. Občina je v letu 2008 zaradi teh površin tudi
               pridobila nadomestilo iz naslova omejene rabe prostora. Vendar ga je pa aktualna
               vlada zmanjšala za polovico. Bilo je tudi kar nekaj komunikacij in tudi odgovorov z
               vašega ministrstva in tudi z Ministrstva za finance. Imeli so pa skupni imenovalec,
               da vplivi na okolje s sanacijo oziroma s končano sanacijo na obeh objektih niso več
               tako visoki. Z Ministrstva za finance smo pa dobili odgovor, da je zmanjkalo oziroma
               da zmanjkuje finančnih sredstev in pa premoženja javnega podjetja.</p>
               <p>Želim tudi opozoriti na to, da se je ministrstvo sklicevalo, da je bilo naravno
               ozadje na višini 5,5 milisieverta tisto, ki je bilo ocenjeno. Vendar želim poudariti,
               da v tem lokalnem okolju nikoli ni bilo izmerjeno od ničelnega stanja, od koder bi se
               lahko ti podatki natančno podali.</p>
            </sp>
            <sp xml:id="SDZ5-Redna-14-2010-03-01.sp270">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Prosim minister za okolje in prostor dr. Roko Žarnić.</p>
            </sp>
            <sp xml:id="SDZ5-Redna-14-2010-03-01.sp271">

               <speaker>DR. ROKO ŽARNIĆ:</speaker>

               <p>Najlepša hvala. Hvala lepa za zanimivo vprašanje. Vi ste že v samem vprašanju nekako
               delno odgovorili na prvi del.</p>
               <p>Naše ministrstvo ni pristojno za zapiranje rudnikov, na splošno je pa pristojno za
               Žirovski vrh in tudi vaše vprašanje ima v glavnem težišče na temu področju.</p>
               <p>Kot ste že sami omenili, sanacijska zaključna dela še potekajo. Leta 2003 je saniran
               predelovalni obrat, 2006 jama, 2009 odlagališče Jazbec, zaključuje se odlagališče
               Boršt v letu 2010. Problem je plazenje, kot ste sami rekli, in plaz na Borštu ne
               miruje. Po zadnjih meritvah v aprilu 2009 so bili premiki v letih 2008 in 2009 večji,
               kot so bili pred tem, hitrost premikov se je od šest do sedemkrat povečala. Ni čisto
               jasno, ali so ti premiki zaradi aktivnosti sanacijskih del, strojev, ki so tam
               delali, ali se bo ta zadeva umirila. Zato se je leta 2009 aktiviral projektni svet,
               meritve se nadaljujejo in v nekem času bomo lahko dali bolj jasen odgovor.</p>
               <p>Glede sevanja. Kot strokovnjak, ki sem se tudi ukvarjal in še vedno se 20% ukvarjam
               z meritvami, eksperimenti vem, da je največji problem, če nimate repernega odčitka,
               se pravi nimate začetne vrednosti. Če je ni bilo, je pač ni bilo, in lahko samo
               obžalujemo, ker za nazaj se ne da narediti glede tega nič.</p>
               <p>Tukaj pred seboj imam nekatere navedbe, ki si sigurno tudi vam znane iz letnega
               poročila o izvajanju varstva pred ionizirajočimi sevanji in vplivi na okolje v letu
               2008. Ta podatek, kot ste rekli, da je bila nekje kot ena reperna vrednost 5,5
               milisieverta vzeta, tudi v tem poročilu piše. Piše tudi to, da so izmerjena sevanja
               ocenjena od 0,107, kar je približno 2% vrednosti 5,5. Dejansko nam te številke malo
               povedo o spremembi, če ne vemo, koliko je bilo sevanja na začetku. Tukaj se z vami
               lahko samo strinjam. Kaj dosti več o tem ne morem povedati, lahko povem, da se dela
               nadaljujejo, bodo zaključena, ta objekt bo spremljan, meritve bodo opravljene in
               upajmo, da se bodo umirile.</p>
               <p>Glede financiranja odškodnin je pa nekaj, kar verjetno sodi še v kakšno drugo
               ministrstvo. Hvala.</p>
            </sp>
            <sp xml:id="SDZ5-Redna-14-2010-03-01.sp272">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Želite dopolnitev odgovora? Prosim, gospod Čadež.</p>
            </sp>
            <sp xml:id="SDZ5-Redna-14-2010-03-01.sp273">

               <speaker>MILAN ČADEŽ:</speaker>

               <p>Z vašim odgovorom nisem zadovoljen. Želim konkreten odgovor:</p>
               <p>Zakaj je bilo nadomestilo prepolovljeno? Glede na to, da je bilo jasno, da ni bilo
               izmerjeno ničelno stanje. In pa tudi glede na to, da druga lokalna okolja, kot so v
               Brinju kjer je aktivnost v teravecquerelih zelo nizka in prejemajo rento 0,2
               milijona. Vemo, da začasno odlagališče v Krškem z lokalnim okoljem prejema 4,2
               milijona. Lokalno okolje, kjer pa ostajata dva objekta, Jazbec in Boršt, za vedno in
               kjer zavajate, da je povprečje 5,5 milisieverta, kjer ni bilo začetno stanje nikoli
               izmerjeno, in to se ni zmanjšalo. To lokalno okolje je pa dobilo eno leto en milijon,
               letos pa samo pol milijona, ker se je to prepolovilo. Želim poudariti, da se vpliv
               rudnika na okolje s količino premoženja rudnika ne spreminja. Pravica do nadomestila
               zaradi omejen rabe prostora na območju Ruževeja ni odvisna od stvarnega in finančnega
               premoženja javnega podjetja.</p>
            </sp>
            <sp xml:id="SDZ5-Redna-14-2010-03-01.sp274">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Prosim, minister za okolje in prostor dr. Roko Žarnić.</p>
            </sp>
            <sp xml:id="SDZ5-Redna-14-2010-03-01.sp275">

               <speaker>DR. ROKO ŽARNIĆ:</speaker>

               <p>Razumem, da niste zadovoljni z mojim odgovorom. Vendar moram vas razočarati, v
               materialih, ki jih imam tudi jaz, nimam odgovora, zakaj je vsota prepolovljena. Bom
               pa lahko na vašo željo, tukaj jasno izraženo, poskušal tak odgovor najti.</p>
            </sp>
            <sp xml:id="SDZ5-Redna-14-2010-03-01.sp276">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Zvonko Lah bo postavil poslansko vprašanje ministru, odgovornemu za
               lokalno samoupravo in regionalni razvoj. Prosim.</p>
            </sp>
            <sp xml:id="SDZ5-Redna-14-2010-03-01.sp277">

               <speaker>ZVONKO LAH:</speaker>

               <p>Hvala lepa. Spoštovani minister, gospod predsednik!</p>
               <p>Glede petega javnega razpisa bi postavil vprašanje. Služba Vlade za lokalno
               samoupravo in regionalni razvoj je v Uradnem listu 29. januarja letos objavila javni
               poziv za predložitev vlog za sofinanciranje operacij iz naslova prednostne usmeritve
               Regionalni razvojni programi, razvojne prioritete Razvoj regij, v okviru Operativnega
               programa krepitve regionalnih razvojnih potencialov v obdobju 2007 do 2013, za
               obdobje 2010 do 2012. V pozivu so objavljeni tudi roki za predložitev vlog. Sedem
               rokov je v letu 2010. Prvi rok za predložitev vlog je bil že 26.2., vendar smo iz
               službe Vlade dobili 25.2. pojasnila glede izpolnjevanja pogojev glede uvrščenosti v
               izvedbeni načrt. V zaključku tega tudi piše: "Ker postopki priprave in potrjevanja
               izvedbenih načrtov, kot jih določa uredba, v nobeni od razvojnih regij do 26.2.2010
               ne bodo zaključeni, vlog do prvega roka za predložitev vlog ni mogoče posredovati."
               Pod tem je podpisan minister. V občinah ne razumemo, zakaj je prišlo do tega. Vemo,
               da ni bilo razpisa v letu 2009, da je bil ta razpis januarja 2010 z vaše strani
               obljubljen in potem tudi izpeljan. Po vaši zaslugi verjetno, drugače ga še ne bi
               bilo. Vendar ker so občine oziroma regionalne razvojne agencije že novembra lansko
               leto posredovale izvedbene načrte regionalnih razvojnih programov 2010-2012 na vašo
               službo, bi pričakovali, da bodo tudi ustrezno pregledani in potrjeni od Službe Vlade.
               Vendar se to očitno ni zgodilo.</p>
               <p>Zato nas zanima: Zakaj se ne da prijaviti na ta prvi rok, ker mislimo, da se vseeno
               da pregledati in izdati potem te sklepe?</p>
               <p>Vemo, da do 30.9. moramo tudi poročilo oddati o izvedbi teh projektov. Če se stvar
               odlaša, je vprašanje, ali bomo sploh lahko izvedli te projekte.</p>
            </sp>
            <sp xml:id="SDZ5-Redna-14-2010-03-01.sp278">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Prosim, minister dr. Henrik Gjerkeš.</p>
            </sp>
            <sp xml:id="SDZ5-Redna-14-2010-03-01.sp279">

               <speaker>DR. HENRIK GJERKEŠ:</speaker>

               <p>Hvala, gospod predsednik. Spoštovane poslanke in spoštovani poslanci!</p>
               <p>Vsi vemo, kako kratki roki so bili decembra, januarja, ko smo se še z RRA-ji
               pogovarjali, s sveti regij, kako pospešiti te postopke, da bo lahko 5. javni poziv
               januarja objavljen. Izvedbeni načrti, ki so bili posredovani na SVLR, niso bili v
               skladu z novo uredbo o regionalnih spodbudah. In to smo že takrat vedeli. Bili so
               indikativni izvedbeni načrti, za katere se je vedelo, da jih bo treba dopolniti. In v
               skladu z razpisnimi pogoji ter merili, ki so bili objavljeni v 5. javnem pozivu, so
               to regije oziroma RRA-ji oziroma sveti potrdili in na koncu to tudi izvajali. Vendar
               so zaradi kratkih rokov vsaj v večini regij zaprosili za podaljšanje oddaje
               izvedbenega načrta. Ker izvedbeni načrt v novi uredbi o regionalnih spodbudah mora
               biti pregledan s strani SVRL, potem SVRL poda mnenje in to mnenje posreduje regiji
               nazaj; to je nov dvostopenjski način, malenkostna sprememba od prvih štirih javnih
               razpisov. Zaradi pozne prispelosti izvedbenih načrtov zunanji izvajalec, ki smo ga
               najeli za to, da je presodil o izvedbenih načrtih oziroma o primernosti izpolnjevanja
               meril izvedbenih projektov, ni mogel dokončati svojega dela. Nekateri izvedbeni
               načrti so namreč prišli že po roku, ki je bil indiciran, da se pošljejo projekti.
               Večino izvedbenih načrtov je zunanji izvajalec pregledal, SVLR bo za vsako regijo
               pripravilo mnenje. To mnenje pa potem regija oziroma svet regije upošteva ali pa ne -
               po svoji presoji. Gleda na roke, ki so zdaj že preko prve prijave, bo možna prijava
               na drugi rok oziroma na ostale roke letos, ki so še marca, aprila in maja.</p>
               <p>Jaz mislim, da ni nič zamujenega. Vse skupaj smo dejansko stisnili na minimalno
               časovno skalo, ampak stvar se je premaknila in mislim, da bo tudi do konca korektno
               izvedena.</p>
               <p>Hvala.</p>
            </sp>
            <sp xml:id="SDZ5-Redna-14-2010-03-01.sp280">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želi da minister dopolni odgovor?</p>
               <p>Prosim, gospod Lah.</p>
            </sp>
            <sp xml:id="SDZ5-Redna-14-2010-03-01.sp281">

               <speaker>ZVONKO LAH:</speaker>

               <p>Javni poziv je bil 29. 1. Če je bilo z javnim pozivom toliko novitet, da je bilo
               treba izvedbene načrte regionalnih razvojnih programov dopolniti - vemo, kakšen je
               postopek, da mora svet regije potrditi, da morajo občine dodelati in tako naprej, da
               to ne gre.</p>
               <p>Zakaj ste potem dali 26. 2. prvi rok? Od 29. 1. do 26. 2. je manj kot en mesec! Ker
               smo za te spremembe vedeli že lansko leto, da ni notri prometne infrastrukture, sami
               ste rekli, da se v bistvu ne bodo spremenili pogoji, nam v Regionalni razvojni
               agenciji trdijo, da so bili kljub temu projekti pripravljeni tako, da ustrezajo tem
               pogojem. Pa vseeno so bili vsi zavrnjeni. Če bo v nekaj tednih ali v tem tednu že
               nekaj izvedbenih načrtov pregledanih, zakaj ne pregledajo - verjetno niso še z vseh
               agencij prispeli izvedbeni načrti oziroma projekti - samo s tiste agencije, kjer so
               projekti prispeli k vam, da bo to hitreje. Sicer pa imate čas 60 dni do izdaje
               sklepa. V teh 60 dneh se lahko izvedbeni načrti pregledajo in izdajo tudi sklepi. Če
               bodo prijavljeni meseca maja, vloge oddane, in potem 60 dni od takrat - kdaj bodo
               potem projekti izvedeni, če moramo konec devetega meseca izdati poročilo oziroma
               dokazilo o plačilu... .../Opozorilni znak za konec razprave./... skupaj?</p>
               <p>Zato predlagam, minister, da vseeno vzamete te projekte, je pa čudno, kako je bilo
               tudi nam sporočeno, češ, dvignite vloge, sicer vam bomo vse zavrnili, ker nismo še
               izvedbene načrte... .../Izklop mikrofona./...</p>
            </sp>
            <sp xml:id="SDZ5-Redna-14-2010-03-01.sp282">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Prosim minister gospod Gjerkeš.</p>
            </sp>
            <sp xml:id="SDZ5-Redna-14-2010-03-01.sp283">

               <speaker>DR. HENRIK GJERKEŠ:</speaker>

               <p>Hvala.</p>
               <p>Sporočilo vsekakor ni bilo takšno, bil je samo nasvet. Saj mi ne moremo preprečiti,
               da pošljejo projekte na SVRL. Mi smo samo svetovali, naj počakajo v regijah še nekaj
               dni, ker zunanji evalvator še ni v stanju zaradi kratkega roka, ki ga je imel takrat,
               ko je pridobil izvedbene načrte, pregledati te izvedbene načrte. Nikakor nismo
               sugerirali, da bodo zdaj vsi projekti padli. Nikakor niso bili vsi zavrnjeni, nobeden
               ni bil zavrnjen. Samo postopek, ki je predpisan v uredbi o regionalnih spodbudah, ni
               bil korektno izveden. Veste pa, da moramo striktno paziti na te postopke zaradi
               sitnosti, ki smo jih imeli, ker v prvih štirih niso bili striktno upoštevani vsi
               postopki.</p>
               <p>Če bi bili izvedbeni načrti takšni, da bi jih lahko nespremenjene, oktobrske,
               posredovali, bi jih RRA-ji posredovali. Ampak v tistih delih, kjer so bile spremembe,
               kjer smo izpostavili določena merila, so detektirali, da je treba izvedbene načrte v
               določenem delu prilagoditi in so jih tudi prilagodili. Seveda pa to, kakor ste sami
               povedali, potegne za seboj, da jih morajo potrditi regionalni razvojni sveti, svet
               regije in tako naprej. Vse zahteva nek postopek in ta postopek je bil realen, seveda
               v idealnih okoliščinah. Na žalost se je izkazalo, da smo dejansko postavili prekratek
               rok in zato prvi projekti niso bili prijavljeni v februarju. Ampak ni to izključno
               SVRL, ampak je tudi stvar tega, ker smo odobrili regijam, da so lahko kasneje po roku
               pošiljali načrte, ker so, kakor ste tudi sami ugotovili, bili roki kratki in so se
               morali sestajati in potrjevati, mislim, da celo dvakrat, te izvedbene načrte.
               Hvala.</p>
            </sp>
            <sp xml:id="SDZ5-Redna-14-2010-03-01.sp284">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Želite dati postopkovni predlog? Prosim.</p>
            </sp>
            <sp xml:id="SDZ5-Redna-14-2010-03-01.sp285">

               <speaker>ZVONKO LAH:</speaker>

               <p>Gospod minister, nisem zadovoljen z odgovorom. Prihajam iz regije, kjer nismo nič
               popravljali, ker trdijo, da so izvedbeni načrti pripravljeni tako, kot je bilo v
               javnem pozivu. Ampak s tem dopisom se tudi štirje projekti iz naših izvedbenih
               programov ne morejo prijaviti na ta prvi rok, da bi lahko šli v razpis pravočasno in
               bi se projekti izvedli v letošnjem letu. Nič nismo popravljali, vi pa mečete vse v
               isti koš. Enostavno, ker niso bili pregledani izvedbeni načrti, ni vaša služba uspela
               to pregledati od jeseni lanskega leta.</p>
               <p>Zato enostavno odložite vsaj za en mesec, potem pa se bo čakal še sklep 60 dni, ker
               imate rok 60 dni, in mi se bojimo, da občine pritiskajo, ker bi radi letos tudi te
               projekte fizično izvedli in dali dokazila do roka, ki ste ga vi določili.</p>
               <p>Jaz bi postopkovno prosil, če se opravi po Poslovniku razprava na seji Državnega
               zbora. Hvala.</p>
            </sp>
            <sp xml:id="SDZ5-Redna-14-2010-03-01.sp286">

               <speaker>PREDSEDNIK DR. PAVEL GANTAR:</speaker>

               <p>Hvala lepa. O predlogu poslanca Zvonka Laha, da Državni zbor na naslednji seji opravi
               razpravo o odgovoru ministra brez resorja, odgovornega za lokalno samoupravo in
               regionalni razvoj, bo Državni zbor odločal jutri, v torek, 2. marca 2010, v okviru
               glasovanj.</p>
               <p>Silven Majhenič bo postavil vprašanje ministrici za notranje zadeve ter ministru za
               pravosodje. Prosim.</p>
            </sp>
            <sp xml:id="SDZ5-Redna-14-2010-03-01.sp287">

               <speaker>SILVEN MAJHENIČ:</speaker>

               <p>Hvala za besedo, gospod predsednik. Spoštovana ministrica, spoštovani ministri!</p>
               <p>Novembra 2007 je bil pri Vrhovnem državnem tožilstvu ustanovljen specializirani
               oddelek, v katerem sodelujejo poleg tožilcev še policisti in vojaški policisti. Namen
               ustanovitve specializiranega oddelka je preiskovanje oseb s policijskimi pooblastili
               na področju notranjih zadev in obrambe. O pomembnosti tega specializiranega oddelka
               nas sigurno prepričajo številke, ki govore o obravnavanju in podanih ovadbah
               policistom, ki so prekoračili pooblastila ali bili obravnavani zaradi suma storitve
               kaznivih dejanj.</p>
               <p>Zlorabo pooblastil in kazniva dejanja, storjena v vrstah oseb s pooblastili, ne more
               neodvisno raziskovati policija, kajti v tem primeru raziskuje sama sebe, kar pa je v
               nasprotju z odločitvijo Evropskega sodišča za človekove pravice. Vendar zadeve ne
               tečejo, kot so bile zastavljene, saj prepoved vpogleda v notranje, upravne evidence,
               ki jih vodi Ministrstvo za notranja zadeve Republike Slovenije, otežuje delo
               specializiranega oddelka, še posebej, ko je zadeva v fazi preiskovanja in odkrivanja.
               Nesoglasje med policijo in tožilstvom ne bi smelo biti ključno za neuspešno delo
               specializiranega oddelka, ki svoje delo opravlja profesionalno in po zakonu.
               Prevladati bi moral interes, ki sledi cilju namena, to pa morajo zagotoviti
               ministrstva. Odgovornost pa je sigurno na ministrih in predsedniku Vlade, ki je
               odgovoren, da ministrstva delajo v interesu pravne države.</p>
               <p>Zato sprašujem: Ali je res, da nameravate ukiniti ta specializirani oddelek, ki se
               je potrdil z rezultati, ki potrjujejo namen in upravičenost oddelka, samo zaradi
               nesoglasja med policijo in tožilstvom, ki bi morala po vsakršni logiki še kako
               sodelovati med seboj?</p>
               <p>Kaj boste storili, da bo sodelovanje na nivoju, kot se spodobi za te institucije?
               Hvala.</p>
            </sp>
            <sp xml:id="SDZ5-Redna-14-2010-03-01.sp288">

               <speaker>PREDSEDNIK DR. PAVEL GANTAR:</speaker>

               <p>Kdo bo prvi odgovoril? Minister, gospod Zalar. Oba skupaj z ministrico za notranje
               zadeve imata pet minut. Prosim.</p>
            </sp>
            <sp xml:id="SDZ5-Redna-14-2010-03-01.sp289">

               <speaker>ALEŠ ZALAR:</speaker>

               <p>Hvala lepa, gospod predsednik. Spoštovani gospod poslanec. Ta specializirani
               oddelek, o katerem govorite, je organizacijsko sestavni del skupine državnih tožilcev
               za pregon organiziranega kriminala. Pristojnosti teh državnih tožilcev in policistov
               na tem področju so urejene v Zakonu o kazenskem postopku. Ministrstvo za pravosodje
               namerava poseči v Zakon o državnem tožilstvu in zlasti prenoviti nekatere institute,
               ki se nanašajo na organizacijo in način dela skupine državnih tožilcev za pregon
               organiziranega kriminala, in to na način, da bomo zagotovili organizacijske,
               postopkovne, materialne in kadrovske pogoje za optimalno delo.</p>
               <p>To je treba predvsem zaradi tega, ker smo v Sloveniji pred kratkim dobili najprej
               Nacionalni preiskovalni urad, potem pa še specializirani oddelek na Okrožnem sodišču
               v Ljubljani za pregon in za sojenje v nekaterih zadevah gospodarskega in
               organiziranega kriminala. Ta prilagoditev glede pristojnosti in tudi glede tehničnih
               podlag za delovanje, normativnih podlag za delovanje in podobno, je razlog za to, da
               pripravljamo določeno prenovo na tem področju. Povsem jasno pa je, da bo ob tem treba
               upoštevati sodbo, ki ste jo omenili v zadevi Matko, ki je vzpostavila standarde. Gre
               za sodbo Evropskega sodišča za človekove pravice in te sodbe nikakor ne bomo prezrli.
               Tej skupini oziroma temu oddelku bodo tako zagotovljena ustrezna organizacijska
               umestitev in način dodeljevanja zadev, ustrezno število tožilcev in znotraj tega
               specializiranega oddelka tudi ustrezno število policistov. Sicer pa bi rad opozoril
               samo še na to, da je bilo Ministrstvo za pravosodje na problem organizacijske
               vpetosti tega oddelka v skupino državnih tožilcev opozorjeno že 22. decembra 2008 na
               prvem delovnem sestanku, ki smo ga imeli z Vrhovnim državnim tožilstvom. In Vrhovno
               državno tožilstvo je bilo tisto, ki je predlagalo določeno spremembo na tem področju.
               Hvala.</p>
            </sp>
            <sp xml:id="SDZ5-Redna-14-2010-03-01.sp290">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Ministrica, gospa Katarina Kresal.</p>
            </sp>
            <sp xml:id="SDZ5-Redna-14-2010-03-01.sp291">

               <speaker>KATARINA KRESAL:</speaker>

               <p>Hvala lepa. Spoštovani poslanec! Organizacija in pristojnosti državnega tožilstva ne
               sodijo v pristojnost Ministrstva za notranje zadeve, zato je prvi odgovarjal kolega,
               minister za pravosodje.</p>
               <p>Vendar pa bom vendarle podala svoje mnenje v zvezi s tem oddelkom. Zavedam se namreč
               pomena neodvisnega zunanjega nadzora nad delom policije, ki ga izvaja specializiran
               oddelek pri Vrhovnem državnem tožilstvu. Spoštujemo to, da je takšna organizacija
               posledica sodbe Evropskega sodišča, ker zahteva v primeru posega represivnih organov
               v človekove pravice ustrezen neodvisen nadzor in preiskavo. Ob tem pa ne morem mimo
               tega, kar so ugotovili že različni pravni strokovnjaki ob uvedbi takšnega sistema,
               kot ga imamo, torej da smo namesto tega, da bi dobili koherenten sistem učinkovitega
               in neodvisnega preiskovanja nezakonitega poseganja v človekove pravice, dobili
               nesistemski, netransparenten in nedomišljen super nadzorni organ pri Vrhovnem
               državnem tožilstvu, z obsežnimi policijskimi pooblastili. In kot sem sama že večkrat
               poudarila, se zavzemam za celovito ureditev sistemsko preglednega, učinkovitega in
               neodvisnega nadzora nad policijo. Današnji sistem prepletanja pristojnosti in s tem
               prelaganja odgovornosti je finančno in organizacijsko neoptimalen, nesistemski in ima
               po mnenju mnogih strokovnjakov za posledico zmanjšano pravno varnost posameznikov
               pred posameznimi nezakonitimi posegi policije in tudi zmanjšano pravno varnost samih
               policistov pred neutemeljenimi obtožbami in šikaniranji.</p>
               <p>Z našega vidika so torej spremembe potrebne. V kakšni smeri, je v pristojnosti
               Ministrstva za pravosodje. Seveda pa nikakor ni mogoče govoriti kar počez o ukinitvi
               tovrstne ureditve. Hvala lepa.</p>
            </sp>
            <sp xml:id="SDZ5-Redna-14-2010-03-01.sp292">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Samo Bevk bo postavil poslansko vprašanje ministru za finance.</p>
            </sp>
            <sp xml:id="SDZ5-Redna-14-2010-03-01.sp293">

               <speaker>SAMO BEVK:</speaker>

               <p>Hvala za besedo, gospod predsednik. Spoštovani zbor. Ministra za finance dr. Franca
               Križaniča sprašujem v zvezi s poenostavitvijo odmere dohodnine od obresti na denarne
               depozite pri bankah in hranilnicah v Sloveniji, tako da bi denarne ustanove direktno
               obveščale Davčno upravo Republike Slovenije z vnaprej pripravljenimi davčnimi
               napovedmi. Na podlagi zakona o dohodnini morajo davčni zavezanci vložiti napoved za
               odmero dohodnine od obresti na denarne depozite pri bankah in hranilnicah,
               ustanovljenih v Sloveniji ter v drugih državah članicah Evropske unije, v primeru, da
               skupni znesek obresti dosežen v davčnem letu presega 1.000 evrov. Na podlagi sedanje
               ureditve mora davčni zavezanec davčno napoved vložiti pri davčnemu uradu. Lahko pa
               tudi vloži napoved v elektronski obliki prek sistema E-davki. Pri tej ureditvi se
               pojavljajo težave, ker mora veliko ljudi priti iz oddaljenih krajev do davčnih
               uradov. Marsikje tudi starejši in bolni na to enostavno pozabijo in tudi ne morejo
               elektronsko vlagati napovedi. Zaradi tega bi bilo bolje, da bi banke in hranilnice
               letno obveščale davčne urade o zneskih obresti. V primeru, da ti zneski presegajo
               1.000 evrov, pa bi bilo smiselno, da Davčna uprava na podlagi posredovanih podatkov s
               strani bank in hranilnic pripravi predizpolnjeno napoved in jo posreduje davčnim
               zavezancem po pošti. V primeru, da davčni zavezanec ne ugovarja, bi se s tem končala
               njegova davčna obveznost.</p>
               <p>Na podlagi teh sprememb poenostavitve davčnega postopka, ki ga predlagam, bi se
               razbremenili davčni zavezanci glede roka in načina vložitve. S tem bi omogočili
               starejšim in osebam iz oddaljenih krajev, da jim ne bi bilo treba hoditi na te
               oddaljene davčne urade in jim ne bi bilo treba paziti na roke vložitev napovedi.
               Ministra za finance dr. Franca Križaniča sprašujem:</p>
               <p>Ali pripravljate kakšne davčne poenostavitve za davčne zavezance na tem področju?</p>
               <p>Za odgovor se že vnaprej lepo zahvaljujem.</p>
            </sp>
            <sp xml:id="SDZ5-Redna-14-2010-03-01.sp294">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Prosim, minister za finance dr. Franc Križanič.</p>
            </sp>
            <sp xml:id="SDZ5-Redna-14-2010-03-01.sp295">

               <speaker>DR. FRANC KRIŽANIČ:</speaker>

               <p>Spoštovani, hvala za vprašanje.</p>
               <p>Odgovor se glasi: za uveljavitev predlaganja poenostavitve je na zakonodajni ravni
               nujna sprememba Zakona o davčnem postopku. Poleg tega pa je treba proučiti in
               prilagoditi delovne postopke na Davčni upravi. Hitre rešitve glede te spremembe po
               mnenju našega ministrstva ne bi bile primerne. Ne glede na to, pa ocenjujemo, da je
               predlog treba podrobneje proučiti predvsem z naslednjih vidikov.</p>
               <p>Prvič, z vidika vpliva spremembe sistema pobiranja davka na obseg pobranih davkov,
               posebej v odboju finančne konsolidacije javnih financ.</p>
               <p>Drugič, z vidika tehničnih zmogljivosti informacijskega sistema DURS, saj je le-ta
               do izgradnje novega davčnega informacijskega sistema, ki ga letos začenjamo,
               preobremenjen in ne omogoča novih nadgradenj oziroma aplikacij. Še vedno deluje v
               sistemu DOS.</p>
               <p>Tretjič, z vidika ustreznosti spremembe veljavnega sistema napovedovanja davka iz
               naslova obresti. Tu je treba upoštevati, da DURS ne more avtomatično pridobiti
               podatkov o dohodkih iz naslova obresti od tujih bank oziroma drugih ponudnikov
               plačilnih storitev, zaradi tega je vprašanje, ali za davčnega zavezanca
               predizpolnjena napoved, na katero bi moral ugovarjati, ker dohodki iz tega naslova,
               doseženi v tujini, ne bi bili vključeni v predizpolnjeno napoved, dejansko pomeni
               poenostavitev ali pa komplikacijo in možnost določenih konfliktov.</p>
               <p>Četrtič, predlog je treba proučiti tudi z vidika nadzora in celovitosti podatkov,
               vključenih v predizpolnjeno napoved, ki bi zagotavljali pravilno odmero davka. Šele
               na podlagi te celotne ocene bo mogoče sprejeti dokončno odločitev, ali oziroma kdaj
               spremeniti sistem pobiranja davka, tako kot predlaga poslanec v svojem vprašanju. Je
               pa to brez dvoma eden od dolgoročnejših ciljev, ki pa terja bistveno izboljšano
               informatiko, glede na sedanje stanje.</p>
               <p>Hvala lepa.</p>
            </sp>
            <sp xml:id="SDZ5-Redna-14-2010-03-01.sp296">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Renata Brunskole bo postavila poslansko vprašanje ministru za okolje in prostor.</p>
               <p>Prosim.</p>
            </sp>
            <sp xml:id="SDZ5-Redna-14-2010-03-01.sp297">

               <speaker>RENATA BRUNSKOLE:</speaker>

               <p>Hvala lepa. Lepo pozdravljeni.</p>
               <p>Vprašanje postavljam gospodu prof. dr. Roku Žarniću. Ministrstvo za okolje in
               prostor je pristojno za povračilo škode, ki jo povzročajo zavarovane vrste
               prostoživečih živali pri domačih živalih - drobnici in ostalih živalih. Na žalost se
               je izkazalo, da je bilo Ministrstvo za okolje in prostor do zdaj neučinkovito ali
               premalo učinkovito - po mnenju kmetov - pri izplačevanju odškodnin. V prejšnjem tednu
               sem bila tudi sama udeleženka okrogle mize na temo problemov z zavarovanimi vrstami
               prostoživečih živali, ki jo je organizirala Kmetijsko-gozdarska zbornica Slovenije.
               Prisotni so bili predstavniki območnih enot iz cele Slovenije. Veliko je bilo kritik
               in ostrih besed v zvezi z učinkovitostjo delovanja pristojnih služb v okviru
               Ministrstva za okolje in prostor, v tem primeru Agencije Republike Slovenije za
               okolje, ki je bila sicer pohvaljena, da je sedaj ta dejavnost oziroma to delo
               izvedeno bolj transparentno in učinkovitejše, kot je bilo prej pri drugi službi, ki
               je bila za to odgovorna, vendar se še vedno soočajo s težavami pri izplačevanju
               odškodnin. Poudarjeno je bilo, da bi bilo treba učinkoviteje reševati to problematike
               s kvalitetnejšo spremembo zakonodaje, da bodo tudi kmetje, ki se dejansko ukvarjajo s
               kmetijsko dejavnostjo in od tega živijo, imeli občutek, da ščitimo in podpiramo njih
               in njihovo delovanje, ne pa samo divjadi oziroma prostoživečih živali.</p>
               <p>Zanima me: Kako bo Ministrstvo za okolje in prostor pristopilo k reševanju te
               problematike?</p>
               <p>Ali se nam morebiti v kratkem obeta tudi sprememba zakonodaje na tem področju?</p>
            </sp>
            <sp xml:id="SDZ5-Redna-14-2010-03-01.sp298">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Prosim, minister za okolje in prostor dr. Roko Žarnić.</p>
            </sp>
            <sp xml:id="SDZ5-Redna-14-2010-03-01.sp299">

               <speaker>DR. ROKO ŽARNIĆ:</speaker>

               <p>Spoštovani! Najlepša hvala za vprašanje. Pri tem vprašanje je, zanimivo, prišlo do
               časovnega zamika. Pritožbe na neučinkovitost so bile vmes že odpravljene. In na dan
               23.2.2010 je ostalo še 20 nerešenih odškodninskih zahtevkov od 911 v letu 2009, se
               pravi, 2%.</p>
               <p>Toda naj se vrnem na začetek. Pri nas imamo to področje regulirano z dvema zakonoma,
               Zakonom o ohranjanju narave in Zakonom o divjadi in lovstvu, ter z navodili za
               ravnanje v teh zadevah in s Pravilnikom o primernih načinih varovanja premoženja.
               ARSO, Agencija Republike Slovenije za okolje, ki ste jo pohvalili, se je zadeve dokaj
               resno lotila in kot kaže, zaostankov ni več. Bi vam pa mogoče za lažje razumevanje
               prebral nekaj zelo zanimivih podatkov. Od leta 2005 do 2009 je bilo rešenih 5.518
               zahtev, 20 jih je še ostalo v reševanju, kar je davkoplačevalce stalo približno 1
               evro na prebivalca Slovenije ali milijon 973 tisoč 136 evrov. In če k temu dodamo še
               236 tisoč 472 evrov za 491 vlog od leta 2005 do 2009 za zaščitne ukrepe, imamo pred
               seboj nekako to zadevo. Mislim, da kritika, da država slabo pokriva te zadeve, ni
               ravno na mestu. Jasno, ljudje si želijo več denarja od države. Tu pride 360 evrov na
               primer, s čimer sta ovca ali dve dobro poplačani. Pa ne bi hotel biti narobe
               razumljen, vendar treba je še to povedati, da je izšel javni razpis 5. februarja,
               kjer je za letos predvidenih sto tisoč evrov nepovratnih sredstev za nakup elektro
               mrež in pašnih aparatov kjer ministrstvo financira 60% priznanih stroškov. Na
               internetu so ti razpisi objavljeni, zaključijo se 10. maja.</p>
               <p>Torej gre za preventivo, vlagamo v to, v redu plačujemo zakonske obveze in mislim,
               da tukaj ni kaj komentirati. Vsak zakon se da spremeniti, se ga da dopolniti, se ga
               da izboljšati, samo to je pa sedaj že druga zgodba. Hvala.</p>
            </sp>
            <sp xml:id="SDZ5-Redna-14-2010-03-01.sp300">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Želite dopolnitev odgovora? Prosim.</p>
            </sp>
            <sp xml:id="SDZ5-Redna-14-2010-03-01.sp301">

               <speaker>RENATA BRUNSKOLE:</speaker>

               <p>Hvala lepa. Najlepše se vam zahvaljujem za odgovor, bi pa ob tem podala tudi nekaj
               mnenj iz te razprave na okrogli mizi. Predvsem je bil dan zelo oster poudarek, da bi
               bila potrebna večja socialna sobivalna kvantiteta, torej ljudje, zveri celo razprave
               je bila o tem, da bi se morali v Sloveniji odločati...</p>
            </sp>
            <sp xml:id="SDZ5-Redna-14-2010-03-01.sp302">

               <speaker>PREDSEDNIK DR. PAVEL GANTAR:</speaker>

               <p>Kolegica ne smete širiti teme, dopolnitev odgovora bi prosil.</p>
            </sp>
            <sp xml:id="SDZ5-Redna-14-2010-03-01.sp303">

               <speaker>RENATA BRUNSKOLE:</speaker>

               <p>V redu, hvala, saj to je v zvezi s tem. Predvsem se moramo odločiti, ali želimo
               poseljeno pokrajino in kmetijsko dejavnost ali bomo ščitili prosto živeče živali. Gre
               za problematiko sobivanja ljudi in divjadi.</p>
               <p>V zvezi s tem jaz tudi sama predlagam in prepričana sem, da boste tudi vi v okviru
               vašega resorja v tej smeri še želeli, da bi potekal normalen dialog med Ministrstvom
               za okolje in prostor in tudi vsemi tistimi, ki se ukvarjajo s kmetijsko dejavnostjo
               in da bi v bodoče tudi v zvezi z izplačilom odškodnin pa tudi v zvezi s sobivanjem
               zadeve potekale tako, kot je treba.</p>
               <p>Predlagam, da to zadevo tako resno, kot ste že sedaj na začetku, nadaljujete še
               naprej. Hvala za odgovor.</p>
            </sp>
            <sp xml:id="SDZ5-Redna-14-2010-03-01.sp304">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Silva Črnugelj bo postavila vprašanje ministru za okolje in prostor.
               Zdaj imamo okoljski program v tem trenutku. Prosim.</p>
            </sp>
            <sp xml:id="SDZ5-Redna-14-2010-03-01.sp305">

               <speaker>SILVA ČRNUGELJ:</speaker>

               <p>Hvala lepa za besedo, lepo pozdravljeni gospod minister in predsednik.</p>
               <p>Res je, izgleda, da smo danes nekako poslanci začutili, da imamo resnega sogovornika
               med seboj in ker je okolje neka takšna splošna priljubljena tema vseh poslancev, smo
               verjetno želeli, tudi jaz, izkoristiti vaš svež zagon in entuziazem ki ga imate na
               temu področju.</p>
               <p>Naj se osredotočim na vprašanje. Slovenija je znana po svojih naravnih lepotah. Te
               naravne lepote so neizmerne. Tisti, ki ima rad naravo, zna tudi v tej naravi uživati.
               Paralelni podzemni svet v Sloveniji je neizmerno bogat in metri in metri, kilometri,
               stotine metrov rovov podzemnih ima, so neko neizmerno bogastvo, ki si ga imajo
               možnost ogledati nekateri v javno dostopnih terminih, nekateri pa samo ljubiteljsko
               in kot člani Jamarske zveze. Če le povem, da sem na spletnih straneh Jamarske zveze
               videla, kako in na kakšen način, koliko dejansko se Jamarska zveza ukvarja z vsem tem
               našim paralelnim podzemnim svetom in vsemi temi lepotami. V zadnjem času je bilo zelo
               veliko govora o nekaterih najbolj znanih jamah, to sta Postojnska jama in Škocjanske
               jame, zaradi že v medijih dosti znanih problemov. Ampak ti problemi niso vezani samo
               na te najbolj razvpite in najbolj znan jame, ampak so vezani tudi na ostale jame, ker
               so bogate po vseh svojih lepotah, če ne mogoče celo so ta bogastva in lepote
               nekoliko, bi človek rekel, bolj mistične, za nekatere bolj interesantne in tako
               naprej. Če gremo samo v Planinsko jamo, Križno jamo, zdaj že Križno jamo 2 in novih
               rovih, ki so jih pridni jamarji odkrili, lahko ugotovimo, da je tukaj eno bogastvo,
               ki zgleda, da ni dovolj raziskano. Mene zanima:</p>
               <p>Kaj mislite ukreniti na tem področju? Zakonodaja je bila sprejeta v enem obdobju,
               evalvacija, implementacija te zakonodaje pa je potrebna.</p>
               <p>Koliko menite, da bo treba dejansko še postoriti na tem področju, podelitvi koncesij
               tudi za druge ne toliko znane jame, recimo Taborska, Županova in tako naprej? V
               Sloveniji jih je kar veliko. Ne samo zaradi obiska, ampak bi bila to eventualno tudi
               zelo bogata gospodarska dejavnost. Hvala lepa.</p>
            </sp>
            <sp xml:id="SDZ5-Redna-14-2010-03-01.sp306">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Prosim, minister za okolje in prostor dr. Roko Žarnić.</p>
            </sp>
            <sp xml:id="SDZ5-Redna-14-2010-03-01.sp307">

               <speaker>DR. ROKO ŽARNIĆ:</speaker>

               <p>Spoštovani gospod predsednik, spoštovana gospa poslanka!</p>
               <p>Najlepša hvala najprej za zelo spodbudne besede. V tem odgovoru bom skušal nekaj
               številk tako malo na kratko povedati. Imamo Zakon o varstvu podzemnih jam iz leta
               2004 in leta 2006 dopolnjen, ki celovito ureja varstvo in naravo podzemnih jam. Vsak
               zakon je zakon, kakršen je, in vsak zakon rabi občasno prenovo in preverjanje. Če je
               štiri leta preteklo od zadnje verzije, se bo verjetno treba lotiti že malo kritične
               ocene na osnovi izkušenj, ki jih imamo z implementacijo tega zakona. In ravno tu pa
               je mali problem. Operacionalizacija sistema varstva podzemnih jam ne poteka tako
               hitro in tako celovito, kot bi si želeli, vključno s povečanjem izvajanja nadzora, ki
               je nujno. Se pravi zakone, ki jih imamo, ne da bi jih spremenili, je treba najprej
               dovolj dobro uveljaviti in operacionalizirati. Jasno, s to operacionalizacijo
               dobivamo podatke za izboljšave.</p>
               <p>Mogoče malo statistike. V Pravilniku o določitvi in varstvu podzemnih jam iz leta
               2004 in 2006 je vključenih 8 tisoč 382 podzemnih jam pri nas. Pa še zdaleč niso vse.
               Od teh je 6 jam opredeljenih za zaprte jame, ki so tako ranljive, da jim lahko grozi
               vsakršno vstopanje vanje. Torej samo 6 jih je zaprtih. 184 jam je opredeljenih kot
               odprte jame z nadzorovanim vstopom. Tukaj je seveda tudi Postojnska jama. Zaradi
               občutljivosti je vstopanje treba nadzorovati. 8.192 jam pa sodi med odprte jame.
               Trenutno je fizično z vrati zaprtih 79 jamskih vhodov. Se pravi, ne vseh 384. Na
               podlagi zakona so sprejeti še trije podzakonski predpisi: Pravilnik o sporočanju
               podatkov o podzemnih jamah, Pravilnik o usposobljenosti za samostojno jamarsko
               delovanje in Pravilnik o usposobljenosti za jamske vodnike za vodenje po odprtih
               jamah, ki so urejene za turistični obisk.</p>
               <p>Kot sem rekel, v ta izvajanja zakona so vključene aktivno najpomembnejše nevladne
               organizacije, ki se ukvarjajo z jamami, kot so Jamarska zveza Slovenije, jamarska
               društva, Institut za raziskovanje Krasa pri Slovenski akademiji znanosti in
               umetnosti. Tista začetka, pogojno rečeno, kritika ne gre toliko na njihovo dejavnost,
               vendar je povezana s številom jam, ki jih imamo. Tukaj smo tudi toliko bogati, da je
               težko vse dobro obvladati. Zaradi omejitve finančnih in kadrovskih zmožnosti pa je še
               vedno tukaj veliko stvari treba postoriti in treba se je truditi da čim bolje
               opravimo to delo. Hvala.</p>
            </sp>
            <sp xml:id="SDZ5-Redna-14-2010-03-01.sp308">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Želite dopolnilni odgovor? Prosim, gospa Črnugelj.</p>
            </sp>
            <sp xml:id="SDZ5-Redna-14-2010-03-01.sp309">

               <speaker>SILVA ČRNUGELJ:</speaker>

               <p>Hvala lepa za besedo. Jaz se zavedam, da je zaradi količine tega neizmernega
               paralelnega sveta oziroma bogastva, ki ga imamo, nadzor, varovanje veliko težje, kot
               je recimo v državah, ki takih jam in v takem obsegu nimajo, tudi ne v takih metražah
               kot je v Sloveniji. Pa vendarle je to eno veliko bogastvo za celo Slovenijo in ga je
               vredno ohraniti, ne nazadnje tudi pokazati širši javnosti. Pred kratkim sem bila na
               Kubi. Oni imajo sicer bogat jamski svet, ampak ker sem si jaz našega dodobra
               ogledala, se ne da primerjati. Ampak imajo pa način izkoriščanja in reprezentiranja
               javnosti in turistom daleč bolj intenziviran, kot je tukaj v naši Sloveniji.
               Sprašujem vas:</p>
               <p>Ali načrtujete tudi kakšna dodatna sredstva v nekaterih drugih finančnih
               perspektivah, ker za raziskovanje, varovanje in ne nazadnje tudi za vlaganje v
               infrastrukturo v tem jamskem svetu je treba imeti tudi določena finančna sredstva?</p>
               <p>Nekaj jih bo verjetno v sklopu biodiverzitete in leta biodiverzitete mogoče v
               naslednjih finančnih obdobjih tudi dobiti oziroma se pripraviti za črpanje nekaterih
               novih sredstev. Hvala lepa.</p>
            </sp>
            <sp xml:id="SDZ5-Redna-14-2010-03-01.sp310">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Minister, dr. Žarnić.</p>
            </sp>
            <sp xml:id="SDZ5-Redna-14-2010-03-01.sp311">

               <speaker>DR. ROKO ŽARNIĆ:</speaker>

               <p>Hvala za vprašanje. S sredstvi je tako. Nekatere teh jam, ne mnoge, imajo
               koncesionarje. Vemo, da velik del koncesije pride nazaj v občino. To je eden od teh
               virov sredstev, ki se lahko vložijo tudi v to, kar ste omenili. Drugo je turizem.
               Sigurno je to treba izkoristiti. Te jame v takem velikem obsegu, če bi to mogoče bilo
               kje drugje, bi bile bolj komercialno izkoriščene. Ali je komercialna izkoriščenost pa
               naravi vedno prijazna? Tukaj je treba najti neko ravnotežje.</p>
            </sp>
            <sp xml:id="SDZ5-Redna-14-2010-03-01.sp312">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Dr. Luka Juri bo postavil poslansko vprašanje ministru za okolje.</p>
            </sp>
            <sp xml:id="SDZ5-Redna-14-2010-03-01.sp313">

               <speaker>DR. LUKA JURI:</speaker>

               <p>Hvala lepa. Minister, kot je bilo skoraj napovedano, vidite, da komaj ste v sedlu,
               pa že ste tu z nami v nočnih urah. Dobrodošli.</p>
               <p>Čeprav ste na ministrskem sedlu šele nekaj tednov, vas želim opozoriti na
               večdesetletno težavo, ko jo trpimo prebivalke in prebivalci Mestne občine Koper,
               predvsem Dekanov in Bertokov. To je kemična tovarna Kemiplas.</p>
               <p>Ta industrija je v času socializma od leta 1949 živela pod imenom Iplas, nato pa se
               je preoblikovala in dobila novo ime Kemiplas v času privatizacije. Žal pa je obdržala
               več ali manj isto tehnologijo, s katero proizvaja anhidrid ftalne kisline, anhidrid
               maleinske kisline, dioktiftalat, PET predforme in tako dalje.</p>
               <p>Pobuda, da bi se tovarna preselila, je stara že več let. Potekala so celo že uradna
               pogajanja, vendar se je vse ustavilo na mrtvi točki, tako da danes Mestna občina
               Koper in skupina občank in občanov išče svojo pravico na sodišču, doslej neuspešno.
               Vprašanje Kemiplasa se je v preteklem letu za nekaj časa umirilo, potem ko se je
               uprava odločila zaradi gospodarske krize ustaviti proizvodnjo, sedaj pa ponovno
               obratuje in v ozračje dnevno izpušča nevarne snovi. Res je, da se izvajajo meritve,
               vendar te naroča in plačuje sam lastnik tovarne, ki ima interes prikazati, da je vse
               v redu. Edina neodvisna meritev, ki jo je pred leti izvajalo vaše ministrstvo, pa je
               pokazala prekomerne izpuste. Poleg tega je stanje, pa ne samo stanja, ampak tudi
               alarmanten občutek, ki je prisoten v javnosti, toliko bolj poslabšal incident, ki se
               je zgodil prejšnji teden, ko je ponoči izbruhnil požar in le zaradi hitre
               intervencije gasilcev ni prišlo do izredno škodljivih izpustov v okolje in do smrtnih
               žrtev; sami veste za ta incident. Hkrati pa na vašem ministrstvu že nekaj časa čaka
               vloga, s katero naj bi odobrili delovanje Kemiplasa, ker pa odgovora še ni, tovarna
               smatra molk organa kot odobritev in prosto deluje.</p>
               <p>Zato vas sprašujem: Kdaj lahko pričakujemo, da bo vaše ministrstvo vendarle
               odgovorilo na odprto vlogo?</p>
               <p>In:</p>
               <p>Kakšne so možnosti, da se spremeni sedanja praksa in da vi urejate ter izvajate
               meritve, seveda na stroške Kemiplasa?</p>
               <p>Na koncu me še zanima: Kakšne so možnosti, da bi ministrstvo ob sodelovanju lokalne
               skupnosti pristopilo k aktivnemu iskanju rešitve, s katero bi se tovarno Kemiplas
               vendar zaprlo? Hvala.</p>
            </sp>
            <sp xml:id="SDZ5-Redna-14-2010-03-01.sp314">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Prosim, minister za okolje in prostor dr. Roko Žarnić.</p>
            </sp>
            <sp xml:id="SDZ5-Redna-14-2010-03-01.sp315">

               <speaker>DR. ROKO ŽARNIĆ:</speaker>

               <p>Gospod predsednik! Spoštovani gospod poslanec, hvala lepa za najbolj vroče vprašanje
               na koncu dneva, ampak me ne moti, ker sem na to vprašanje pripravljen že od takrat,
               ko se je nesreča zgodila. Še najbolj me je pa zbodla pripomba koprskega župana, ker
               mislim, da je zelo narobe razumel moje sporočilo novinarjem - ravno v nasprotno
               smeri. Namreč, morate vedeti, da so pri izdaji dovoljenj veliki pritiski, da so
               nekateri lastniki izredno vešči pri uveljavljanju svojih interesov na sodiščih z
               dobrimi advokati in pri takih zelo kočljivih zadevah smo tudi mi posebej pozorni.
               Moja izjava je šla v to smer, da ravno zaradi tega dogodka bomo skušali zadeve še
               bolj organizirano in bolj kvalitetno pripraviti, da v primeru, da bi prišlo pri
               dovoljenjih do sklepov, ki niso ravno po želji lastnikov, da bi takšni sklepi bili
               tako močni, da bi bili ubranljivi. To je bilo moje sporočilo, ki ga je župan narobe
               razumel. V nobenem primeru ne gre za to, da želimo skrivati, da želimo služiti
               kapitalu, kot se je nekaj slišalo, vendar želimo pravično in pošteno - v skladu z
               zakonodajo, kakršno imamo - ukrepati in urediti ta problem.</p>
               <p>Sami ste povedali, da je nekaj časa zadeva mirovala, zato tudi od leta 2007 se
               stvari niso premaknile, ker obrat ni obratoval.</p>
               <p>Mi smo vodili tudi dva postopke v zvezi z zahtevo zavezanca za predelavo odpadkov in
               zahtevo, da bi dobili status zbiralca odpadkov. V obeh primerih smo se odločili
               negativno, vendar je na drugi stopnji zavezanec na pritožbi dobil del ugoditve in je
               šla zadeva spet na prvo stopnjo. Se pravi, da se s tem intenzivno ukvarjamo.</p>
               <p>Danes zjutraj sem se sestal s kolegi, ki so za to zadolženi, in ravno to, kar ste vi
               rekli, neodvisno od tega, smo sami ugotovili, da je treba glede monitoringa nekaj
               bolj radikalno ukrepati in bomo predlagali spremembo Zakona o varstvu okolja tako, da
               izbira pooblaščenca, ki meritve izvaja, ni več prepuščena upravljavcu, ki ga plačuje,
               temveč bi bil neposredno neodvisen ekspert, pooblaščenec ministrstva, s tem da pa bi
               upravljavec z neko obvezno kavcijo račun pokril. Vendar, ne direktno izvajalcu,
               temveč integralno v proračun ali na kakršenkoli način in bi s tem pooblaščenec bil
               popolnoma neodvisen. S tem bi zagotovili bistveno višjo kakovost pristopa k reševanju
               problemov in bi imeli neobremenjene strokovne meritve, kar bi rešilo veliko teh
               problemov.</p>
               <p>Za zaključek pa še - in da me ne bo kdo narobe razumel. Za naše ministrstvo so
               takšni dogodki neke vrste posebni dogodki, ki omogočajo preboj navzgor. Po hudih
               potresih, ki se nahajajo, kljub žrtvam se s popotresno prenovo nekaj uredi, se gre na
               višji nivo. Mislim, da tudi ta primer Kemiplasa je lahko negativen, ampak nekoliko
               prispeva - ne bom rekel, da je pozitiven - k premiku naprej in verjamem, da bomo v
               kratkem času vsi bolj zadovoljni.</p>
            </sp>
            <sp xml:id="SDZ5-Redna-14-2010-03-01.sp316">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Prehajamo na drugi krog vprašanj poslank in poslancev. Ste želeli
               dopolnitev odgovora? Mislil sem, da ste tako zadovoljni z odgovorom, da tega niste
               želeli, ampak dobro. Prosim, dr. Juri želi dopolnitev odgovora.</p>
            </sp>
            <sp xml:id="SDZ5-Redna-14-2010-03-01.sp317">

               <speaker>DR. LUKA JURI:</speaker>

               <p>V italijanščini pravijo, da apetit prihaja, medtem ko ješ. In ker je bil odgovor tako
               dober, seveda, ne morem, da ne bi prosil še za dopolnilni odgovor.</p>
               <p>Glede na to, da ste me, moram reči, zelo razveselili z napovedjo, da razmišljate o
               spremembi zakonodaje, s katero bi lahko samo ministrstvo določalo izvajalca meritev
               in konec koncev tudi določal njegovo finančno samostojnost in ga dejansko postavilo
               na položaj, da lahko izvaja svoje delo. Spoštovani minister, ne zameriti, ampak
               zanima me:</p>
               <p>Kdaj nameravate ta predlog podati? Hkrati pa lahko računate tukaj na polno podporo
               mene in kolegov, da bo ta sprememba šla čim prej skozi. Hvala.</p>
            </sp>
            <sp xml:id="SDZ5-Redna-14-2010-03-01.sp318">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Prosim. Želi minister odgovoriti? Prosim, minister.</p>
            </sp>
            <sp xml:id="SDZ5-Redna-14-2010-03-01.sp319">

               <speaker>DR. ROKO ŽARNIĆ:</speaker>

               <p>Hvala. Danes zjutraj sva z direktorjem ARSO o tem se pogovarjala. Se pravi, postopek
               se je začel.</p>
            </sp>
            <sp xml:id="SDZ5-Redna-14-2010-03-01.sp320">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Kot sem že omenil, gremo na drugi krog. Dr. Vinko Gorenak bo postavil
               poslansko vprašanje ministru za pravosodje. Prosim.</p>
            </sp>
            <sp xml:id="SDZ5-Redna-14-2010-03-01.sp321">

               <speaker>DR. VINKO GORENAK:</speaker>

               <p>Hvala lepa, spoštovani gospod minister. Mi smo v Poslanski skupini SDS zahtevali
               nujno sejo Odbora za notranjo politiko, javno upravo in pravosodje na temo nagrad
               stečajnim upraviteljem in nisem imel namena danes tega vprašanja sploh postavljati.
               Ampak razlog, da postavljam to vprašanje, je bil pravzaprav v tem, kar je ministrstvo
               25. 2. sporočilo javnosti po tisti naši zahtevi za izredno sejo odbora. V vašem
               sporočilu za javnost, se pravzaprav s to našo pobudo na nek način strinjate in lepo
               vse stvari, ki so narobe na tem področju po vaši lanskoletni spremembi pravilnika 11.
               7. 2009, nekako prevalite na Vrhovno sodišče oziroma na sodišča.</p>
               <p>Ko smo pisali to zahtevo, nismo imeli namena napadati sodišč in njihovih odločitev,
               ona so pri tem avtonomna, ampak smo želeli opozoriti na sistem, ki na tem področju ni
               dorečen. In zato bom šel malo nazaj. 11 dni po sprejemu vašega mandata ste verjetno
               kot eno prvih normativnih stvari spremenili pravilnik s tega področja, posegli ste v
               3. in 5. člen. Mislim, da so se zadeve začele že tam. Na vsak način so se začele že
               tam, tako vsaj kažejo vse podrobnejše analize. Kasneje, 28. 2. kljub deflaciji v času
               veljavnosti zakona - ne morem namreč govoriti o celemu letu 2008 ampak o veljavnosti
               zakona, ta pa je bila tri mesece, je bila deflacija, pa niste nič znižali. V času
               potem v nadaljevanju do meseca maja se je zgodil tudi Videm-Krško, ni bilo nič
               spremljanja situacije in tisto, kar je še vedno narobe, za kar jaz mislim, da je
               pripeljalo do tega problema, ki danes velja v sodstvu - mislim, da so sodniki kar
               malo zmedeni, upravičeno zmedeni, ker če vsake nekaj dni spremenijo predpise, potem
               je lahko težava, tudi za sodnike. In potem tisti mesec maj lanskega leta in hkrati
               tisto, kar se je zgodilo v tej dvorani in sam sem takrat opozarjal pri zagovoru
               tistega amandmaja - govorim seveda o tretjemu odstavku 499. člena, s katerim ste
               podzakonske akte, ki so takrat veljali, naredili veljavne tudi za nazaj pred 1. 10.
               -, da je to naredilo največ zmede, ki jo danes na temu področju imamo. Zmedo imamo pa
               popolno, o tem pa v dopolnitvi vprašanja. Hvala.</p>
            </sp>
            <sp xml:id="SDZ5-Redna-14-2010-03-01.sp322">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Prosim, minister za pravosodje Aleš Zalar, potem bomo videli, če bo
               dopolnitev. Prosim.</p>
            </sp>
            <sp xml:id="SDZ5-Redna-14-2010-03-01.sp323">

               <speaker>ALEŠ ZALAR:</speaker>

               <p>No, saj jaz vprašanja sedaj niti nisem slišal, ampak ker je bilo napovedano, bom
               odgovarjal na tisto, kar je bilo napovedano. To pa je, da še vedno spremljamo na
               ministrstvu stanje na področju izplačil stečajnim upraviteljem in odgovor je:
               "Absolutno da." Spremljamo ga in tu vam lahko pokažem, recimo, gosto tipkam seznam na
               tridesetih straneh za vsako zadevo posebej od oktobra 2008 dalje po stečajnih
               postopkih, po zneskih izplačil in tako naprej. To redno spremljamo na ministrstvu in
               tukaj ni nobenih sprememb.</p>
               <p>Mi sicer spremljamo tudi stanje na celotnem področju v zvezi z izvajanjem stečajne
               zakonodaje, insolventne zakonodaje in zato pripravljamo eno večjo spremembo te
               zakonodaje. Ta bo predvidoma vložena v vladno proceduro še v temu mesecu in potem v
               nadaljevanju bo seveda Državni zbor lahko razpravljal o rešitvah, ki jih
               pripravljamo. Vse to pa je seveda posledica spremljanja stanja na temu področju,
               vključno z vprašanji, ki se nanašajo na delo stečajnih upraviteljev pa tudi
               plačevanje stečajnih upraviteljev.</p>
               <p>Rad bi ob tem izpostavil to, da ministrstvo spremlja stanje, ko gre za izplačila,
               tudi še na druge načine. Mi smo opozarjali večkrat, tako kot ste pravilno že sami
               ugotovili, tako sodne organe, pa ne samo Vrhovno sodišče, ki skrbi za enotno sodno
               prakso, ampak vsa sodišča, ki rešujejo stečajne postopke, pa protikorupcijsko
               komisijo, pa Vrhovno državno tožilstvo; skratka, tisto, kar minister lahko v mejah
               pooblastil in pristojnosti, ki jih ima, stori za ureditev stanja na tem področju, smo
               storili, predvsem pa smo omejili enormne zneske nagrad stečajnim upraviteljem. Vi
               veste, da so bile te neomejene višine posledica ureditve, ki jo je izpeljala prejšnja
               vlada. Ko je prišlo do prvih izplačil, je v teh primerih naše ministrstvo takoj
               interveniralo in 11. julija je začel veljati nov pravilnik, ki je zagotovil te
               omejitve in ki je določil tudi drugačno strukturo in način plačevanja, tako da je
               sedaj stečajni upravitelj nagrajen predvsem v odvisnosti od tega kako uspešen je pri
               unovčevanju stečajne mase, ne pa tako kot je bilo prej, po prejšnji ureditvi, ko je
               pretežni del izplačila bil vezan na zgodnjo fazo stečajnega postopka, ki pa se še ni
               zacelila v nekem zelo obsežnem delu stečajnega upravitelja. Tako da, ocenjujemo, da
               so praktični učinki teh omejitev, ki jih je ministrstvo izvedlo s tem pravilnikom,
               doseženi. Če pa se seveda v posamičnih primerih zgodi, da posamezno sodišče ne
               upošteva teh omejitev, pa imamo tukaj seveda pooblaščenca države. To je državno
               pravobranilstvo, ki potem intervenira s pritožbami. Več o tem, o tej problematiki,
               bomo pa tako kot ste že napovedali, verjetno govorili na seji Odbora za pravosodje in
               tudi tukaj se strinjam z vami, mislim da je prav, da opravimo to razpravo, in da si
               glede teh vprašanj nalijemo nekaj novega čistega vina. Hvala.</p>
            </sp>
            <sp xml:id="SDZ5-Redna-14-2010-03-01.sp324">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Želite dopolnitev odgovora? Prosim dr. Vinko Gorenak.</p>
            </sp>
            <sp xml:id="SDZ5-Redna-14-2010-03-01.sp325">

               <speaker>DR. VINKO GORENAK:</speaker>

               <p>Mislim, ne vem, kaj naj rečem. Resnično ne vem, kaj naj rečem. Jaz besede lažete ne
               želim izreči. Ne želim izreči! To, da vi spremljate zadevo, ni res. Aprila je ta
               dosojena nagrada, natanko veva, koliko, 400 tisoč in toliko evrov, Videm-Krško, pa
               niste čisto nič reagirali. Če bi spremljali zadeve naprej, bi lahko reagirali že
               prej. In ponovno slišim stokrat ponovljeno stvar z vaše strani: Šturmova zakonodaja
               je kriva. Ni kriva Šturmova zakonodaja! Ponovno govorim kameri, saj vam nima več
               smisla govoriti. Krivda je - kje? - v spremembi zakona, sprejeti v tem parlamentu,
               črtanje tretjega odstavka 429. člena, s čimer ste za stare stečaje pred 1.10.2008
               omogočili uporabo nove tarife. Minister, lepo prosim, saj znam brati, verjemite mi,
               da sem se naučil brati že pred, ne vem, 48 leti. To je ena zadeva.</p>
               <p>Druga zadeva. Julija in septembra ste trdili, "zdaj sem pa jaz vse uredil." In spet
               govorite, "vse sem uredil," s svojim pravilnikom z dne 11.7. Ni res! Sodišča jih ne
               upoštevajo. Na sodišču, namesto da bi upoštevalo vaše pravilnike, pravijo, "Revija
               Manager je objavila take in take zneske," in sodijo po reviji Manager. Vendar mislim,
               da bi morali - Vrhovno sodišče nima tiste pristojnosti, saj to oba veva, ampak
               sodišča so zadnja instanca na tem področju. In če skličete tožilce, potem bi verjetno
               tudi lahko sklicali predsednike višjih sodišč in rekli, "dajte se zmeniti, poglejte,
               tu je nekaj narobe." To pričakujem od vas. Hvala lepa.</p>
            </sp>
            <sp xml:id="SDZ5-Redna-14-2010-03-01.sp326">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Prosim, minister, gospod Zalar.</p>
            </sp>
            <sp xml:id="SDZ5-Redna-14-2010-03-01.sp327">

               <speaker>ALEŠ ZALAR:</speaker>

               <p>Zdaj ne vem, ali vas bom razočaral ali vas bom razveselil, gospod Gorenak, ampak jaz
               sem to storil in sem imel ta sestanek s predsedniki sodišč, kjer smo se pogovarjali o
               tem, kaj se da storiti. V nadaljevanju sem jim vsaj enkrat ali dvakrat poslal še
               dodatna opozorila. Seveda se pa jaz ne morem postaviti v to vlogo, v katero ste se
               postavili vi, da bi ocenjeval konkretne sodne odločbe, ali so pravilne ali ne, te
               pristojnosti pa kot minister nimam. Nimate je niti vi kot poslanec, imate pa seveda
               pravico do svojega mnenja in imate tudi pravico izraziti ga. Morate pa razumeti, da
               sem jaz minister za pravosodje in da se predvsem od mene pričakuje, da se ne bom na
               tak način vpletal v odprte sodne postopke. Zato opozarjam, da je za zagotavljanje
               enotne sodne prakse, kajti za to gre v tej zadevi, po našem zakonu o sodiščih
               pristojno Vrhovno sodišče. Ono pa izbere način, na kakršnega bo to enotno prakso
               zagotovilo. Poleg tega lahko predsedniki sodišč uporabijo svoja nadzorstvena
               pooblastila, ki jih imajo v razmerju do sodnikov, če bi menili, da je to v taki
               situaciji potrebno.</p>
               <p>Skratka, pred očmi moramo imeti ustavo in delitev oblasti. Hvala bogu, da jo imamo,
               to delitev oblasti, kam pa pridemo, če bomo kar naročali sodnikom, kako naj sodijo in
               uporabljajo zakone. Za to imamo pravna sredstva in stopenjsko sodstvo vse do
               ustavnega, ki lahko korigira tudi eventualne napake oziroma napačno uporabo
               materialnega prava na nižjih sodiščih. In to je vse. To je pač demokracija in
               boljšega sistema zaenkrat še ni nihče izumil, kot je rekel Churchill. Hvala lepa.
           </p>
            </sp>
            <sp xml:id="SDZ5-Redna-14-2010-03-01.sp328">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Imate postopkovni predlog? Prosim.</p>
            </sp>
            <sp xml:id="SDZ5-Redna-14-2010-03-01.sp329">

               <speaker>DR. VINKO GORENAK:</speaker>

               <p>Ne bom zahteval razprave, ker računam, da bomo na odboru to rešili. Hvala lepa.</p>
            </sp>
            <sp xml:id="SDZ5-Redna-14-2010-03-01.sp330">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Ivan Grill bo postavil vprašanje ministru za zdravje. Minister je
               odsoten.</p>
            </sp>
            <sp xml:id="SDZ5-Redna-14-2010-03-01.sp331">

               <speaker>IVAN GRILL:</speaker>

               <p>Hvala lepa. Spoštovani gospod predsednik, glede na to, da je minister odsoten, bi
               prosil, da na naslednji seji poda na moje vprašanje tudi ustni odgovor.</p>
               <p>Moje vprašanje pa se glasi glede na uvedbo tako imenovane, v narekovajih, "nove
               zdravstvene kartice", ki jo ravno v tem času uvaja Zavod za zdravstveno zavarovanje
               Slovenije. Že do sedaj je bila ta kartica, po mojem prepričanju, manj uporabna, kot
               smo si vsi želeli in je pri pacientih povzročala kar nekaj neprijetnosti in predvsem
               dodatnega dela; in to povsem po nepotrebnem. Zato tudi o tej tako imenovani novi
               zdravstveni kartici, ki sedaj več ne določa, da jo je treba pred obiskom zdravnika,
               potrditi, ampak jo je treba kljub temu imeti in ravno tako se potem v zdravstvenem
               domu oziroma pri zdravniku s pomočjo ta zdravstvene kartice ugotavlja, ali je
               zavarovanec zavarovan ali ne.</p>
               <p>Glede na to, da poznam to področje profesionalnost oziroma iz predhodnih delovnih
               izkušenj, sem prepričan, da je povsem nepotrebna tudi ta nova rešitev, ki se je sedaj
               uvajala. Prepričan sem, da je z uvedbo nekih novih softverskih storitev, pa tudi
               novih služb, ki bodo morale servisirati delovanje nove kartice, to dodatno
               obremenjevanje predvsem Zavoda za zdravstveno zavarovanje. Zakaj tako menim? Zagotovo
               bi bilo treba slediti načrtom predhodne vlade, ki je skušala že na projektu uvedbe
               nove osebne izkaznice, da bi se tudi v zapis osebne izkaznice omogočilo, da se tudi
               zdravstveno zavarovanje na ta način identificira oziroma ugotavlja. To bi pocenilo
               stroške. Prepričan sem, da bi bili s tem zadovoljni tudi sami zavarovanci, kajti
               sedaj je treba imeti tako osebno izkaznico kot tudi zdravstveno izkaznico, kar bi
               bilo z enotno kartico to poenostavljeno.</p>
               <p>Glede na to, da pa sedaj uvajamo zopet neko rešitev, ki je v bistvu enaka kot prej,
               me zanima: Koliko je sam projekt uvedbe te kartice stal zavarovalnico?</p>
               <p>Koliko bo stalo zavarovanje? Koliko bo potrebno za zamenjavo programske opreme in za
               vse, kar je povezano s stroški, ki so po mojem prepričanju nepotrebni? Hvala
               lepa.</p>
            </sp>
            <sp xml:id="SDZ5-Redna-14-2010-03-01.sp332">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Dr. Peter Verlič bo postavil poslansko vprašanje ministru za promet.
               Prosim.</p>
            </sp>
            <sp xml:id="SDZ5-Redna-14-2010-03-01.sp333">

               <speaker>DR. PETER VERLIČ:</speaker>

               <p>Hvala lepa.</p>
               <p>S spremembo Zakona o železniškem prometu je bila ustanovljena Direkcija Republike
               Slovenije za vodenje investicij v javno železniško infrastrukturo. Gre za organ v
               sestavi Ministrstva za promet, ki pravzaprav ima pred seboj pomembne naloge glede
               tudi na zaveze, ki si jih je zadala Vlada pa tudi ministrstev, da bo okrepilo vse
               projekte na področju železniškega prometa oziroma v investicije, v posodobitev
               železniške infrastrukture, kar seveda ne moremo drugače kot pozdraviti.</p>
               <p>Ker je nekako ta organ v sestavi v ozadju, ima pa najbrž mnogo projektov v
               izvajanju, mnogo projektov je še pred njim in upravlja verjetno tudi s kar
               precejšnjim deležem davkoplačevalskega denarja in s projekti, ki morajo biti izvedeni
               v nekih rokih, me zanima:</p>
               <p>Kako vi, gospod minister, ocenjujete delovanje oziroma dosedanje delo in aktivnosti
               Direkcije Republike Slovenije za vodenje investicij v javno železniško
               infrastrukturo, ki jo vodi dr. Andrej Godec kot direktor in tudi kot predsednik
               nadzornega sveta Slovenskih železnic?</p>
               <p>Skratka, rad bi vašo oceno trenutnega stanja: Kakšno je zdaj stanje na tej
               direkciji? Hvala lepa.</p>
            </sp>
            <sp xml:id="SDZ5-Redna-14-2010-03-01.sp334">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Prosim, minister za promet dr. Patrick Vlačič.</p>
            </sp>
            <sp xml:id="SDZ5-Redna-14-2010-03-01.sp335">

               <speaker>DR. PATRICK VLAČIČ:</speaker>

               <p>Hvala, gospod predsednik. Zelo sem pravzaprav vesel tega vašega vprašanja.</p>
               <p>Poglejte, direkcija ta trenutek vodi dvaindvajset investicijskih projektov, pa saj
               sem prepričan, da jih kar dobro poznate, kar mislim, da je bil že v času, ko ste bili
               še vi na ministrstvu, nastavljen sistem, ki kar dobro kaže spremljanje projektov z
               zeleno, rumeno ali rdečo barvo. Mislim, da je že takrat nastal nekakšen semafor
               poteka projektov. In s tem nadaljujemo, ker mislim, da je to dobro. Trenutno so trije
               projekti od dvaindvajsetih rdeče barve, kar pomeni, da so nekoliko zaradi raznih
               razlogov v zaostanku. Eden izmed teh so signalnovarnostne naprave in daljinsko
               vodenje na stari progi Divača-Koper, pa še dva projekta sta taka. Te projekte sem si
               tudi osebno ogledal. Prepričan sem, da jih tudi vi poznate in dobil sem zagotovila,
               da bodo projekti dokončani pravočasno, tam, kjer pa niso, pa zahtevam ukrepe. Torej
               ocenjujem, da od teh 22 projektov drugi tečejo relativno v redu. Ker so ti projekti v
               različnih fazah, od priprave projektnih nalog in razpisnih dokumentacij do izvedbe
               javnih naročil ali pa celo same fizične izvedbe, je potreben ta sistem spremljave. Če
               slučajno z menoj delite skrb, da postaja ta organiziranost mogoče že premajhna,
               pretoga, premalo mogoče pripravljena za vse to, kar bo v prihodnosti čakalo
               ministrstvo, potem deliva isto mnenje. Razmišljamo pravzaprav, kako bi se lotili
               zadeve, ker, recimo, že samo projekt drugega tira je ogromen projekt, ki bo zahtevah
               ogromno energije, ki bo zahteval ogromno dela vseh vpletenih in če samo ta trenutek
               pogledamo vse projekte, ki so v fazah od priprave projektnih nalog, priprave raznih
               dokumentacij izvedbe javnih naročil ali pa same fizične izvedbe, je preko milijarde
               in pol ta trenutek v igri.</p>
               <p>In: ja, ta organ je zelo obremenjen. Mogoče v nekem drugem času je lahko opravljal
               naloge dovolj dobro, v prihodnosti bo treba razmisliti, kako pravzaprav organizirati
               to službo, da bo lahko promptno in čim bolj kvalitetno opravljala svojo nalogo.
               Zaenkrat ocenjujem, ker sem vam povedal, koliko projektov je in kateri so v nekem
               zaostanku ali zaradi javnih naročil ali zaradi izvajalca - česarkoli - sem z delom
               direkcije pod vodstvom gospoda dr. Godca zadovoljen; zavedam pa se, da bo v prihodnje
               ob teh prihajajočih projektih treba naredili določene korake. O tem tudi zelo zelo
               intenzivno razmišljamo, ker pravočasna izvedba projektov je relevantna tako zaradi
               same modernizacije železniške infrastrukture in s tem konkurenčnosti našega
               železniškega prevoznika in konec koncev tudi izrabe evropskih sredstev. Poznate pa,
               prepričan sem, večino projektov. Praktično skorajda vsi ali velika večina je bila že
               iz prejšnjega mandata, nekateri so tudi novi, smo mi zdaj podpisali pogodbe, ampak
               veste, da gre za proces. Torej to stanje, v katerem imamo direkcijo, v katerem imamo
               toliko in toliko projektov, ni nastalo z mojim prihodom, ampak je stanje, kot ste ga
               že vi nastavili oziroma takšno, kot ste ga pravzaprav pustili meni v dediščino.</p>
               <p>Naj pa povem, da gredo stvari bistveno boljše, odkar smo na direkciji zamenjali
               vodečega, to pa lahko povem.</p>
            </sp>
            <sp xml:id="SDZ5-Redna-14-2010-03-01.sp336">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želite dopolnitev odgovora? Prosim, dr. Verlič.</p>
            </sp>
            <sp xml:id="SDZ5-Redna-14-2010-03-01.sp337">

               <speaker>DR. PETER VERLIČ:</speaker>

               <p>Hvala lepa, gospod minister.</p>
               <p>Saj najbrž optimizem je na mestu pri obeh - pri vas in tudi pri nas v Slovenski
               demokratski stranki, ker se zavedamo projekta. Vendar pa kljub vsemu - ne, žal nimamo
               vpogleda v vse projekte, nemogoče. Vpogled v projekte imate vi, vpogled v projekte
               imajo na direkciji, vpogled v projekte pa imamo tudi državljani, ker gre za javna
               sredstev in ta vpogled je mogoč preko internetne strani Direkcije Republike Slovenije
               za vodenje investicij v javno železniško infrastrukturo.</p>
               <p>In tukaj vas, gospod minister, sprašujem:</p>
               <p>Ali ste si morda ogledali internetno stran? Kdaj ste si jo nazadnje ogledali?</p>
               <p>Jaz sem si internetno stran nazadnje pogledal danes, piše, da je bila osvežena 26.
               februarja 2010, žal pa me to, kar sem lahko pogledal, in to, kar lahko pogledajo
               državljani in se seznanijo, ne navdaja s takšnim optimizmom, kot vas. Kajti, ko
               pogledam mednarodne projekte, recimo, nova železniška povezava Divača - Koper, je pač
               to projekt, kjer se bodo izvajale, predvidene aktivnosti, ki se bodo izvedle v letu
               2009. Ko gremo na domače projekte, recimo proga Grosuplje-Kočevje, so predvidene
               aktivnosti v letu 2008, ki se bodo izvajale - mi pa smo v letu 2010.</p>
               <p>Torej, sprašujem vas:</p>
               <p>Ali bo ta semafor, ki ste ga napovedali, ali bo ta promptnost zagotovljena tudi na
               internetni strani? Da ne bomo ugotavljali, da so projekti, ki bodo izvedeni šele leta
               2008.</p>
            </sp>
            <sp xml:id="SDZ5-Redna-14-2010-03-01.sp338">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Prosim, minister za promet dr. Vlačič.</p>
            </sp>
            <sp xml:id="SDZ5-Redna-14-2010-03-01.sp339">

               <speaker>DR. PATRICK VLAČIČ:</speaker>

               <p>Hvala za opozorilo. Vaše opozorilo je na mestu. Če to na internetni strani ni
               promptno, bom poskrbel, da bo. Tedensko se poučim o vseh projektih, kje so, kako
               tečejo, kaj jih zadržuje, in dejansko sprejemam kritiko, če na internetni strani to
               ni osveženo, bo to urejeno.</p>
            </sp>
            <sp xml:id="SDZ5-Redna-14-2010-03-01.sp340">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Franco Juri bo postavil poslansko vprašanje ministru brez resorja,
               odgovornemu za lokalno samoupravo in regionalni razvoj. Prosim.</p>
            </sp>
            <sp xml:id="SDZ5-Redna-14-2010-03-01.sp341">

               <speaker>FRANCO JURI:</speaker>

               <p>Hvala, gospod predsednik. Spoštovani minister!</p>
               <p>8. novembra je večina krajanov Ankarana na referendumu odločila, da si želijo
               samostojno občino Ankaran. Pobuda o referendumu je bila sprejeta v Državnem zboru in
               nato tudi potrjena. Vlada se je zavezala, da bo pripravila ustrezno zakonodajo, s
               katero bo ustanovitev te občine tudi mogoča. Zainteresirani krajani se sprašujejo,
               kaj se pravzaprav dogaja: skrbi jih dejstvo, da se rok za začetek postopkov v
               Državnem zboru hitro bliža in da morda postopkom grozi časovni zamik, ki bi lahko
               prejudiciral potek celotne procedure. Zato vas vprašam:</p>
               <p>Kaj se dogaja s predlogom zakona?</p>
               <p>Ali je bil ta zakon že pripravljen?</p>
               <p>Ali je že bil posredovan Državnemu zboru? In če ne: Kdaj se bo to zgodilo?</p>
               <p>Najlepša hvala za odgovor.</p>
            </sp>
            <sp xml:id="SDZ5-Redna-14-2010-03-01.sp342">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Prosim, minister dr. Gjerkeš.</p>
            </sp>
            <sp xml:id="SDZ5-Redna-14-2010-03-01.sp343">

               <speaker>DR. HENRIK GJERKEŠ:</speaker>

               <p>Hvala, predsednik. Spoštovane poslanke, poslanci!</p>
               <p>Hvala za decidirano vprašanje in tudi odgovor bo takšen kratek in natančen. Torej, v
               skladu z določbami Zakona o lokalni samoupravi in izidom posvetovalnega referenduma o
               izločitvi območja nove občine Ankaran iz Mestne občine Koper smo na Službi Vlade
               Republike Slovenije za lokalno samoupravo in regionalno politiko že februarja
               pripravili Predlog zakona o spremembah in dopolnitvah Zakona o ustanoviti občin ter
               določitvi njihovih območij, s katerim bodo ustanovljene nove občine. Predlog zakona
               je bil 22. februarja 2010 poslan v koalicijsko usklajevanje in bo po obravnavi na
               Vladi posredovan Državnemu zboru v sprejem. Glede na manj zahtevne spremembe zakona
               bo Vlada predlagala sprejem zakona po skrajšanem postopku. Hvala.</p>
            </sp>
            <sp xml:id="SDZ5-Redna-14-2010-03-01.sp344">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Poslansko vprašanje ministru za zdravje bo postavil Andrej Magajna.
               Minister je odsoten.</p>
            </sp>
            <sp xml:id="SDZ5-Redna-14-2010-03-01.sp345">

               <speaker>ANDREJ MAGAJNA:</speaker>

               <p>Hvala za besedo. Minister je odsoten, kljub temu bom postavil vprašanje. Do danes mi
               tudi ob zdravstvenem stanju dobrem ne bi mogel odgovoriti, bojim se, da tudi v
               naslednjih 30 dneh, a vseeno bom javno postavil to vprašanje.</p>
               <p>Namreč, kako bo minister nadzoroval ločitev javnega od zasebnega zdravstva, ob tem -
               ko je ta prepleten in zapleten do absurda. Zakon o zdravstveni dejavnosti predvideva
               uvedbo zasebne samoplačniške tržne dejavnosti še v vse zdravstvene domove in
               bolnišnice, kar bo še povečalo mešanje javne in zasebne zdravstvene dejavnosti - 135.
               člen zakona. Prav tako bo po predlogu zakona mogoče delo zasebnikov v zdravstvenih
               domovih in bolnišnicah, pa tudi delo v zdravstvenih domovih in bolnišnicah pri
               zasebnih koncesionarjih. Tudi zasebni koncesionarji bodo lahko še naprej opravljali
               delo za samoplačniške zasebne tržne storitve. Očitno pa to ni bilo dovolj. Po zadnji
               verziji, tako imenovani uradni verziji 12. 2., slišimo, da je še nova verzija in nove
               možnosti prepletanja javnega in zasebnega, odprla so še dodatna vrata; tako na lahko,
               potihem.</p>
               <p>Revidiran je bil 69. člen zakona. Ta je omejeval zaposlenim v javnem sektorju, da bi
               s podjemnimi pogodbami lahko delali pri zasebnikih. Te omejitve danes ni več, kot
               pravim, potiho so se odprla še ta vrata. Minister pa nenehno ponavlja, "ločil sem
               javno od zasebnega!" Morda to misli na način, kot se dogaja danes v javnih lekarnah,
               kjer zaposlene farmacevte usposabljajo za prodajo plačljivih izdelkov, za neke vrste
               trgovce.</p>
               <p>Morda čisto retorično vprašanje za začetek: Kdo še temu danes verjame?</p>
               <p>Kdo bo, na primer, lahko ugotovil, katero dejavnost v danem trenutku izvaja
               konkretni zdravnik: javno ali zasebno?</p>
               <p>Koliko nadzornikov bi potrebovali, da bi učinkovito preverjali mešano poslovanje
               koncesionarjev? Kdo bo preverjal vse koncesionarje, komercialne, tržne projekte,
               njihovo upravičenost in namensko porabo?</p>
               <p>Ministra sprašujem:</p>
               <p>Ali ima za tako imenovani nadzor, po novem še bolj zahteven, sploh kakšen operativni
               program organizacijske, kadrovske in ne nazadnje finančne podlage?</p>
               <p>Še sedaj je nadzor šepal, zato.../Izklop mikrofona./...</p>
            </sp>
            <sp xml:id="SDZ5-Redna-14-2010-03-01.sp346">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Poslansko vprašanje ministru za zdravje, ki je odsoten, bo postavila mag.
               Julijana Bizjak Mlakar. Prosim.</p>
            </sp>
            <sp xml:id="SDZ5-Redna-14-2010-03-01.sp347">

               <speaker>MAG. JULIJANA BIZJAK MLAKAR:</speaker>

               <p>Hvala za besedo, gospod predsednik. Spoštovani prisotni!</p>
               <p>Prosim, da mi gospod minister, ker je danes odsoten, odgovori na to vprašanje pisno.
               Ta teden je teden boja proti raku. Teden boja z boleznijo, pri kateri smo v Sloveniji
               po uspešnosti zdravljena nekaterih vrst raka še vedno na repu razvitih držav. To
               pomeni mnogo nepotrebnih prezgodnjih smrti. Zato se sprašujem, ali je v Sloveniji
               izvršna oblast storila vse potrebno, da bi se zdravniki onkološkega inštituta, ki so
               že dolgo preobremenjeni z zdravljenjem, lahko posvetili zdravljenju bolnikov. Videti
               je, da ne. Ta mesec namreč minevata že dve leti od odkritja prvih hudih napak pri
               gradnji Onkološkega inštituta Ljubljana. Investitor novogradnje je Ministrstvo za
               zdravje, Onkološki inštitut Ljubljana pa je uporabnik in upravljavec objektov in
               opreme. V okviru poteka prve faze investicije so bile takoj po predaji, vendar pred
               zaključnim delom oziroma končnim obračunom del, ugotovljene številne napake pri
               novogradnji, izpostavljena pa tudi vprašanja glede odgovornosti in vprašanja,
               povezana z odpravo napak in s kritjem stroškov napak. Videti je, da po dveh letih od
               ugotovitve napak ugotovljene napake še vedno niso odpravljene. Zato o tem sprašujem
               odgovorno osebo investitorja, to je gospoda ministra za zdravje.</p>
               <p>Prvič. Kakšna je vrednost doslej odpravljenih napak? Kdo je popravilo napak izvedel?
               In: Kdo je nosil stroške odpravljanja teh napak?</p>
               <p>Drugič. Kolikšna je predvidena vrednost odprave doslej še neodpravljenih napak in
               kdo bo nosil stroške odpravljanja teh napak?</p>
               <p>Tretjič. Ali so bile oziroma ali bodo vnovčene garancije v pogodbi s podjetjem SCT,
               ki je dela izvajalo? Ter: Kdo je pooblaščen in odgovoren za to, da garancije unovči?
               Hvala lepa.</p>
            </sp>
            <sp xml:id="SDZ5-Redna-14-2010-03-01.sp348">

               <speaker>PREDSEDNIK DR. PAVEL GANTAR:</speaker>

               <p>Hvala lepa. S tem smo zaključili poslanska vprašanja. Predsedniku Vlade, ministricam,
               ministrom, generalnemu sekretarju Vlade se zahvaljujem za podane odgovore.</p>
               <p>S tem prekinjam sejo Državnega zbora. Nadaljevali jo bomo jutri ob 10. uri. Pred tem
               pa je ob 9. uri še Znanje žanje. Hvala lepa. <title>(SEJA JE BILA PREKINJENA 1. MARCA
                  2010 OB 21.51.)</title>
               </p>
            </sp>
         </div>
      </body>
   </text>
</TEI>
