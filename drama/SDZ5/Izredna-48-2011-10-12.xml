<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ5-Izredna-48-2011-10-12">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|1F8912300454C0D4C1257E77002BC2ED</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=V&amp;type=sz&amp;uid=1F8912300454C0D4C1257E77002BC2ED</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ5-Izredna-48-2011-10-12.DZ" n="48">
               <name>Izredna</name>
               <date when="2011-10-12"/>
            </setting>
         </settingDesc>
         <particDesc>
            <listOrg>
               <org xml:id="SDZ5-Izredna-48-2011-10-12.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="5" notBefore="2008-10-15" notAfter="2011-12-15">
                        <label>5. mandat (2008-2011)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">nadaljevanje 48. izredne seje</stage>
            <stage type="chairman">Sejo so vodili predsednik Državnega zbora Ljubo Germič ter podpredsednika mag.
            Vasja Klavora in Miran Potrč.</stage>
            <stage type="time">Seja se je začela ob 12. uri.</stage>


            <sp xml:id="SDZ5-Izredna-48-2011-10-12.sp1">

               <speaker>PREDSEDNIK LJUBO GERMIČ:</speaker>

               <p>Spoštovane kolegice poslanke, spoštovani kolegi poslanci, gospe in gospodje!</p>
               <p>Začenjam nadaljevanje 48. izredne seje Državnega zbora.</p>
               <p>Obveščen sem, da se današnjega nadaljevanja seje ne morejo udeležiti naslednji
               poslanci in poslanke: gospa Renata Brunskole do 15. ure, mag. Julijana Bizjak Mlakar
               od 15. ure dalje, gospod Roberto Battelli, gospod Matjaž Zanoškar, gospod Matjaž Han,
               gospod Matevž Frangež in dr. Pavel Gantar do 17. ure. Vse prisotne lepo
               pozdravljam!</p>
               <p>Prehajamo na <title>6. TOČKO DNEVNEGA REDA, TO JE NA OBRAVNAVO PREDLOGA ZAKONA O SPREMEMBAH IN DOPOLNITVAH ZAKONA O BANČNIŠTVU PO NUJNEM
               POSTOPKU.</title>
               </p>
               <p>Predlog zakona je v obravnavo Državnemu zboru predložila Vlada.</p>
               <p>Za dopolnilno obrazložitev predloga zakona dajem besedo predstavnici Vlade. V imenu
               Vlade bo uvodno dopolnilno obrazložitev predstavila gospa Mateja Vraničar, državna
               sekretarka na Ministrstvu za finance.</p>
            </sp>
            <sp xml:id="SDZ5-Izredna-48-2011-10-12.sp2">

               <speaker>MATEJA VRANIČAR:</speaker>

               <p>Gospod predsednik, gospe poslanke in gospodje poslanci!</p>
               <p>Cilj predlaganega zakona pred vami je delni prenos določb Omnibus direktive, ki se
               nanašajo na pristojnosti evropskih nadzornih organov, obenem pa se prenašajo z
               zakonom v slovenski pravni red tudi določbe tako imenovane CRD3 direktive, ki se
               nanašajo na kapitalske zahteve za trgovalno knjigo in za relistinjenja. Z obema
               direktivama se odpravljajo določene pomanjkljivosti veljavnih evropskih bančnih
               predpisov, ki so bile identificirane v nedavni finančni krizi. Poleg tega pa z
               zakonom uvajamo še spremembo, ki ni povezana s prenosom evropskih direktiv, in sicer
               določamo pravno podlago za posredovanje osebnih podatkov fizičnih oseb imetnikov
               transakcijskih računov banki prevzemnici v primeru prevzema ene banke s strani druge.
               Poglavitne rešitve predloga zakona, ki se nanašajo na implementacijo CRD3 direktive,
               se lahko strne v naslednje štiri točke.</p>
               <p>Prvič, uvaja se kapitalske zahteve za tveganja poravnave tudi za postavke bančne
               knjige. Do zdaj so veljale v tej zvezi le za postavke trgovalne knjige. Drugič,
               nadzornik bo lahko od banke zahteval oblikovanje dodatnega kapitala preko obsega
               minimalnega kapitala tudi ob upoštevanju elementov procesa ocenjevanja ustreznega
               notranjega kapitala, sistema upravljanja ter ugotovitev procesa nadzorniškega
               preverjanja in ocenjevanja. Tretjič, banke bodo morale oblikovati politike za
               ocenjevanje, ali njihova razkritja udeležencem na trgu dajejo celovito informacijo o
               profilu tveganosti banke oziroma če to ni zagotovljeno, dodatna razkritja drugih
               bistvenih informacij. Dopolnjen je obstoječi nabor ukrepov za uresničevanje pravil o
               upravljanju s tveganji. S tem se bo zagotovilo, da bo lahko nadzornik od banke
               zahteval izvedbo specifičnih ukrepov, kot je na primer omejitev izplačil variabilnega
               dela prejemkov vodstva družbe, če bo ogroženo ustrezno izpolnjevanje obveznosti ali
               ciljev glede kapitalske ustreznosti banke. Poglavitne rešitve predloga zakona, ki se
               nanašajo na implementacijo Omnibus direktive, pa se nanašajo na okrepitev sodelovanja
               med slovenskim nadzornikom, to je Banko Slovenije, in drugimi nadzorniki v Evropski
               uniji ter Evropskim bančnim organom, ki je sicer naslednik Odbora evropskih bančnih
               nadzornikov.</p>
               <p>Omogočeno je posredovanje zaupnih informacij Evropskemu bančnemu organu in
               Evropskemu odboru za sistemska tveganja, in to v obsegu, ki je potreben za izvajanje
               njunih nalog in pristojnosti. Nadalje se ureja možnost sodelovanja Evropskega
               bančnega organa v kolegijih nadzornih organov. Urejeno je sodelovanje Banke Slovenije
               v kolegijih, ki jih ustanovijo konsolidacijski nadzorni organi drugih držav članic.
               Nadalje je urejena možnost posredovanja zahteve Evropskemu bančnemu organu za pomoč
               pri doseganju soglasja med Banko Slovenije in drugimi nadzornimi organi glede
               opredelitve pomembne podružnice oziroma pri skupnem odločanju o dovoljenjih v zvezi z
               izračunavanjem kapitalskih zahtev po naprednih pristopih. V obeh primerih lahko
               Evropski bančni organ ukrepa v skladu s svojimi pooblastili ter vključenim nadzornim
               organom pomaga pri doseganju ustreznega sporazuma. Banka Slovenije bo morala
               upoštevati smernice ter priporočila Evropskega bančnega organa, tako kot je doslej
               upoštevala smernice, standarde in priporočila Odbora evropskih bančnih nadzornikov.
               Banka Slovenije bo prav tako morala pri določanju obveznosti poročanja bank poleg
               načela sorazmernosti upoštevati tudi določbe izvedbenih tehničnih standardov, ki jih
               bo izdal Evropski bančni organ. Upoštevaje navedeno ugotavljam, da predlog zakona v
               nacionalni pravni red prenaša določbe evropskih direktiv, ki primerno odgovarjajo na
               pomanjkljivosti, ki so bile identificirane v evropski finančni zakonodaji, zato Vlada
               predlaga Državnemu zboru, da predlog zakona potrdi tako v drugi kot tudi v tretji
               obravnavi. Hvala lepa.</p>
            </sp>
            <sp xml:id="SDZ5-Izredna-48-2011-10-12.sp3">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>Predlog zakona je obravnaval Odbor za finance in monetarno politiko kot matično
               delovno telo. Za predstavitev poročila odbora dajem besedo podpredsedniku odbora
               gospodu Radu Likarju.</p>
            </sp>
            <sp xml:id="SDZ5-Izredna-48-2011-10-12.sp4">

               <speaker>RADO LIKAR:</speaker>

               <p>Hvala lepa, gospod predsednik. Spoštovana državna sekretarka, kolegice in kolegi!</p>
               <p>Odbor za finance in monetarno politiko je na 49. nujni seji dne 12. 10. 2011 kot
               matično delovno telo obravnaval Predlog zakona o spremembah in dopolnitvah Zakona o
               bančništvu, ki ga je Državnemu zboru predložila Vlada Republike Slovenije, s
               predlogom za obravnavo in sprejetje po nujnem postopku, kar je Kolegij predsednika
               Državnega zbora potrdil. Odboru je bilo posredovano mnenje Zakonodajno-pravne službe,
               ki je besedilo preučila z vidika skladnosti z ustavo, pravnim sistemom in z
               zakonodajno-tehničnega vidika, z vrsto konkretnih pripomb k 2., 4., 6., 9., 10., 12.,
               13., 14., 15., 16., 19., 20., 22., 23., 24., 25., 26., 27. in 28. členu, k 29., 32.,
               35., 37., 39. ter 40. členu predloga zakona. Ministrstvo za finance je v sodelovanju
               z Banko Slovenije ob upoštevanju opozoril Zakonodajno-pravne službe k vrsti členov
               obravnavane novele pripravilo predloge za amandmaje odbora, s katerimi so bili člani
               odbora seznanjeni v okviru dodatnega delovnega gradiva, in sicer k 2., 4., 10., 12.,
               13., 14., 15., 16., 19. do 23. členu, 24., 25., 27., 28., 29., 32., 35., 37. in 40.
               členu, in so jih po razpravi sprejeli.</p>
               <p>Tako iz pisne obrazložitve predloga zakona kot iz kratke uvodne dopolnilne
               obrazložitve členov in predloženih rešitev, predstavljenih na seji odbora s strani
               državne sekretarke s finančnega ministrstva, izhaja, da so v trenutni finančni krizi
               nujne spremembe pravne ureditve na izpostavljenem področju, regulativnega
               kapitalskega okvira, upravljanja s tveganji finančnih institucij in ne nazadnje tudi
               nadzora. Po drugi strani predlog delno implementira direktivi 2010/76/ES ter
               2010/78/ES, katerih rok za prenos poteče 31. 12. 2011. Poleg navedenega velja
               upoštevati tudi dejstvo, da so nedavno bonitetne agencije znižale tako kreditno oceno
               Slovenije kot tudi kreditno oceno bank, med temeljnimi razlogi za znižanje ocene pa
               navedle tudi slabo stanje bančnega sistema. V nadaljevanju je predstavnica
               Zakonodajno-pravne službe ob predstavitvi pisnega mnenja navedene službe poudarila,
               da predlogi amandmajev odbora sledijo danim opozorilom. Ob tem je odbor na pobudo
               Zakonodajno-pravne službe še dodatno upošteval redakcijska popravka besedil
               amandmajev k 20. in 24. členu predloga zakona. Člani odbora ob obravnavi posameznih
               členov predloga zakona niso razpravljali. Na koncu je odbor v skladu s 128. členom
               Poslovnika Državnega zbora glasoval še o vseh členih predloga zakona in jih sprejel.
               Glede na sprejete amandmaje je na podlagi prvega odstavka 133. člena Poslovnika
               Državnega zbora pripravljeno besedilo dopolnjenega predloga zakona, ki vključuje vse
               sprejete amandmaje in je sestavni del tega poročila. Hvala.</p>
            </sp>
            <sp xml:id="SDZ5-Izredna-48-2011-10-12.sp5">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>Sledi predstavitev stališč poslanskih skupin. V imenu Poslanske skupine nepovezanih
               poslancev ima besedo gospod Vili Trofenik. (Ga ni.) V imenu Poslanske skupine
               Socialnih demokratov bo predstavila stališče gospa Breda Pečan.</p>
            </sp>
            <sp xml:id="SDZ5-Izredna-48-2011-10-12.sp6">

               <speaker>BREDA PEČAN:</speaker>

               <p>Dober dan! Gospod predsednik, hvala za besedo. Pozdravljeni, kolegi in kolegice!</p>
               <p>Predlog zakona o spremembah in dopolnitvah Zakona o bančništvu bomo v Poslanski
               skupini Socialnih demokratov podprli, predvsem zato, ker odpravlja pomanjkljivosti v
               regulativnem kapitalskem okviru ter v upravljanju s tveganji finančnih institucij in
               nadzoru. Dejstvo je, da so te pomanjkljivosti, manjše, mnoge pa večje, tudi eden
               izmed razlogov, ki so povzročili finančno krizo v obdobju 2007–2008. Pomembno je
               poudariti, da je sprejetje tega zakona nujno, zaradi tega ker predlog zakona tudi
               delno implementira direktivi 2010/76/ES in 2010/78/ES, za kateri je rok za prenos 31.
               12. 2011. V primeru zamude pri prenosu bo Evropska komisija proti Republiki Sloveniji
               začela postopek zaradi kršitve, ki lahko vodi tudi do sankcij in privede do nastanka
               težko popravljivih posledic na fiskalnem področju države. Tako je sprejetje zakona
               nujno zaradi preprečitve trajnih in nepopravljivih posledic za delovanje države, ki
               bi se kazale tako na fiskalnem področju, to je v obliki plačila denarne kazni, kakor
               tudi na področju finančne stabilnosti zaradi trenutnih pomanjkljivosti v regulatornem
               kapitalskem okviru ter v samem nadzornem modelu. Novosti, ki jih vsebuje predlog
               zakona, so tako nujne za vzpostavitev stabilnejšega bančnega sektorja in posledično
               tudi nujne za okrevanje gospodarstva.</p>
               <p>Strožje zahteve za banke in sodelovanje nacionalnih nadzornikov z evropskimi
               nadzornimi organi bo namreč zagotovilo večjo stabilnost finančnega sistema ter
               posledično gospodarstva, obenem pa bo prisotno tudi večje zaupanje na trgu. Obenem
               bodo morale biti banke bolj previdne pri naložbah v zelo zapletene in tvegane
               finančne proizvode, bolje bodo morale obvladovati tveganja ter biti bolj odporne na
               finančne izgube. Upoštevati moramo tudi dejstvo, da so bonitetne agencije nedavno
               znižale tako kreditno oceno Slovenije kot tudi kreditno oceno slovenskih bank, med
               temeljnimi razlogi za znižanje ocene pa navedle tudi slabo stanje bančnega sistema.
               Glede na to, da predlagana novela odpravlja pomanjkljivosti v regulativnem
               kapitalskem okviru ter v upravljanju s tveganji finančnih institucij, tako
               predstavlja nujni odziv na nastalo stanje v bančnem sistemu in po drugi strani tudi
               ukrep v smeri prizadevanja, da se bonitetne ocene tako Slovenije kot bank v prihodnje
               ne bi več zniževale. Kot sem že prej povedala, je finančna kriza v letih 2007 in 2008
               razkrila tudi pomembne pomanjkljivosti prav pri finančnem nadzoru v posameznih
               primerih, pa tudi v zvezi s celotnim finančnim sistemom. Nadzorni modeli na državni
               ravni zaostajajo za finančno globalizacijo in medsebojno povezanostjo evropskih
               finančnih trgov, na katerih vse več finančnih institucij posluje čezmejno. Med krizo
               so se pokazale pomanjkljivosti pri sodelovanju, usklajevanju, dosledni uporabi prava
               Unije in zaupanju med pristojnimi nacionalnimi organi. Kot odgovor na identificirane
               pomanjkljivosti je Evropska unija v tej zvezi odgovorila s predlogom direktive, ki jo
               v slovensko zakonodajo prenašamo s tem zakonom in s podzakonskimi predpisi Banke
               Slovenije.</p>
               <p>Zato bo, kot že rečeno, Poslanska skupina Socialnih demokratov podprla zakon o
               spremembah in dopolnitvah Zakona o bančništvu. Hvala.</p>
            </sp>
            <sp xml:id="SDZ5-Izredna-48-2011-10-12.sp7">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>Mag. Andrej Vizjak bo predstavil stališče Poslanske skupine Slovenske demokratske
               stranke.</p>
            </sp>
            <sp xml:id="SDZ5-Izredna-48-2011-10-12.sp8">

               <speaker>MAG. ANDREJ VIZJAK:</speaker>

               <p>Spoštovani predsednik, spoštovana državna sekretarka, spoštovani poslanke in
               poslanci!</p>
               <p>V Slovenski demokratski stranki bomo podprli rešitve Zakona o bančništvu. Gre za
               prenos direktiv v smislu krepitve stabilnosti bančnega sistema, sodelovanja
               nacionalnih in evropskih nadzornih institucij in seveda krepitve nadzora nad tem
               pomembnim delom finančnega sistema. To so rešitve, ki so evropske in so na nek način
               potrebne tudi za slovenski bančni prostor kot del tega evropskega finančnega sistema,
               vendar pa menimo, da je rešitev bistveno premalo in tudi ne nazadnje ne odpravljajo
               bistvenih težav slovenskega bančnega sistema. V Sloveniji se še vedno soočamo s
               kreditnim krčem. Slovenske banke ne servisirajo slovenskega gospodarstva, ne
               servisirajo perspektivnih projektov malih in srednje velikih podjetij, in tudi
               financiranje oziroma kreditna aktivnost do prebivalstva je okrnjena. Kako si
               predstavljate, da bomo v Sloveniji izplavali iz objema finančne in gospodarske krize,
               kako bomo nadgradili gospodarsko aktivnost, če pa ni pomembnega predpogoja za to, to
               je delovanje tistih finančnih institucij, ki omogočajo financiranje, začetno
               financiranje teh in podobnih projektov?</p>
               <p>Torej, v Sloveniji imamo še vedno kreditni krč. Slovenske banke se bolj ali manj
               ukvarjajo same s seboj in s svojimi težko izterljivimi terjatvami do nekaterih
               propadlih sistemov, povezanih z menedžerskimi odkupi ali s propadom celih panog, kot
               je na primer gradbeništvo. Bilance slovenskih bank so zapacane s težkimi problemi,
               povezanimi s temi terjatvami, zapadajo jim obveznosti na mednarodnih finančnih trgih
               in težko pridejo do svežega kapitala na teh trgih, zato prihajajo pogosto pred vrata
               Ministrstva za finance, Vlade in tega državnega zbora po nove in nove
               dokapitalizacije. Spoštovani kolegi, težko bomo v prihodnje metali denar,
               davkoplačevalski denar v brezno, kjer skozi meglo ne vidimo dna, kjer je črna luknja,
               ki požre davkoplačevalski denar in ne sanira finančnega sistema. Teh problemov
               slovenskega bančnega sistema te direktive kakor tudi te rešitve, spremembe Zakona o
               bančništvu, ne rešujejo. Vlada ni sposobna drugega kot prepisati ali prevzeti določbe
               direktiv v slovenski pravni red, ni se sposobna soočiti s problemi, ki so realni, ki
               so danes in so bili včeraj tukaj in so problem za tiste, ki polnijo državni proračun,
               torej za davkoplačevalce. Zato menim, da bi bil skrajni čas, da pridete s svojimi ali
               pa povzamete naše rešitve, ki smo jih že predlagali za rešitev teh nakopičenih
               problemov.</p>
               <p>Sicer pa je ta novela pred nami bolj ali manj tehnične narave in jo bomo tudi
               podprli.</p>
            </sp>
            <sp xml:id="SDZ5-Izredna-48-2011-10-12.sp9">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>V imenu Poslanske skupine Zares bo predstavil stališče gospod Alojzij Potočnik.</p>
            </sp>
            <sp xml:id="SDZ5-Izredna-48-2011-10-12.sp10">

               <speaker>ALOJZIJ POTOČNIK:</speaker>

               <p>Spoštovani!</p>
               <p>Pred nami je predlog zakona, ki sta ga, če rečem vsebinsko in manj formalno, temu
               zboru predložili globalna gospodarska kriza in Evropska unija. Še posebej stanje v
               gospodarski in finančni sferi je bržčas bistveno slabše, kot smo si pripravljeni
               priznati. Zato je dobro, da obstajajo misleci, in vse več jih je, ki resno zapišejo,
               da je situacija postala nepredvidljiva in da človek enostavno nima več pojmovnih
               orodij, da bi kaotični splet dejstev sploh še zapopadel. Torej, tako tudi oba
               letošnja Nobelova nagrajenca za ekonomijo. Preprostih odgovorov ni in potrebno bo
               veliko počasnega dela in upoštevanja podatkov in dejstev. Hkrati, če spremljamo
               časopisje, se nam pred očmi majejo banke, ki so še pred kratkim prestale stresne
               teste.</p>
               <p>Poslanska skupina Zares bo tudi ob tem vedenju novelo podprla, kot tudi amandmaje
               odbora. Lahko sprejmemo pojasnilo, da gre za nujen odziv na nastalo stanje v bančnem
               sistemu in da spremembe oziroma dopolnila odpravljajo pomanjkljivosti v regulativnem
               delu kapitalskega okvira ter v upravljanju s tveganji finančnih institucij. Še o
               nujni skepsi. Ali gre za evropsko ukrepanje z zamudo? Najbrž da. Je ukrepanje manj
               tvegano kot tveganja, ki jih odpravlja? Morda. Trgovci z novci pa nič, če reflektiram
               tisto, kar sem rekel na začetku. Hvala.</p>
            </sp>
            <sp xml:id="SDZ5-Izredna-48-2011-10-12.sp11">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>V imenu Poslanske skupine Slovenske ljudske stranke bo stališče predstavil mag.
               Radovan Žerjav.</p>
            </sp>
            <sp xml:id="SDZ5-Izredna-48-2011-10-12.sp12">

               <speaker>MAG. RADOVAN ŽERJAV:</speaker>

               <p>Hvala lepa, gospod predsednik. Spoštovani kolegice in kolegi!</p>
               <p>Pred nami je že sedma sprememba Zakona o bančništvu v tem mandatu, sedma sprememba.
               Več kot očitno akutno problematično področje, ki zahteva spremembe in dopolnitve
               pravil v povprečju vsakega pol leta. Razlog je seveda finančna in gospodarska kriza,
               in tokrat spremembe in dopolnitve od nas zahteva evropska skupnost. Pa bi se mogoče v
               tem trenutku malo zamislili in se vprašali, ali vse skupaj prinaša sploh kakšne
               učinke. Bolj kot spreminjamo zakonodajo tega področja, slabše je stanje slovenskega
               bančnega sistema, predvsem tistega dela, ki je v večinski državni lasti. Kaj je potem
               težava? Naj vas spomnim na ne tako oddaljen primer banke Hypo, ko so avstrijski
               lastniki mimo vseh naših regulatornih inštitucij in organov pregona prišli napraviti
               red v svojo banko. Izvedli so mali vojaški udar, kot se temu reče. Udarili so po
               mizi, zmetali ven tiste, ki nimajo v banki kaj za iskati. Prišli so narediti red. Da
               ob tem domače sage o Novi Ljubljanski banki sploh ne omenjam. Dokapitalizacija na
               dokapitalizacijo, vreča brez dna, igrišče slovenske tajkunizacije in tranzicije in
               tako naprej in tako dalje. Ni pa nikogar, ki bi udaril po mizi. Nikogar, ki bi udaril
               po mizi tako, da bi padla na dva dela, v tem primeru.</p>
               <p>So naši organi pregona sploh zaznali kakšne probleme oziroma nepravilnosti? Je
               glavni regulator bančnega sistema, bančnega trga, Banka Slovenije, zaznal kakšne
               nepravilnosti? Jih zaznava sedaj? Je kdo kaj ukrepal? Nič, vse je v najlepšem redu.
               Mi pa kar dokapitalizacijo za dokapitalizacijo, 200, 400, 500 milijonov evrov, kot da
               bi ti milijončki bili kar tako. En milijon evrov – velikokrat sem v tej dvorani to
               povedal, pa bom še velikokrat povedal –, dragi moji, je 240 milijonov tolarjev. Se
               spomnite, kakšen denar je bil to? Grozljiv denar je to bil. Mi pa jih premetavamo
               tukaj sem in tja, kot da bi bili tisti iz stare Jugoslavije za pet para. Spreminjamo
               zakone in kvazi odpravljamo vzroke nepravilnosti in težav. Več kot očitno je, da
               nimamo vzpostavljene sistemske ureditve, ki bi vsaj bila v stanju zaznati
               nepravilnosti, kaj šele jih preprečiti. Že sedmič spreminjamo področni zakon in
               odpravljamo nepravilnosti, ki so povzročile situacijo, v kateri se nahajamo. Ampak po
               toči zvoniti je prepozno, bi lahko rekli.</p>
               <p>Sprašujem se, zakaj niti ene težave oziroma nepravilnosti še nismo do danes zaznali.
               Zakaj se Banka Slovenije obnaša kot nedonošeno dete? Kaj dela Banka Slovenije s 500
               zaposlenimi ljudmi, da se nepravilnosti ne odkrijejo, odpravijo in preprečijo? Hypo
               in NLB sta se zgodila in se dogajata tik pred njihovimi očmi, in nič! Mimogrede,
               koliko nas je zaposlenih tu v Državnem zboru? Bistveno manj kot 500! In?! Tudi to
               vprašanje bi bilo treba postaviti. Zakaj se ne ukrepa? Je težava, vsaj, kar se tiče
               NLB, mogoče v kadrovanju v to banko? Sprašujem se, kako naj pravzaprav ukrepa Banka
               Slovenije, če na prvem mestu moža NLB sedi človek, ki je bil v času opravljanja
               funkcije na Banki Slovenije zadolžen za nadzor nad bankami. Lepo vas prosim! Kako?!
               Saj ni mogoče, saj ni mogoče. Nadalje se sprašujem, kdo iz uprave ali nadzornega
               sveta banke je bil do danes klican na odgovornost za svoja dejanja, za podeljene
               kredite, ki so se več kot očitno podeljevali na lepe oči. Nihče! Nihče ni bil
               poklican na odgovornost. Spoštovani, s tem mešanjem megle je po moji oceni vendarle
               treba prekiniti. Dovolj je te institucionalne zlorabe bančnega sistema in skrivanja v
               jaslih državnega lastništva. Za svoja dejanja in nedejanja bo treba prevzeti osebno
               ... / opozorilni znak za konec razprave/ Hvala lepa.</p>
            </sp>
            <sp xml:id="SDZ5-Izredna-48-2011-10-12.sp13">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>V imenu Poslanske skupine Demokratične stranke upokojencev Slovenije bo stališče
               predstavil gospod Anton Urh.</p>
            </sp>
            <sp xml:id="SDZ5-Izredna-48-2011-10-12.sp14">

               <speaker>ANTON URH:</speaker>

               <p>Hvala za besedo, spoštovani gospod predsednik. Spoštovana gospa državna sekretarka,
               kolegice in kolegi!</p>
               <p>V Poslanski skupini DeSUS bomo podprli predlog novele Zakona o bančništvu, s katero
               se zakon usklajuje z evropskimi direktivami. S tem predlogom bo Banka Slovenije
               dobila možnost, da od bank po potrebi zahteva višjo kapitalsko ustreznost od zakonsko
               predpisane, posegla pa bo lahko tudi v plače uprave ter predpisala ustrezno
               obveščanje trga o tveganosti posamezne banke.</p>
               <p>V Poslanski skupini DeSUS te rešitve ocenjujemo kot dobre, zato bomo predlog zakona,
               kot že rečeno, podprli. Hvala.</p>
            </sp>
            <sp xml:id="SDZ5-Izredna-48-2011-10-12.sp15">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>V imenu Poslanske skupine Slovenske nacionalne stranke bo stališče predstavil gospod
               Miran Györek.</p>
            </sp>
            <sp xml:id="SDZ5-Izredna-48-2011-10-12.sp16">

               <speaker>MIRAN GYÖREK:</speaker>

               <p>Hvala za besedo, gospod predsednik. Kolegice in kolegi, gospa državna
               sekretarka!</p>
               <p>Predlog zakona o spremembah in dopolnitvah Zakona o bančništvu, predlog za obravnavo
               na Vladi Republike Slovenije, nujni postopek. Predlagamo, da Državni zbor predlog
               zakona obravnava po nujnem postopku, saj so v Republiki Sloveniji v trenutni finančni
               krizi nujne spremembe pravne ureditve, ki odpravljajo pomanjkljivosti v regulativnem
               kapitalskem okviru ter v upravljanju s tveganji finančnih institucij. Predlog zakona
               tudi odgovarja na pomanjkljivosti na področju nadzora. Nadzorni modeli na državni
               ravni zaostajajo za finančno globalizacijo in medsebojno povezanostjo evropskih
               finančnih trgov, na katerih več finančnih institucij posluje čezmejno. Med krizo so
               se pokazale pomanjkljivosti pri sodelovanju, usklajevanju, dosledni uporabi prava
               Unije in zaupanju med pristojnimi nacionalnimi uradi. Tako piše v začetku
               obrazložitve.</p>
               <p>Ta vlada v odhajanju postaja iz dneva v dan boljša, spustila se je na realna tla in
               ugotovila, da so v finančni krizi nujne spremembe pravne ureditve in da nošnja smuči
               v Švico kot kurirski posel ni v opisu del in nalog finančnega ministra. Da zaupanja
               ni nikjer, ne samo med nacionalnimi organi, vidimo in vem že dlje časa, vsaj v
               Slovenski nacionalni stranki. Rok za implementacijo omenjenih direktiv poteče 31. 12.
               2011. V primeru zamude pri prenosu bo Evropska komisija proti Republiki Sloveniji
               začela postopek zaradi kršitve, ki lahko vodi do sankcij in privede do nastanka težko
               popravljivih posledic na fiskalnem področju države. Tako je sprejetje zakona nujno
               zaradi preprečitve trajnih in nepopravljivih posledic za delovanje države, ki bi se
               kazale na fiskalnem področju, lahko pa tudi na področju finančne stabilnosti, zaradi
               trenutnih pomanjkljivosti v regulatornem kapitalskem okviru ter samem nadzornem
               modelu. Novosti, ki jih vsebuje predlog zakona, so tako nujne za vzpostavitev
               stabilnejšega bančnega sektorja in posledično tudi nujne za okrevanje gospodarstva.
               Kar pravi Vlada, drži; če ne sprejmemo, bodo sankcije.</p>
               <p>A problem je drugje. Kaj ste delali do sedaj? Direktive so bile sprejete lani. Zakaj
               jih niste implementirali januarja letos? Saj hočemo biti povsod prvi, tudi tam, kjer
               ni treba, recimo ko se hodimo klanjati Hrvatom in še komu. Zakaj ne? Zato, ker ste
               tako želeli, ker ste goljufali in nas želeli prepeljati žejne čez vodo, pri TEŠ 6,
               recimo, in še kje. Lovite zamujeno. V resnici in prav bi bilo, da tega zakona ne
               podpremo, da nas tako opevana Evropa enkrat kaznuje. Vam, ki ste odgovorni za fiasko,
               bi bilo pa treba zapleniti celotno premoženja, in tudi vašim tihim svetovalcem, za
               katere ste govorili, da niso, potem pa še v depešah na WikiLeaksu beremo, kako so vam
               ti kvazi zavedni Slovenci želeli pomagati – ja, da si napolnite in napolnijo svoje
               žepe. Res sramota! Spomladi smo v Slovenski nacionalni stranki zahtevali, da se
               članom uprave NLB znižajo plače. Odgovor je bil, da to ni možno, in še tisoč drugih
               izgovorov. V tem gradivu pa, glej ga zlomka, navajam: "Dopolnjen je obstoječi nabor
               ukrepov za uresničevanje pravil o upravljanju s tveganji. S tem se zagotovi, da lahko
               nadzornik od banke zahteva izvedbo specifičnih ukrepov, kot je omejitev izplačil
               variabilnega dela prejemkov, če je ogroženo ustrezno izpolnjevanje obveznosti ali
               ciljev glede kapitalske ustreznosti banke."</p>
               <p>Vam pomagamo z novim predlogom. Predsednik uprave NLB naj ima od danes naprej 3
               tisoč 500 evrov bruto fiksnega zneska plače. Variabila naj bo do polne možne plače,
               ki naj znaša manj kot 10 tisoč evrov bruto. Izplača se njemu in članu uprave enkrat,
               takrat ko banka izplava iz rdečih številk. Takrat pa naj se vsakemu od njih izplača
               tudi enkratna nagrada v višini 150 tisoč evrov bruto za dosežke. Tako naj bo! Zakaj 3
               tisoč evrov bruto? Zato ker, spoštovani in spoštovane, zaposleni v državni upravi in
               v javnem sektorju, ki imajo tudi večje obveznosti in odgovornosti, zdravniki,
               učitelji in tako naprej, ne dosegajo plače 3 tisoč 500 evrov bruto v celoti. Mogoče
               kdo izmed njih zaradi let delovne dobe in tako naprej. Ostali ukrepi in cilji, ki jih
               zasledujete, so smiselni in dobri. Mogoče bodo prepozni, a krivec za to ni Državni
               zbor in ne opozicija. Krivi ste vi ministri, ki vas zdaj ni tukaj ...</p>
            </sp>
            <sp xml:id="SDZ5-Izredna-48-2011-10-12.sp17">

               <speaker>PREDSEDNIK LJUBO GERMIČ:</speaker>

               <p>Gospod Györek, čas ...</p>
            </sp>
            <sp xml:id="SDZ5-Izredna-48-2011-10-12.sp18">

               <speaker>MIRAN GYÖREK:</speaker>

               <p>Ker se niso znali pravočasno odzvati.</p>
               <p>Bom skrajšal: zakon bomo podprli. Hvala.</p>
            </sp>
            <sp xml:id="SDZ5-Izredna-48-2011-10-12.sp19">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>V imenu Poslanske skupine Liberalne demokracije Slovenije bo predstavil stališče
               mag. Borut Sajovic.</p>
            </sp>
            <sp xml:id="SDZ5-Izredna-48-2011-10-12.sp20">

               <speaker>MAG. BORUT SAJOVIC:</speaker>

               <p>Hvala lepa. Vsem skupaj prijazen dober dan, pozdrav sekretarki!</p>
               <p>V Poslanskem klubu Liberalne demokracije Slovenije bomo zakon podprli. Prihaja sicer
               pozno, vendar pa gre v dobro Slovenije. Moram pa reči, da sem zelo vesel, ta
               predvolilni čas je res nek čas razodetja, razsvetljenstva, čas, v katerem se vse ve,
               vse zna. Zagotovo k temu prispeva tudi kriza. Znan ljudski rek je: ko denar poide,
               pamet pride. Na drugi strani pa moram reči, da smo se v poslanski skupini ukvarjali
               tudi z dilemo, ali prepustiti odločitev o tem vprašanju poslancem naslednjega sklica
               in naslednji vladi, kajti kot poslušamo, kot se napoveduje, prihaja čas čudežnih
               rešitev, vehementnih ukrepov, in s prelomom mandata bo vse bolje, bo vse drugače.
               Prav veselim se teh časov. To je seveda rečeno malo cinično, ampak ta trenutek smo na
               preizkušnji. Odločitev, ki je v skladu z evropsko direktivo, moramo sprejeti do konca
               leta, zato da Slovenija ne bo kaznovana. Prav je, da se pogovori tudi o odgovornosti
               tistih, ali jo nosijo in imajo, ker so s sprejetjem tega zakona očitno zavlačevali in
               bi ga lahko sprejeli že prej. Dejstvo pa je preprosto – da z novelo Zakona o
               bančništvu sledimo evropski direktivi. Ta evropska direktiva odgovarja na težave
               evropskih bank, predvsem tiste, ki so povezane s kapitalsko ustreznostjo.</p>
               <p>Te težave so posledica, da za produkte, ki so povezani z dodatnim lastninjenjem,
               banke niso imele dovolj kapitala, ter tudi s splošno ustreznostjo bank, ko nastopijo
               obdobja velikih izgub, povezanih predvsem z njihovimi slabimi naložbami. Evropska
               unija je na te težave odreagirala s sprejetjem dveh direktiv, ki uvajata kapitalske
               zahteve za tveganje poravnave, nadalje ukrepe, kjer se daje pooblastilo centralnim
               bankam, da zahtevajo oblikovanje dodatnega kapitala, tudi preko obsega minimalnega
               kapitala, ter da bodo morale banke oblikovati politike za ocenjevanje, ali njihova
               razkritja dajejo celovito informacijo o profilu tveganosti banke. Med drugim se
               dopolnjujejo tudi ukrepi za uresničevanje pravil o upravljanju tveganj, pri čemer pa
               se bo lahko od bank zahtevalo tudi to, da omejujejo izplačila prejemkov, če je
               ogroženo izpolnjevanje obveznosti in ciljev glede kapitalske ustreznosti. Tovrstna
               določila v Poslanskem klubu Liberalne demokracije Slovenije močno podpiramo. Namreč,
               vsaka odgovorna oseba mora nositi tudi finančno odgovornost za svoja ravnanja in
               izpolnjevanje ciljev družbe oziroma banke.</p>
               <p>Veliko je bilo govora tudi o Novi Ljubljanski banki. Tudi do takrat, ko je bila še
               velika koalicija v tem mandatu, smo v Poslanskem klubu Liberalne demokracije
               Slovenije o dokapitalizaciji naše največje banke imeli jasno stališče, nikdar in
               nikoli ga nismo spreminjali. Smo proti dokapitalizaciji iz javnih sredstev,
               zahtevamo, da jo dokapitalizirajo zasebni investitorji, lastniki ali pa banke
               partnerice. Toliko o tem. Določila druge direktive pa v slovenski pravni red
               prenašajo tudi ureditev sistema za obveščanje Evropskega bančnega organa, ker se
               vzpostavlja tesnejše sodelovanje z Banko Slovenije, kot tudi obveščanje Evropskega
               bančnega organa o izreku prepovedi opravljanja bančnih storitev ter ureditev področja
               posredovanja zaupnih informacij. Z zakonom se nadalje določajo tudi pravni temelji za
               posredovanje osebnih podatkov fizičnih oseb o imetnikih transakcijskih računov banki
               prevzemnici za potrebe izvajanja prenosov denarnih sredstev na transakcijske račune
               upravičencem iz naslova zajamčenih vlog na njihove transakcijske račune pri drugih
               bankah. Banki prevzemnici pa bo omogočen nadalje tudi dostop do vseh podatkov o
               imetnikih transakcijskih računov, ki so pomembni predvsem za preverjanje identitete
               imetnika posameznika oziroma upravičenca do izplačila tako imenovane zajamčene vloge.</p>
               <p>V Poslanskem klubu Liberalne demokracije Slovenije menimo, da so zakonske spremembe
               ustrezne, odgovarjajo na zahteve evropske direktive, zato bomo zakon podprli. Hvala
               lepa.</p>
            </sp>
            <sp xml:id="SDZ5-Izredna-48-2011-10-12.sp21">

               <speaker>PREDSEDNIK LJUBO GERMIČ:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. Ker k dopolnjenemu predlogu
               zakona ni bilo vloženih amandmajev, zaključujem drugo obravnavo predloga zakona.
               Odločanje o predlogu zakona bomo v skladu s časovnim potekom seje zbora opravili
               danes v okviru glasovanj, pol ure po prekinjeni 7. točki dnevnega reda.</p>
               <p>S tem prekinjam to točko dnevnega reda. Prekinjam 48. izredno sejo Državnega zbora,
               ki jo bomo nadaljevali čez dve uri, to je ob 14.45. V tem času se bo sestal Odbor za
               zdravstvo in pripravil vse potrebno za obravnavo 7. točke na seji zbora. Članice in
               člane odbora obveščam, da se bo seja odbora začela čez 10 minut v veliki dvorani na
               Tomšičevi. Seja Kolegija predsednika Državnega zbora pa bo čez 15 minut v sejni sobi
               217. S sejo kolegija bomo začeli ob 13. uri.</p>
               <p>(Seja je bila prekinjena ob 12.43 in se je nadaljevala ob 14.48.)</p>
            </sp>
            <sp xml:id="SDZ5-Izredna-48-2011-10-12.sp22">

               <speaker>PODPREDSEDNIK MAG. VASJA KLAVORA:</speaker>

               <p>Spoštovani kolegice in kolegi!</p>
               <p>Nadaljujemo 48. izredno sejo Državnega zbora.</p>
               <p>Prehajamo na <title>7. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  SPREMEMBI ZAKONA O ZDRAVNIŠKI SLUŽBI. </title>
               </p>
               <p>Predlog zakona je v obravnavo zboru predložila skupina 10 poslank in poslancev, s
               prvopodpisano Bredo Pečan. Predlog zakona je na 24. nujni seji 12. 10. 2011
               obravnaval Odbor za zdravstvo kot matično delovno telo. Ker po končani razpravi odbor
               členov predloga zakona ni sprejel, je bila druga obravnava predloga zakona na seji
               delovnega telesa končana.</p>
               <p>Besedo dajem predstavnikom poslanskih skupin za predstavitev stališč. Besedo ima
               gospa Silva Črnugelj v imenu Poslanske skupine SD.</p>
            </sp>
            <sp xml:id="SDZ5-Izredna-48-2011-10-12.sp23">

               <speaker>SILVA ČRNUGELJ:</speaker>

               <p>Hvala lepa za besedo, gospod podpredsednik. Lepo pozdravljeni, kolegice in kolegi!</p>
               <p>Predlog zakona o spremembi Zakona o zdravniški službi, ki ga je v zakonodajno
               proceduro vložila skupina poslancev, s prvopodpisano Bredo Pečan, predstavlja
               korekcijo 18. člena, s katerim je bil določen način pridobitve specialističnega
               naslova in licence na podlagi dela in opravljanja prakse. V Sloveniji lahko za
               specialistični naslov oziroma licenco zaprosijo zdravniki specialisti, ki imajo
               opravljen specialistični izpit in so opravili vse s programom te specializacije
               predpisane posege. Vendar to ni edini pogoj, ki ga morajo izpolnjevati. Imeti morajo
               še šest let dela na področju, za katerega do 1. 1. 2000 ni bilo specializacije,
               možnost pa je dana samo za obdobje treh let po sprejetju te zakonodaje. Na ta način
               regulirani in definirani pogoji so za nekatere izjemno diskriminatorni, zlasti za
               tiste mlade zdravnice in zdravnike specialiste, ki so opravljali specialistični izpit
               tik pred sprejetjem programa samostojne specializacije ali pa v času treh let po tem,
               čeravno so del ali dve tretjini svoje specializacije opravili na tem področju.</p>
               <p>Pomisleki nekaterih, da imajo mladi zdravniki in zdravnice možnost specializacije
               tudi na ozko usmerjenem področju, česar njihovi starejši kolegi, zlasti tisti, ki so
               danes starejši od 55 let, se pravi njihovi mentorji in predavatelji, niso imeli – to
               predstavlja tudi na nek način diskriminacijo za drugo skupino na tem področju. Res
               je, da naša poslanska skupina posluša obljube o zakonu o zdravstvenem kadru že skoraj
               več kot 15 let. Res je tudi, da po trditvah OZN študijska znanja zastarajo celo
               hitreje kot v 10 letih, to pa zlasti velja za znanja na področju medicine, ki se tako
               hitro tehnološko in informacijsko spreminjajo in izpopolnjujejo. Dobro je vedeti, da
               zakonodaja na tem področju znotraj držav EU ni enotna in se ravno to področje ureja
               na različne načine v različnih državah. Naj omenim samo primer Nemčije, ki ima
               znotraj svojih dežel na zelo različne načine urejeno to področje, da ne govorim o
               naših sosedih v Italiji, ki imajo ne le na območju regij, ampak tudi znotraj
               univerzitetnih kliničnih centrov stvari različno determinirane.</p>
               <p>V naši poslanski skupini se bomo odločili za potrditev tega zakona oziroma bodo
               poslanci glasovali po svoji vesti. Hvala lepa.</p>
            </sp>
            <sp xml:id="SDZ5-Izredna-48-2011-10-12.sp24">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod France Cukjati v imenu Poslanske skupine SDS.</p>
            </sp>
            <sp xml:id="SDZ5-Izredna-48-2011-10-12.sp25">

               <speaker>FRANCE CUKJATI:</speaker>

               <p>Hvala za besedo, gospod podpredsednik.</p>
               <p>Slovenska demokratska stranka je nekoliko začudena nad tem zakonskim predlogom.
               Namreč, na odboru smo slišali s strani tako ministrstva kot stroke, Zdravniške
               zbornice, kot tudi Združenja zdravstvenih zavodov, pa seveda tudi Državnega sveta, da
               bi ta predlagana sprememba povzročila velike, mnogo večje spremembe in nevarnosti,
               kot so predvidene v obrazložitvi predloga zakona. Vsekakor je treba reči, da predlog
               spreminja pogoj za pridobitev nove specializacije, ki se uvaja kasneje, kot so
               posamezniki specializirali takrat, ko še ni bilo nove specializacije. To je zelo
               redko. Pri nas je to bilo sedaj v zadnjem desetletju nekoliko pogosteje, ker smo pač
               prilagajali sistem specializacije Evropski uniji. Predlog, ki je pred nami, predlaga,
               da naj bi se črtala zahteva najmanj šest let. Namreč, najmanj šest let je moral
               delati na določenem specialističnem področju, da mu je bila priznana nova
               specializacija, brez izpita. Torej, da se črta najmanj šest let.</p>
               <p>Zdravniška zbornica je v nadaljevanju tudi obrazložila svoje nasprotovanje takšnemu
               posegu v zdravstveno zakonodajo, ki je specifično strokovna, in je v zadnjem
               odstavku, ga bom prebral, Zdravniška zbornica takole povedala. Citiram: "Glede na
               pogovor vodje Oddelka za podiplomsko usposabljanje, licence in register zdravnikov
               Zdravniške zbornice Slovenije s prvopodpisano poslanko Bredo Pečan, ki je ob
               prisotnosti predstavnice Ministrstva za zdravje potekal 10. avgusta 2011, se ne
               moremo znebiti občutka, da gre v konkretnem primeru za zlorabo sistema spremembe
               zakona za reševanje družinskega primera. Zet predlagateljice, ki je januarja 2011
               zaključil specializacijo s področja interne medicine, namreč ob izteku triletnega
               zakonskega roka ne bo izpolnil zahtevanega pogoja dela šestih let na specialističnem
               področju po opravljenem specialističnem izpitu za priznane specializacije s področja
               kardiologije, čeprav ima po trditvah poslanke že opravljene vse posege s področja
               kardiologije, kar je, milo rečeno, zelo nenavadno."</p>
               <p>Torej, tudi ta odstavek nas prepričuje, da gre za neke partikularne interese
               spreminjanja zakona, kar je v zakonodajnem postopku nedopustno. Nedopustno je namreč,
               da s spremembo zakona rešujemo individualne probleme oziroma želimo vzpostaviti neko
               posebno protekcijo in obravnavo za lastne potrebe, pa naj gre za finance ali pa za
               takšne stvari, kot je specializacija v zdravniški stroki. Namreč, šestletno obdobje
               je bilo zahtevano za tiste stare profesorje, ki so praktično bili tudi vodje oddelkov
               posamezne subspecializacije, kot recimo gastroenterologija, hematologija,
               revmatologija, so pa specializirali po starem sistemu v smislu splošne interne. In
               takšnim, samo takšnim je zakonodaja, ki je bila sprejeta leta 2008, dovolila, da se
               jim avtomatično prizna subspecializacija oziroma nova specializacija, recimo, če je
               delal na področju gastroenterologije, iz gastroenterologije, in podobno. Vsekakor si
               pa za nove, ki specializirajo, tega ne moremo privoščiti. To bi bilo v odločnem,
               jasnem nasprotju z Evropsko unijo, ki zahteva podelitev licence za specializacijo
               samo na podlagi opravljenih izpitov. Torej še enkrat, to je spet en dokaz, kako se je
               v tem mandatu delalo z zakonodajo. Hvala lepa.</p>
            </sp>
            <sp xml:id="SDZ5-Izredna-48-2011-10-12.sp26">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod Miran Györek v imenu Poslanske skupine SNS. Se odpovedujete, v
               redu.</p>
               <p>Na vrsti je mag. Borut Sajovic v imenu Poslanskega kluba LDS.</p>
            </sp>
            <sp xml:id="SDZ5-Izredna-48-2011-10-12.sp27">

               <speaker>MAG. BORUT SAJOVIC:</speaker>

               <p>Hvala lepa. Vsem skupaj prijazen pozdrav!</p>
               <p>Pred nami je Predlog zakona o spremembi Zakona o zdravniški službi, ki ga je
               predlagala skupina poslancev in s katerim naj bi se odpravila domnevna diskriminacija
               pri pridobitvi specialističnega naslova oziroma licence za samostojne ožje
               specialistične programe. V poslanskem klubu predloga nismo podprli, saj po našem
               mnenju ne gre za manjšo spremembo, pač pa za vsebinski poseg v že tako občutljiv
               zdravstveni sistem. Zdravstveni sistem je zagotovo potreben nadgradnje, ne pa
               posameznih enostranskih posegov. Naslednje, kar nas moti, je to, da predlog nima
               podpore s strani stroke. Negativno mnenje sta podala tako Zdravniška zbornica
               Slovenije kot tudi Strokovni svet Univerzitetnega kliničnega centra Ljubljana. Po
               njihovem mnenju gre za vsebinsko obsežen poseg v področje, ki je po mnenju vseh
               strokovnih zdravniških teles relativno dobro regulirano ter usklajeno z evropsko
               zakonodajo in sedanjimi ter prihodnjimi potrebami slovenskega zdravstva. Prav tako
               predlogu ni bilo naklonjeno mnenje Državnega sveta. Postopki in pogoji pridobivanja
               specialističnih nazivov so po mnenju zdravniške stroke dobro urejeni tako za starejše
               kot tudi mlajše zdravnike. Leta 2008 je bil sprejet 18.a člen zakona, ki je odpravil
               praznino, do katere je prišlo na specialističnih področjih. Ta sprememba je bila
               premišljena in predvsem usklajena.</p>
               <p>V Poslanskem klubu LDS predloga nismo podprli. Menimo, da za to spremembo ni ne
               nuja, še manj pa pravi čas. Manjka pa tudi podrobnejša in bolj utemeljena
               argumentacija predlaganih sprememb. Hvala lepa.</p>
            </sp>
            <sp xml:id="SDZ5-Izredna-48-2011-10-12.sp28">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Se opravičujem, bilo je nekaj črtanja. Gospa Majda Širca Ravnikar je bila na vrsti.
               Sedaj je odšla ven. Bo kdo namesto nje? Izvolite, gospod Juri. Samo prej mi povejte,
               prosim.</p>
            </sp>
            <sp xml:id="SDZ5-Izredna-48-2011-10-12.sp29">

               <speaker>FRANCO JURI:</speaker>

               <p>Se opravičujem, gospod predsedujoči, in hvala za besedo.</p>
               <p>Mi smo sopodpisali Predlog zakona o spremembi Zakona o zdravniški službi in ga tudi
               na matičnem odboru podprli, ker menimo, da je bil utemeljen poskus odpravljanja
               diskriminatorne prakse. Temu bi dodali, da ne moremo sprejeti argumentov tistih, ki
               skušajo vse poenostavljati in razlagati z domnevnimi družinskimi vezmi. Ta očitek je
               bil deplasiran. Mislim, da ne sodi v argumentirano razpravo. Tukaj je bil zakon z
               resnim namenom in s pozitivnim namenom. Take ali drugačne kritike pa je boljše
               pustiti doma in se ukvarjati s strokovnimi vprašanji. Žal ugotavljamo, da zakon ni
               dobil podpore, zato je tudi ta razprava v bistvu bolj postopkovne narave. Hvala.</p>
            </sp>
            <sp xml:id="SDZ5-Izredna-48-2011-10-12.sp30">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. V skladu z razlago Komisije
               za poslovnik z dne 9. decembra 2009 Državni zbor ugotavlja, da je zakonodajni
               postopek o predlogu zakona končan.</p>
               <p>S tem zaključujem to točko dnevnega reda. Prekinjam 48. izredno sejo Državnega
               zbora, ki jo bomo z glasovanji nadaljevali ob 15.30.</p>
               <p>(Seja je bila prekinjena ob 15.01 in se je nadaljevala ob 15.28.)</p>
            </sp>
            <sp xml:id="SDZ5-Izredna-48-2011-10-12.sp31">

               <speaker>PODPREDSEDNIK MAG. VASJA KLAVORA:</speaker>

               <p>Spoštovani kolegice poslanke in kolegi poslanci, gospe in gospodje!</p>
               <p>Prehajamo na glasovanja zbora o predlogih odločitev. Poslanke in poslance prosim, da
               preverite delovanje glasovalnih naprav. <title>Nadaljujemo s prekinjeno 1. točko
                  dnevnega reda, to je z obravnavo Končnega poročila Preiskovalne komisije za
                  ugotovitev in oceno dejanskega stanja izdajanja in financiranja brezplačnih
                  tednikov Slovenski tednik in Ekspres. </title>
               </p>
               <p>Prehajamo na odločanje o predlogu sklepov preiskovalne komisije.</p>
               <p>Želi kdo obrazložiti glas v imenu poslanske skupine? Prijava teče.</p>
               <p>Mag. Melita Župevc, izvolite.</p>
            </sp>
            <sp xml:id="SDZ5-Izredna-48-2011-10-12.sp32">

               <speaker>MAG. MELITA ŽUPEVC:</speaker>

               <p>Hvala lepa, gospod podpredsednik.</p>
               <p>V Poslanski skupini Socialnih demokratov bomo seveda predloge sklepov podprli.
               Menimo, da ti sklepi povzemajo bistvene ugotovitve te preiskovalne komisije, to je,
               da sta bila Slovenski tednik in Ekspres, dva brezplačnika, ki sta začela, vzniknila
               in poniknila pred zadnjimi parlamentarnimi volitvami, del predvolilne kampanje ene
               politične stranke, da sta bila ustanovljena in izdajana z namenom vplivati na volitve
               poslancev v Državni zbor leta 2008 in preko diskvalifikacije političnih tekmecev
               koristiti takratni največji vladajoči politični stranki. Strinjamo se tudi z
               ugotovitvami, da je treba poročilo preiskovalne komisije predati pristojnim organom,
               da je preiskovalna komisija svoje delo opravila korektno in da je na drugih, da to
               delo tudi nadaljujemo.</p>
               <p>V Poslanski skupini Socialnih demokratov bomo torej vse predloge sklepov tudi
               podprli. Hvala.</p>
            </sp>
            <sp xml:id="SDZ5-Izredna-48-2011-10-12.sp33">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Franco Juri.</p>
            </sp>
            <sp xml:id="SDZ5-Izredna-48-2011-10-12.sp34">

               <speaker>FRANCO JURI:</speaker>

               <p>Hvala za besedo.</p>
               <p>Poslanska skupina Zares bo jasno podprla sklepe o delu preiskovalne komisije za
               ugotovitev stanja izdajanja in financiranja brezplačnikov. Te sklepe bomo podprli,
               prvič, ker gre za dobro opravljeno delo preiskovalne komisije. Sklepi niso nastali na
               podlagi političnih ocen, ampak izključno na podlagi dokazov, podatkov, številk in
               imen, ki jih lahko prebiramo v samem poročilu. To, kar se nam zdi ključnega pomena,
               je, da s temi sklepi in s takim zaključkom dodamo slovenski politični kulturi nekaj
               novega. Gre, in to govorimo danes, ko prihajamo v predvolilni čas, predvsem za
               lekcijo o slabi politični kulturi, ki je vladala v tistem času in ki nima nobenih
               zadreg, nobenih ovir pri nizkotnem blatenju političnih nasprotnikov. Da se to počne
               na račun davkoplačevalskega denarja je samo dodatek temu, da je to predvsem poziv
               vsem nam, naj spremenimo politično kulturo vsaj v demokratičnem smislu, saj je žal
               ni. Te demokratične kulture danes še ni. Če drži tisto, kar smo ugotovili te dni, da
               smo mogoče na koncu določenih političnih tranzicij tako levice kot desnice, morda
               prehajamo v obdobje, ko tovrstni brezplačniki dejansko ne bodo več potrebni, kajti
               soočanja različnih mnenj se bodo odvijala odkrito, brez manipulacij, brez
               diskvalifikacij nasprotnikov, ampak na podlagi medsebojnega spoštovanja. V Poslanski
               skupini Zares upamo, da je to lekcijo razumela predvsem Slovenska demokratska
               stranka.</p>
            </sp>
            <sp xml:id="SDZ5-Izredna-48-2011-10-12.sp35">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Jože Tanko. / oglašanje iz dvorane/ Prosim?</p>
            </sp>
            <sp xml:id="SDZ5-Izredna-48-2011-10-12.sp36">

               <speaker>FRANCO JURI:</speaker>

               <p>Glasovali bomo za, sem povedal na začetku.</p>
            </sp>
            <sp xml:id="SDZ5-Izredna-48-2011-10-12.sp37">

               <speaker>JOŽE TANKO:</speaker>

               <p>Hvala lepa za besedo. Spoštovani!</p>
               <p>Včeraj je bilo odposlano sporočilo informacijske pooblaščenke, danes sem ga prejel,
               in v prilogi informacijske pooblaščenke je dopis, ki ponazarja komunikacijo med
               Državnim zborom in informacijsko pooblaščenko. Ta je bila namreč zaprošena, kako
               ravnati v primerih, ko so deli poročila označeni ali zapadejo pod zakone in stopnje
               zaupnosti. V zadnjem odstavku piše naslednje: "Tudi v kolikor boste ugotovili, da se
               v poročilu nahajajo izjeme od prosto dostopnih informacij, pa velja opozoriti na
               inštitut delnega dostopa, ki ga ureja 7. člen Zakona o dostopu do informacij javnega
               značaja. Ta določa, da če dokument ali njegov del le delno vsebuje informacije po 6.
               členu, to se pravi osebne podatke, in jih je mogoče izločiti iz dokumenta, ne da bi
               to ogrozilo njihovo zaupnost, pooblaščena oseba organa izloči te informacije iz
               dokumenta ter seznani prosilca z vsebino preostalega dela dokumenta." Povedano
               drugače: tudi če del poročila vsebuje varovane podatke, lahko javnost s poročilom
               seznanite v obliki delnega dostopa tako, da na dokumentu prekrijete varovane podatke,
               preden ga posredujete javnosti. Točno to smo mi v postopku obravnave te zahteve
               predlagali na začetku seje Državnega zbora, nekajkrat še prej, in žal tisti, ki so
               zaprosili informacijsko pooblaščenko, to je bil Državni zbor Republike Slovenije na
               pobudo predsednice preiskovalne komisije, tega niso storili.</p>
               <p>Žal lahko v naši poslanski skupini ugotovimo, da sklepi niso povezani z vsebino
               preiskave in z ugotovitvami v preiskavi. Skratka, tisto, kar ste odprli za javnost,
               je manipulacija, tisto, kar ste na odprtih sejah Državnega zbora opravili v postopkih
               zaslišanj, in tudi ni odraz tistega, kar ste zbrali z delno zaupnim dokumentarnim
               gradivom od tistih služb, pri katerih ste te informacije zahtevali. Skratka,
               ugotovimo lahko le, da je bivša koalicija imela to preiskovalno komisijo samo zato,
               da je poskušala naprtiti na osnovi nekih dejstev, nekih manipulacij to, kar ste se
               namenili, da boste naprtili Slovenski demokratski stranki. Tudi zato preiskovalna
               komisija oziroma predsednica preiskovalne komisije ni želela odpreti tega gradiva, ki
               je več ali manj povzeto po vsem tistem, kar je javno dostopno. In žal lahko ugotovimo
               samo to, da gre za prvovrstno manipulacijo, ki ste si jo privoščili že večkrat v tem
               mandatu.</p>
               <p>Zato mi teh sklepov ne bomo podprli. Hvala lepa.</p>
            </sp>
            <sp xml:id="SDZ5-Izredna-48-2011-10-12.sp38">

               <speaker>PODPREDSEDNIK MAG. VASJA KLAVORA:</speaker>

               <p>Niste povedali, gospod Tanko, kako ... / oglašanje iz dvorane/ Ste povedali? Nisem
               slišal, sem bil zelo pozoren. Hvala lepa.</p>
               <p>Lahko glasujemo?</p>
               <p>Preden glasujemo, bi vam rad povedal naslednje. Glasujemo o predlogu sklepov. Sklepi
               so štirje. Glasujemo torej o predlogu vseh štirih sklepov skupaj.</p>
               <p>Prosim, gospod Juri, postopkovni.</p>
            </sp>
            <sp xml:id="SDZ5-Izredna-48-2011-10-12.sp39">

               <speaker>FRANCO JURI:</speaker>

               <p>Veste kaj, nekateri so zainteresirani tudi za obrazložitev glasu. Mi smo obrazložili
               glas v imenu poslanske skupine.</p>
            </sp>
            <sp xml:id="SDZ5-Izredna-48-2011-10-12.sp40">

               <speaker>PODPREDSEDNIK MAG. VASJA KLAVORA:</speaker>

               <p>Jaz pričakujem, da vsi mi po treh letih vemo, kako ti postopki potekajo. Jaz sem
               vprašal, če lahko glasujemo. Če bi kdorkoli dvignil roko, bi vedel, da želi
               obrazložiti glas v lastnem imenu. Ker tega ni bilo, prehajamo na glasovanje.</p>
               <p>Glasujemo. Navzočih je 68 poslank in poslancev, za je glasovalo 40, proti 24.</p>
               <p>(Za je glasovalo 40.) (Proti 24.)</p>
               <p>Ugotavljam, da so sklepi sprejeti. S tem zaključujem to točko dnevnega reda.<title>
                  Nadaljujemo s prekinjeno 3. točko dnevnega reda, to je s prvo obravnavo Predloga zakona o
                  spremembi in dopolnitvah Zakona o pravilih cestnega prometa. </title>
               </p>
               <p>Prosil bi, če ste pozorni.</p>
               <p>Prehajamo na odločanje o naslednjem predlogu sklepa: Predlog zakona o spremembi in
               dopolnitvah Zakona o pravilih cestnega prometa je primeren za nadaljnjo obravnavo.</p>
               <p>Obrazložitev glasu v imenu poslanske skupine, dr. Gorenak, izvolite.</p>
            </sp>
            <sp xml:id="SDZ5-Izredna-48-2011-10-12.sp41">

               <speaker>DR. VINKO GORENAK:</speaker>

               <p>Hvala lepa.</p>
               <p>Jaz upam, da sem slišal, o katerem zakonu bomo glasovali, glede na šunder, ki je v
               Državnem zboru.</p>
               <p>Torej, predlagali smo Predlog zakona o spremembi in dopolnitvah Zakona o pravilih
               cestnega prometa. Zakaj ta postopek? Poglejte, stvari so relativno preproste.
               Koalicijska večina je ta zakon sprejela in ta zakon je naravnost škandalozno, rekel
               bom, škandalozno materialno škodljiv za vse naše ljudi, zlasti za tiste, ki imajo
               nižjo plačo. Kaj smo mi predlagali? Našteli smo natanko tiste prekrške, ki so manj
               pomembni prekrški, in še en pogoj smo dali – da ne gre za ogrožanje varnosti v
               cestnem prometu po tretjih osebah, kar pomeni, da ni šlo za izsiljevanja, karambole
               ali kaj podobnega. Pa še en pogoj – da se je to prvič zgodilo nekomu v enem letu. V
               takšnem primeru bi policistom naložili, da državljana ne kaznujejo, ampak da mu
               izrečejo opomin. Poglejte, ministrica je rekla, da to lahko že zdaj naredijo. Ja,
               lahko, ampak to je prepuščeno njihovi diskrecijski pravici. Naj vam povem en primer.
               Pred nekaj leti se je oglasil pri meni en človek, star, mislim da, okoli 65 let.
               Povedal je, da ima 370 evrov pokojnine, dva otroka in enega študenta v Ljubljani.
               Zato ker je en samcat dan, poudarjam, en samcat dan pozabil podaljšati vozniško
               dovoljenje – s tem ni nikogar ogrožal, s tem ni vplival na varnost nikogar –, je
               dobil takrat nekaj nad 600 evrov kazni.</p>
               <p>Zdaj mi pa povejte, kako lahko državljan s 370 evri pokojnine, dvema šoloobveznima
               otrokoma in enim na fakulteti, plača 600 in nekaj evrov kazni. Kako? Zato ker je en
               dan pozabil podaljšati vozniško dovoljenje. Vem, da se mogoče mnogim poslancem zdi,
               da 600 evrov ni toliko. Ja, to velja verjetno za nas, to velja še za marsikoga, ne
               velja pa za približno 800 tisoč naših državljanov. Poudarjam, da gre za kumulativo
               med lažjimi prekrški brez ogrožanja in da se je to prvič zgodilo – da bi policisti v
               tem primeru izrekali opozorila. Mislim, da je v zakonu še en člen, ki smo ga
               predlagali, ki je tudi absurden. Glejte, če danes hoče turistični vlak peljati iz
               Rogaške Slatine v Podčetrtek, tega ne more več, zaradi tega ker je v zakonu omejitev,
               ki pravi, da lahko vozi samo po cestah, kjer je hitrost manjša od 50 kilometrov na
               uro. V danem primeru, ki sem ga opisal, bi pa moral en kilometer peljati po
               regionalni cesti, kjer je hitrost večja. Glejte, še turizmu škodujemo. Dajmo zakon
               podpreti, prosim.</p>
            </sp>
            <sp xml:id="SDZ5-Izredna-48-2011-10-12.sp42">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>V imenu poslanske skupine, gospod Györek.</p>
            </sp>
            <sp xml:id="SDZ5-Izredna-48-2011-10-12.sp43">

               <speaker>MIRAN GYÖREK:</speaker>

               <p>Hvala za besedo, gospod predsedujoči. Kolegice in kolegi!</p>
               <p>Ko smo že včeraj v našem stališču izrazili popolno podporo predlogu tega zakona
               oziroma spremembi in dopolnitvam tega zakona, je to iz enostavnega razloga. Če
               slikovito povem, gre za neciviliziran, inkasantski, rubežni zakon. Gre za zakon, ki
               ni nastal v glavah nekaterih poslancev, v tem primeru v glavah poslancev Slovenske
               nacionalne stranke ali Slovenske demokratske stranke, ampak je problem, ki muči na
               tisoče Slovencev, in to praviloma tistih socialno šibkih Slovenk in Slovencev. V to
               se lahko prepriča vsakdo od nas, ki se giblje med tistimi ljudmi, ki so žrtve
               takšnega strogega, inkasantskega zakona, lahko rečem, ki povzroča takšne posledice,
               ki jih ne gre samo tako spregledati. Gre za nastajanje takšnih socialnih situacij v
               določenih družinah, ko gre za brezposelne, za tiste s socialnimi prejemki, za
               upokojence z nizkimi pokojninami, ki zaradi enega banalnega prekrška trpijo tako
               materialno škodo, da njihovi otroci in vnuki ne morejo kupiti niti oblačil ali knjig
               za šolo, ko ne morejo plačati elektrike.</p>
               <p>Jaz ne vem, kolegice in kolegi, kje živite. Ali živimo samo tu, v tej hali, v tej
               dvorani, ali živimo med ljudmi? Ni problema, jaz lahko plačam kazen 200, 300 evrov,
               se mi doma ne bo porušila socialna situacija, k sreči. Vendar nismo vsi v taki
               situaciji, da si lahko privoščimo takšno kazen. Ne vem, ali si predstavljate, kaj
               pomeni za nekoga, ki ima družinski proračun iz takšnega ali drugačnega naslova 300,
               400 evrov, kazen tisoč evrov! Niti kredita ne more dobiti, da bi obročno odplačeval
               kazen, razen če mu sodišče to odobri. Poleg tega, kar se tiče roka odplačila oziroma
               polovičnega plačila, se tudi popolnoma strinjam s predlagateljem. Vsaj ta rok mu
               podaljšajte! Dajte, podaljšajte ga na 30 dni, da lahko dve socialni podpori združi,
               da plača polovično kazen. Ne pa da mora potem plačati celo kazen, ki jo je dejansko
               praktično nezmožen. Gre za predlog zakona s popolnoma socialno vsebino, človeško
               vsebino. Saj ne gre tu za dajanje potuhe alkoholiziranim voznikom ali povratnikom,
               divjakom, ki ogrožajo varnost vseh ostalih udeležencev v prometu. Gre za tiste
               banalne prekrške, kot je to v predlogu navedeno. In toliko razumevanja, toliko
               človeškega čuta moramo imeti. Zato prosim, apeliram na vas, bodite toliko čuteči do
               tistih, ki nimajo takšnih plač, kot jih imamo mi. Hvala.</p>
            </sp>
            <sp xml:id="SDZ5-Izredna-48-2011-10-12.sp44">

               <speaker>PODPREDSEDNIK MAG. VASJA KLAVORA:</speaker>

               <p>Lahko glasujemo? Ne. V svojem imenu? Prijava teče. Gospod Jožef Jerovšek,
               izvolite.</p>
            </sp>
            <sp xml:id="SDZ5-Izredna-48-2011-10-12.sp45">

               <speaker>JOŽEF JEROVŠEK:</speaker>

               <p>Hvala lepa.</p>
               <p>Glasoval bom za ta zakon, ki je zakon, ki na nekem majhnem segmentu popravlja
               neumnosti in nečloveškost zakona, ki ga je sprejela sedanja oblast. Namreč, v
               Sloveniji ste uvedli nesorazmernost pri kaznovanju v odnosu do osebnih dohodkov
               državljanov. Malo državljanov dobiva osebne dohodke, in še tiste s temi nečloveškimi
               kaznimi. Ta zakon, ki ga popravljamo, je kot pijavka na človeškem telesu, ki pije
               svežo kri običajnega državljana. In to je dejansko inkasantski zakon. Mi ga tukaj
               popravljamo v nekaterih segmentih manjših prekrškov. Dejstvo pa je, da je vso to
               zakonodajo, ki si jo je na tako inkasantski način privoščila sedanja oblast, vse te
               stranke, ki so bile v koaliciji, od DeSUS naprej, treba popraviti in pripeljati do
               neke sorazmernosti. Ne moremo imeti v Evropi najvišjih kazni in skoraj največ
               brezposelnih in nizke dohodke, hkrati pa podarjati slovenske finance tudi takšnim
               državam, ki živijo bistveno boljše. Zato je to najava tega, da bomo v Sloveniji imeli
               boljšo, bolj pravično in bolj človeško zakonodajo. Hvala lepa.</p>
            </sp>
            <sp xml:id="SDZ5-Izredna-48-2011-10-12.sp46">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Rudolf Petan.</p>
            </sp>
            <sp xml:id="SDZ5-Izredna-48-2011-10-12.sp47">

               <speaker>RUDOLF PETAN:</speaker>

               <p>Hvala za besedo. Spoštovani!</p>
               <p>Jaz moram priznati, da v osnovi zagovarjam, da če kdo naredi prekršek v prometu, je
               za to kaznovan. Vendar pa menim, da je pri tem treba upoštevati sorazmernost. Če
               nekdo ogroža človeška življenja ali lastnino, verjetno ni popusta. V primeru, da se
               tega ne ogroža, da nikogar ne ogrožaš, pa je treba na to gledati življenjsko. In naj
               mi bo dovoljeno, da še enkrat povem primer, ki smo ga danes že slišali, zakaj tudi
               podpiram ta zakon. Če nekdo pozabi za en dan podaljšati vozniško dovoljenje, dobi
               nekaj sto evrov kazni. S tem nisi ogrožal nobenega, ne človeškega življenja ne
               lastnine, ničesar. Res pa je, da si nekaj pozabil, to drži, vendar da zaradi tega,
               ker si za en dan pozabil podaljšati vozniško dovoljenje, dobiš nekaj sto evrov kazni,
               je pa verjetno nenormalno. In mi se moramo postaviti, ko postavljamo te kazni, v naš
               čas. V našem času pa je sto evrov za večino državljanov premoženje. To lahko pomeni
               tudi eksistenco. Soglašam s tem, da je v času blaginje tako – v redu, tudi lahko.
               Ampak v tem času, ko je pomanjkanje na vsakem koraku, ko je revščina v Sloveniji na
               vsakem koraku, pa verjetno lahko toliko življenjsko, zaradi mene lahko tudi začasno,
               upoštevamo, da takšnih prekrškov, kot sem omenil podaljšanje vozniškega dovoljenja,
               ne bomo kaznovali z nekaj sto evri kazni. Mislim, da s tem ne bomo nikogar ogrožali,
               samo malo človeškosti bomo pokazali.</p>
               <p>Jaz bom glasoval, da se ta zakon nadaljuje in da se v končni fazi tudi sprejme.
               Hvala lepa.</p>
            </sp>
            <sp xml:id="SDZ5-Izredna-48-2011-10-12.sp48">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Zvonko Lah.</p>
            </sp>
            <sp xml:id="SDZ5-Izredna-48-2011-10-12.sp49">

               <speaker>ZVONKO LAH:</speaker>

               <p>Hvala za besedo.</p>
               <p>Tudi jaz se pridružujem vsem tistim, ki pravijo, da je ta zakon nepravičen glede na
               naš standard, saj imamo ene izmed najvišjih kazni v Evropi, predvsem za tiste
               primere, kjer prekrški, ki so, res ne ogrožajo nobene varnosti. Pa tudi policija pri
               nas včasih dela kot da išče prave točke, kjer jih bo največ nalovila, kot so izhodi
               iz vinskih goric, kjer se po statistiki že več kot 30 let ni zgodila niti ena
               prometna nesreča, ni bilo takšnega primera. Ko pa občine opozarjajo na nevarnosti,
               kjer bi bilo treba poskrbeti za varnost prometa, je pa policija nekako gluha. In
               pravijo, češ saj lahko občinska redarstva tudi kupijo radarje in merijo hitrosti,
               tako kot v Ljubljani. Vendar opozarjam, da se policija tudi poslužuje primerov, ko
               zaplenjujejo vozila, traktorje, in so kmetje tudi po nekaj mesecev brez traktorja, ko
               je slučajno malo bolj pogledal v kozarček pri malici in se peljal praktično na
               travnik. In se potem hvalijo, da smo v Sloveniji letos pobrali že na tisoč vozil, v
               Nemčiji pa jih okoli deset v celi državi na leto. Mislim, da je prav, da se te kazni
               omilijo, da se gleda bolj človeško, ne pa da se na osnovi zakona potem lovi, da se
               nabere čim več. Če v Ljubljani velja, da občinsko redarstvo to dela, ker gre v
               občinski proračun, moramo mi na podeželju dosti bolj pametno delovati.</p>
            </sp>
            <sp xml:id="SDZ5-Izredna-48-2011-10-12.sp50">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima dr. Vinko Gorenak.</p>
            </sp>
            <sp xml:id="SDZ5-Izredna-48-2011-10-12.sp51">

               <speaker>DR. VINKO GORENAK:</speaker>

               <p>Hvala lepa.</p>
               <p>Dopolnim naj tisto, pri čemer sem prej končal, z vlakcem. Mi delamo s tem zakonom,
               ki je v tem trenutku v veljavi, želimo pa s tem našim popraviti, izjemno veliko
               gospodarsko škodo. Ne vem, ali se koalicija sploh zaveda tega, kaj piše v zakonu. V
               zakonu zelo jasno piše, da turistični vlakec ne more voziti po cestah, kjer je
               hitrost večja od 50 kilometrov na uro. Dobro veste, da prihajam iz okolja, kjer je
               turizma kar dovolj, cela Rogaška Slatina, že Avstro-Ogrska je to začela, Podčetrtek.
               Vmes pa imamo kilometer in nekaj ceste, kjer je dovoljena hitrost 80 na uro, in
               zaradi tega preprosto tega turizma tam ni. Nekaj podobnega je v Portorožu, Piranu,
               Izoli, najverjetneje. Dobro bi bilo tudi to pogledati. To s tem odpravljamo. Prej sem
               govoril pa, še enkrat, o manj pomembnih prekrških. Mi ne posegamo v prekrške, kot so
               velika hitrost, mi ne posegamo v prekrške, kot je alkohol in podobno, ki so vzrok
               pretežnega števila nezgod, tudi tistih s smrtnim izidom, ampak posegamo v najmanjše
               prekrške, prekrške, ki ne pomenijo nič za varnost udeležencev v prometu. Med njimi
               sta podaljšanje prometnega dovoljenja in podaljšanje vozniškega dovoljenja. Poglejte,
               danes se to podaljšanje vozniškega dovoljenja dogaja mnogim, mnogim ljudem. Zakaj se
               dogaja? Že ena prejšnjih vlad, mislim, da je bilo okoli leta 2003, je uvedla
               obveščanje državljanov v smislu "pridite in podaljšajte vozniško dovoljenje, pridite
               in podaljšajte prometno dovoljenje". Ta vlada je žal to prakso ukinila. Upravne enote
               že, mislim da, dve leti ne pošiljajo več teh obvestil. Ljudje so se v 7, 8 letih
               navadili na ta obvestila, pričakovali so jih, sedaj jih pa ni več, in zaidejo v
               tovrstne banalne prekrške. In še enkrat, če bi me seveda kdo poslušal, upam, da
               kamera to sledi, apeliram na vas, da ta zakon podprete. Hvala.</p>
            </sp>
            <sp xml:id="SDZ5-Izredna-48-2011-10-12.sp52">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Ivan Grill.</p>
            </sp>
            <sp xml:id="SDZ5-Izredna-48-2011-10-12.sp53">

               <speaker>IVAN GRILL:</speaker>

               <p>Hvala lepa.</p>
               <p>Jaz bom seveda ta predlog zakona podprl, kajti nujno potrebno je, da se spremenijo
               neumnosti in anomalije, ki ste jih v koaliciji in seveda tudi v Vladi sprejeli s tem
               zakonom in tudi z Zakonom o prekrških, katerega ste že zavrnili. Več kot očitno je,
               da je v tem mandatu bil cilj samo ta, da se višajo davki, trošarine in tudi kazni in
               da se na ta način polni državni proračun. Znano je, da višina kazni, oderuške kazni,
               ki jih ta zakon nalaga, niso vzgojne in v ničemer ne prispevajo k zmanjšanju števila
               prometnih nesreč z najhujšimi posledicami in tudi s smrtnimi žrtvami. Soočamo se s
               številom smrtnih žrtev, ki je bistveno večje, kot je bilo v preteklem obdobju.
               Takrat, ko se je ta zakon sprejemal, se je upravičevalo, da bo takšna višina kazni
               zmanjševala najhujše nesreče. Ni res! Ni res! To se seveda sedaj tudi kaže. Predvsem
               pa takšne kazni povzročajo številne eksistenčne probleme ljudi, ki so najbolj
               socialno ogroženi, zato bi bilo smiselno, tako kot ta predlog našega zakona prinaša,
               da se kazni tam, kjer niso ogrožena življenja ali pa varnost naših udeležencev,
               znižajo in pa tudi da se opozarja takrat, ko nek kršitelj prvič, recimo, naredi nek
               manjši prekršek. Veliko bolj vzgojno, veliko, to je dokazano, bo na vsakega
               učinkovalo, če ga bo policist, ki ga bo ustavil zaradi nekega manjšega prekrška,
               opozoril in na ta način v njem vzbudil občutek krivde. Zato predlagam, koalicija,
               dajte, preden se ta mandat zaključi, nek optimizem našim ljudem, da se bo ta postopek
               nadaljeval in da se ta zakon lahko spremeni v korist naših najbolj ogroženih ljudi,
               to je tistih z najnižjimi pokojninami in seveda tudi plačami. Hvala lepa.</p>
            </sp>
            <sp xml:id="SDZ5-Izredna-48-2011-10-12.sp54">

               <speaker>PODPREDSEDNIK MAG. VASJA KLAVORA:</speaker>

               <p> Prijava teče.</p>
               <p>Gospod Jakob Presečnik, imate besedo.</p>
            </sp>
            <sp xml:id="SDZ5-Izredna-48-2011-10-12.sp55">

               <speaker>JAKOB PRESEČNIK:</speaker>

               <p> Hvala lepa za besedo, gospod podpredsednik.</p>
               <p>Jaz sem že včeraj v imenu poslanske skupine nakazal naše mnenje, da je ta sprememba
               zakona koristna in potrebna. Pokazal sem tudi primerjavo med kaznimi za enake
               prekrške v Sloveniji in Nemčiji, pa nisem bil včeraj popolnoma prepričan, če sem
               dobil prave podatke, ker se mi niso zdeli pravi, nisem jih uspel preveriti, niso se
               mi zdeli logični. Te razlike so bile v mnogih primerih tudi v razmerju 2 do 10-krat.
               To se mi zdi neverjetno. In to v absolutnem znesku. Kaj to pomeni šele v relativnem
               znesku. Vendar smo sinoči videli na slovenski televiziji enega od primerov, kjer je
               bila ta razlika tudi približno taka. V tem predlogu, za katerega sem rekel, da je
               koristen in potreben, ne gre za arogantneže na cesti, ki stalno delajo hude prekrške,
               ampak se moramo zavedati, da za večino od teh tudi ni problem plačilo kazni. Ti z
               mirno roko plačajo kazen, delajo prekrške in se obnašajo arogantno na cestah naprej.
               Ampak dokler ni možno upoštevati socialnega kriterija pri prekrških ... Dejstvo je,
               da kdaj pa kdaj vsak človek naredi kakšen manjši prekršek. Temu se praktično ne da
               izogniti. Tudi ne da se socialnega kriterija upoštevati, zaradi tega ker imamo na
               davkariji in drugod nepopolne in neurejene podatke, in mnogokrat podatki niso
               korektni.</p>
               <p>Zaradi tega sem trdno prepričan, da je treba ta zakon v prvi obravnavi potrditi.
               Hvala lepa.</p>
            </sp>
            <sp xml:id="SDZ5-Izredna-48-2011-10-12.sp56">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Svoj glas bo obrazložil gospod Franc Žnidaršič.</p>
            </sp>
            <sp xml:id="SDZ5-Izredna-48-2011-10-12.sp57">

               <speaker>MAG. FRANC ŽNIDARŠIČ:</speaker>

               <p> Hvala lepa. Spoštovani prisotni!</p>
               <p>Sam bom ta zakon v tej fazi podprl, ampak z enim drugim argumentom, kot so bili
               navedeni danes. Menim, da prazen žep še ne pomeni, da lahko nekdo dela prekrške ali
               da lahko kogarkoli ogroža. In tudi ko gre za te majhne, kot se sliši, prekrške, niso
               čisto prazni glede tega, ali ogrožajo ali ne. Praviloma ne, ampak takrat, ko
               ogrožajo, je že prepozno sankcionirati, zato mora biti zapovedana sankcija že preden
               se kaj zgodi. Po drugi strani pa moram povedati, da je nesorazmerje glede kazni, ki
               so, v primerljivih državah res zelo veliko, in zaradi tega je dobro, da te stvari
               popravimo, da ne bomo pomembno odstopali v tej smeri. Po drugi strani je eno
               življenje najbrž več vredno kot vse tisto, kar se zgodi. Moram opozoriti tudi na to,
               da tista pripomba na račun zaplembe avtomobila ali traktorja ne zdrži kritike zaradi
               tega, ker je zaplemba vozila posledica skrajnih ravnanj prekrškarjev, ki so
               povratniki v svojih ravnanjih in podobno. Tako da menim, da je tudi to treba storiti.
               Zakaj? Zato, da bodo tisti, ki rabijo traktor, in tisti, ki rabijo avto za to, da
               delajo, razmišljali o tem, kako vozijo, in preprečili, da bi jim zaplenili vozilo.
               Sam nisem socialno ogrožen, ampak mi ni vseeno, če bi moral vsak mesec enkrat
               plačati. Kdaj prej, ko so bile kazni nižje, sem si to celo privoščil tu in tam, sedaj
               pa lahko visoka kazen tudi mene zadane neugodno. Tako da menim, da je treba
               kaznovati, vendar se strinjam s predlagatelji, da je to nesorazmerje treba do neke
               mere popraviti.</p>
               <p>Jaz bom v tej fazi zakon podprl. Hvala.</p>
            </sp>
            <sp xml:id="SDZ5-Izredna-48-2011-10-12.sp58">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Svoj glas bo obrazložil gospod Franc Jurša.</p>
            </sp>
            <sp xml:id="SDZ5-Izredna-48-2011-10-12.sp59">

               <speaker>FRANC JURŠA:</speaker>

               <p>Hvala lepa za besedo. Kolegice in kolegi!</p>
               <p>Po temeljitem razmisleku o tem, kako bi glasoval, kljub temu, da en glas ne pomeni
               kaj veliko, sem se odločil, da bom predlog zakona podprl, iz enostavnega in
               preprostega razloga, kljub temu, da moram na začetku povedati, da je mogoče malo
               populističen, in tisti, ki so ga predlagali, so to mogoče zaradi tega storili. To
               isto zgodbo bi lahko razreševali vsi skupaj že prej, ko smo zakon dejansko sprejeli,
               ampak okolje, v katerem živim, me opozarja na te kazni. Sam sem zagovornik tega, da
               mora biti šiba za vse državljane enako dolga. Preprosto in enostavno povedano. Če ima
               nekdo na mesec prihodka 2 tisoč evrov in plača kazen tisoč evrov, zanj to ne
               predstavlja toliko, kot če ima nekdo 600 evrov plače, pa mora plačati tisoč evrov
               kazni. Zaradi tega imamo tudi velike težave. Zavedam se, da nam lahko nekdo hitro
               pokaže Sočo. To je problem, s katerim se moramo soočati, ampak to, kar sem malo prej
               omenil, pa je vprašanje, ki ga moramo na drugačen način reševati. Včeraj sem ravno
               gledal eno od televizijskih oddaj, kjer sem videl, da imajo v Avstriji in Nemčiji
               bistveno nižje kazni kot v Sloveniji. Kakšen pa je standard v teh državah? Ja, ljubi
               moji, primerjati je treba, in izstopati ne bomo smeli v taki meri. Še nekaj drugega
               je pomembno – kakšne pa imamo mi naše regionalne, lokalne in druge ceste? Tudi to je
               vprašanje, ki bi ga morali razreševati. Hvala lepa.</p>
            </sp>
            <sp xml:id="SDZ5-Izredna-48-2011-10-12.sp60">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Videl sem še želje po dodatni obrazložitvi glasu. Kdor želi obrazložiti svoj glas,
               naj se prosim prijavi.</p>
               <p>Gospa Alenka Jeraj, izvolite.</p>
            </sp>
            <sp xml:id="SDZ5-Izredna-48-2011-10-12.sp61">

               <speaker>ALENKA JERAJ:</speaker>

               <p>Hvala za besedo.</p>
               <p>Mi smo že navajeni, da nam takrat, ko karkoli predlagamo, očitate populizem in to,
               da delamo samo tiste stvari, ki so publiki ali pa državljanom in državljankam,
               volivcem všeč, čeprav bi morali najbrž delati vsi v smislu, da sprejemamo take
               rešitve, ki so za čim širši krog sprejemljive. Mi smo na to, da zakon ne bo prinesel
               takih učinkov, opozarjali, ko se je zakon sprejemal. Tisti, ki nam očitate to, bi
               morali delati prej, na to misliti prej. Zato smo tudi glasovali proti in opozorili na
               cel kup stvari, o katerih se danes ponovno pogovarjamo. Povedali smo, da samo
               zvišanje kazni ne bo avtomatično pomenilo toliko manj nesreč, vsaj na dolgi rok ne.
               Včeraj smo lahko poslušali predstavnika Policije, ki je povedal, da zakon vedno v
               prvih mesecih učinkuje, potem pa ljudje malo pozabijo, kaj vse je novega in se spet
               stvari vrnejo na stare tirnice. Mogoče malenkost izboljšamo stvar, ampak samo s
               kaznimi ne. Mi smo na to opozarjali ob sprejemanju zakonov in povedali, da je treba
               več narediti na preventivi, pri vzgoji in tako naprej, ne pa samo na koncu, torej pri
               kaznih, in jih kar naprej poviševati. Mi smo vedno podpirali predloge in spremembe,
               ki pomenijo tudi večjo varnost, vendar s temi enormnimi kaznimi za prekrške, kot je
               bilo rečeno, ker pozabiš podaljšati dovoljenje in podobno, ko nikogar ne ogrožaš, je
               res smešno reči, da bi s tem, če bomo tukaj povišali kazni, kakšen hud problem
               rešili. Ne bomo ga in smo zato tiste stvari, ki smo jih predlagali, da se za
               povečanje varnosti sprejmejo ukrepi, tudi potrdili, za tiste zadeve, kjer se pa
               nikogar ne ogroža, pa nima smisla pretiravati, ker ne bo prineslo nič.</p>
               <p>Zato bom seveda podprla naš predlog.</p>
            </sp>
            <sp xml:id="SDZ5-Izredna-48-2011-10-12.sp62">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospod Jože Tanko.</p>
            </sp>
            <sp xml:id="SDZ5-Izredna-48-2011-10-12.sp63">

               <speaker>JOŽE TANKO:</speaker>

               <p>Hvala lepa.</p>
               <p>Včeraj smo videli na televiziji tudi javno primerjavo med Slovenijo in nekaterimi
               zahodnimi državami. Tu lahko ugotovimo, da imamo v Sloveniji v povprečju trikrat
               nižje neto plače in imamo za isti prekršek kot v Avstriji, recimo, dvakrat višjo
               kazen. To se pravi, da je slovenski prekrškar za isti prekršek v tem realnem
               dohodninskem delu obremenjen 6-krat toliko kot sosed Avstrijec. Sprašujem vas, ali je
               to pravično. Vsi zakoni, ki jih sprejemate in ki ste jih predlagali v tem mandatu, so
               namenjeni ali pa učinkujejo zelo, bom rekel, grobo za te male ljudi, za male plače,
               in povprečni Slovenec nima visokih plač. Po drugi strani sprejemate zakonodajo in
               izvajate zakonodajo, ko največjim gangsterjem, tistim, ki so se okoristili v primerih
               klientelizma in korupcije, omogočate ali izničite vse. To se pravi, proti nekaterim
               postopki niti ne stečejo, nekatere stvari niso niti sprocesirane, pa čeprav to
               ugotovijo neodvisne komisije. Skratka, v tem mandatu ste zagotovili, da ta državni
               sistem – ne samo, da ne deluje pravna država, ampak je tudi nepravično tisto, kar
               deluje. Izredno močno obremenjujete in ste obremenili te male stvari, kot recimo
               podobno internetne uporabnike, ki kaj snamejo z interneta, in tam bo kazen pet let.
               Pri teh največjih, ki so odnesli firme s stomilijonskimi zneski, pa niti ne stečejo
               postopki, čeprav so mnogi ugotovili v teh postopkih številna oškodovanja. Skratka,
               menim, da je na tem področju treba narediti konec, da je te male stvari treba
               obravnavati kot male stvari, velik kriminal pa kot velik kriminal, tako kot to delajo
               v razviti Zahodni Evropi. Tam se ne izmaže nihče, ki je udeležen v velikem kriminalu,
               pri nas pa čisto vsak. In ne kaznujejo nobenega grobo, ki je majhen prekrškar, pri
               nas je pa ravno obratno, tisti najbolj nastradajo.</p>
               <p>Ta zakon bom podprl.</p>
            </sp>
            <sp xml:id="SDZ5-Izredna-48-2011-10-12.sp64">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Zaključujem izrekanje obrazložitve glasu v osebnem imenu.</p>
               <p>Prehajamo na glasovanje. Glasovali bomo o naslednjem predlogu sklepa: Predlog zakona
               o spremembi in dopolnitvah Zakona o pravilih cestnega prometa je primeren za
               nadaljnjo obravnavo.</p>
               <p>Glasujemo. Navzočih je 68 poslank in poslancev, za je glasovalo 39, proti 28.</p>
               <p>(Za je glasovalo 39.) (Proti 28.)</p>
               <p>Ugotavljam, da je predlog sklepa sprejet, zato bo predlog zakona dodeljen v drugo
               obravnavo Odboru za promet kot matičnemu delovnemu telesu. S tem zaključujem to točko
               dnevnega reda.<title> Nadaljujemo s prekinjeno 5. točko dnevnega reda, to je z obravnavo Predloga zakona o
                  dopolnitvi Zakona o zagotavljanju sredstev za investicije v javno železniško
                  infrastrukturo v okviru nujnega postopka. </title>
               </p>
               <p>Ker v drugi obravnavi amandmaji k predlogu zakona niso bili vloženi, lahko preidemo
               na odločanje o predlogu zakona, ker ni nobenega opozorila o neskladnosti. Niti
               Zakonodajno-pravna služba niti Vlada takšnega opozorila nista dali.</p>
               <p>Prehajamo na odločanje o Zakonu o zagotavljanju sredstev za investicije v javno
               železniško infrastrukturo.</p>
               <p>Glasujemo. Navzočih je 71 poslank in poslancev, za je glasovalo 49, proti 21.</p>
               <p>(Za je glasovalo 49.) (Proti 21.)</p>
               <p>Ugotavljam, da je zakon sprejet. S tem zaključujem to točko dnevnega reda.<title>
                  Nadaljujemo s prekinjeno 6. točko dnevnega reda, to je z obravnavo Predloga zakona o
                  spremembah in dopolnitvah Zakona o bančništvu v okviru nujnega postopka. </title>
               </p>
               <p>K dopolnjenemu predlogu, kakršen je bil sprejet na matičnem delovnem telesu, niso
               bili vloženi amandmaji, me je pa pri tem zakonu Zakonodajno-pravna služba obvestila,
               da obstoja razlika med sprejeto odločitvijo na odboru in zapisano odločitvijo v
               poročilu. Obveščen sem, da bo gospod Likar, podpredsednik odbora, to dejstvo pojasnil
               in povedal, kakšen je pravi zapis.</p>
               <p>Izvolite, gospod Likar.</p>
            </sp>
            <sp xml:id="SDZ5-Izredna-48-2011-10-12.sp65">

               <speaker>RADO LIKAR:</speaker>

               <p>Hvala lepa.</p>
               <p>Glede na to, da sem bil poročevalec odbora za finance k tej točki, vas obveščam, da
               je v poročilu odbora prišlo do napake, in sicer popravek besedila dopolnjenega
               predloga zakona, ki je sestavni del poročila odbora, se glasi: "V 20. členu se drugi
               stavek novega 7. odstavka pravilno glasi: Če slednji na podlagi tretjega odstavka 19.
               člena Uredbe 1093/2010/EU odloči o opredelitvi podružnice kot pomembne, je odločitev
               zavezujoča." Prosim, da se ta popravek upošteva pri odločanju. Hvala.</p>
            </sp>
            <sp xml:id="SDZ5-Izredna-48-2011-10-12.sp66">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod Likar, jaz sem vaše obvestilo in tudi pred tem obvestilo ZPS razumel, da ne
               gre za vsebinsko spremembo, ampak gre za napako v samem besedilu.</p>
               <p>Ali kdo meni, da je treba o tem razpravljati, ali lahko vključujoč to spremembo damo
               v zakon na glasovanje?</p>
               <p>Gospod Tanko, izvolite.</p>
            </sp>
            <sp xml:id="SDZ5-Izredna-48-2011-10-12.sp67">

               <speaker>JOŽE TANKO:</speaker>

               <p>Hvala lepa, spoštovani podpredsednik.</p>
               <p>Predlagam, da za 15 minut prekinete sejo, da se preveri skladnost tega, kar je bilo
               povedano in opozorjeno, in potem nadaljujemo s postopkom. Hvala lepa.</p>
            </sp>
            <sp xml:id="SDZ5-Izredna-48-2011-10-12.sp68">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Sprejemam ta predlog. Najbrž je prav, da imamo vsi možnost videti besedilo, ki smo
               ga zdaj samo slišali. Službe bodo pripravile spremenjen in popravljen tekst in ga
               dale vsem nam na klop, da ga bomo lahko proučili.</p>
               <p>Nadaljujemo ob 16.30.</p>
               <p>(Seja je bila prekinjena ob 16.16 in se je nadaljevala ob 16.30.)</p>
            </sp>
            <sp xml:id="SDZ5-Izredna-48-2011-10-12.sp69">

               <speaker>PODPREDSEDNIK MIRAN POTRČ:</speaker>

               <p>Dobil sem obvestilo, da bo v minuti ali dveh gradivo razdeljeno. Počakajmo v dvorani,
               da ga bomo prevzeli in potem nadaljujemo sejo.</p>
               <p>Sprašujem kolegice in kolege, ali so uspeli prebrati popravek poročila, kot ga je
               predložil podpredsednik gospod Rado Likar. Lahko preidemo na glasovanje?</p>
               <p>Na glasovanje dajem Predlog zakona o spremembah in dopolnitvah Zakona o bančništvu.</p>
               <p>Glasujemo. Navzočih je 67 poslank in poslancev, za je glasovalo 46, proti 21.</p>
               <p>(Za je glasovalo 46.) (Proti 21.)</p>
               <p>Ugotavljam, da je Predlog zakona o spremembah in dopolnitvah Zakona o bančništvu
               sprejet.</p>
               <p>Gospod Tanko? V zvezi z nadaljevanjem seje? Izvolite.</p>
            </sp>
            <sp xml:id="SDZ5-Izredna-48-2011-10-12.sp70">

               <speaker>JOŽE TANKO:</speaker>

               <p>Hvala lepa, gospod predsedujoči.</p>
               <p>Jaz sem nekako mislil, da sem v tem mandatu spoznal že vse mogoče finte, ki se jih
               da uporabiti za pripravo določenih predlogov. Pa vidim, da je še nekaj teh možnosti;
               enega imam tukaj pred seboj. Nanaša se na Zakon o zdravniški službi. Berem poročilo
               oziroma mnenje Zdravniške zbornice, in tukaj piše, da gre v konkretnem primeru
               spremembe zakona za spremembo, za popravek, za reševanje družinskega primera ...</p>
            </sp>
            <sp xml:id="SDZ5-Izredna-48-2011-10-12.sp71">

               <speaker>PODPREDSEDNIK MIRAN POTRČ:</speaker>

               <p>Gospod Tanko ...</p>
            </sp>
            <sp xml:id="SDZ5-Izredna-48-2011-10-12.sp72">

               <speaker>JOŽE TANKO:</speaker>

               <p>Zet predlagateljice ...</p>
            </sp>
            <sp xml:id="SDZ5-Izredna-48-2011-10-12.sp73">

               <speaker>PODPREDSEDNIK MIRAN POTRČ:</speaker>

               <p>O Zakonu o ...</p>
            </sp>
            <sp xml:id="SDZ5-Izredna-48-2011-10-12.sp74">

               <speaker>JOŽE TANKO:</speaker>

               <p>Poslušajte, da povem, da dokončam ...</p>
            </sp>
            <sp xml:id="SDZ5-Izredna-48-2011-10-12.sp75">

               <speaker>PODPREDSEDNIK MIRAN POTRČ:</speaker>

               <p>zdravniški službi smo razpravo končali ...</p>
            </sp>
            <sp xml:id="SDZ5-Izredna-48-2011-10-12.sp76">

               <speaker>JOŽE TANKO:</speaker>

               <p>Jaz proceduralno predlagam, spoštovani ...</p>
            </sp>
            <sp xml:id="SDZ5-Izredna-48-2011-10-12.sp77">

               <speaker>PODPREDSEDNIK MIRAN POTRČ:</speaker>

               <p>... in ne morete več proceduralno dati v zvezi s tem nobenega ...</p>
            </sp>
            <sp xml:id="SDZ5-Izredna-48-2011-10-12.sp78">

               <speaker>JOŽE TANKO:</speaker>

               <p>Bom predlagal predlog, ne me motiti ...</p>
            </sp>
            <sp xml:id="SDZ5-Izredna-48-2011-10-12.sp79">

               <speaker>PODPREDSEDNIK MIRAN POTRČ:</speaker>

               <p>Kakšen predlog boste dali? Točka je zaključena.</p>
            </sp>
            <sp xml:id="SDZ5-Izredna-48-2011-10-12.sp80">

               <speaker>JOŽE TANKO:</speaker>

               <p>Saj bom povedal, saj imam še dve minuti, da bom podal predlog na koncu.</p>
            </sp>
            <sp xml:id="SDZ5-Izredna-48-2011-10-12.sp81">

               <speaker>PODPREDSEDNIK MIRAN POTRČ:</speaker>

               <p>Vem, samo boste zlorabili ...</p>
            </sp>
            <sp xml:id="SDZ5-Izredna-48-2011-10-12.sp82">

               <speaker>JOŽE TANKO:</speaker>

               <p>Gospod predsedujoči, če niste prebrali, piše, da zet predlagateljice, ki je januarja
               2011 zaključil specializacijo s področja interne medicine, ob izteku triletnega
               zakonskega roka ne bo izpolnil zahtevanega pogoja dela šestih let na specialističnem
               področju po opravljenem specialističnem izpitu za priznane specializacije s področja
               kardiologije, čeprav ima po trditvah poslanke ...</p>
            </sp>
            <sp xml:id="SDZ5-Izredna-48-2011-10-12.sp83">

               <speaker>PODPREDSEDNIK MIRAN POTRČ:</speaker>

               <p> Gospod Tanko, to je vsebina točke, ki smo jo zaključili. To vsebino je dr. Cukjati
               v svoji razpravi povedal ...</p>
            </sp>
            <sp xml:id="SDZ5-Izredna-48-2011-10-12.sp84">

               <speaker>JOŽE TANKO:</speaker>

               <p>Spoštovani podpredsednik, predlagam, da se predlogov lex specialis, ne lex Cvikl ali
               pa primera lex Pečan ne vlaga več v zakonodajni postopek in da se ne zlorablja
               inštituta izredne seje Državnega zbora za to, da se osebne, družinske zadeve ...</p>
            </sp>
            <sp xml:id="SDZ5-Izredna-48-2011-10-12.sp85">

               <speaker>PODPREDSEDNIK MIRAN POTRČ:</speaker>

               <p>Gospod Tanko, to je vaše mnenje. Kako se vlagajo zakoni ...</p>
            </sp>
            <sp xml:id="SDZ5-Izredna-48-2011-10-12.sp86">

               <speaker>JOŽE TANKO:</speaker>

               <p>Proceduralni predlog je to, gospod podpredsednik.</p>
            </sp>
            <sp xml:id="SDZ5-Izredna-48-2011-10-12.sp87">

               <speaker>PODPREDSEDNIK MIRAN POTRČ:</speaker>

               <p>Tega proceduralnega predloga jaz ne morem dati na glasovanje.</p>
            </sp>
            <sp xml:id="SDZ5-Izredna-48-2011-10-12.sp88">

               <speaker>JOŽE TANKO:</speaker>

               <p>Opozorilo lahko izrečete, svojim.</p>
            </sp>
            <sp xml:id="SDZ5-Izredna-48-2011-10-12.sp89">

               <speaker>PODPREDSEDNIK MIRAN POTRČ:</speaker>

               <p>Odvisno je od vsakega poslanca, kaj bo storil, veva pa midva, ki sva sodelovala na
               kolegiju, da bo možnost vlaganja zakonov v bodoče še omejena do konca tega mandata.
               Hvala za opozorilo, moram pa reči, da ste zlorabili poslovnik, da bi še enkrat
               opozorili na vprašanje, ki je bilo s strani razprave dr. Cukjatija s približno
               enakimi besedami prečitano ...</p>
            </sp>
            <sp xml:id="SDZ5-Izredna-48-2011-10-12.sp90">

               <speaker>JOŽE TANKO:</speaker>

               <p> Gospod predsedujoči, jaz nisem zlorabil poslovnika, jaz sem opozoril na zlorabo
               poslovnika za vlaganje zakonov, s katerimi se rešujejo družinske zadeve. To je bila
               poanta tega postopkovnega predloga in predlagam, da se to več ne dela. Hvala lepa.
           </p>
            </sp>
            <sp xml:id="SDZ5-Izredna-48-2011-10-12.sp91">

               <speaker>PODPREDSEDNIK MIRAN POTRČ:</speaker>

               <p>Gospod Tanko, o tem, ali je zakon korektno vložen ali ne, presojajo službe. Zakon je
               šel skozi ustrezne procedure v Državnem zboru in je bil obravnavan. O tem, ali je
               korekten in dober, je odločal Državni zbor, ki ga ni sprejel. Hvala lepa.</p>
               <p>S tem zaključujem to točko dnevnega reda. Zaključujem tudi 48. izredno sejo
               Državnega zbora. V ponedeljek imamo redno sejo, do takrat lepo pozdravljeni.<title> Seja
                  se je končala 12. oktobra 2011 ob 16.39. </title>
               </p>
            </sp>
         </div>
      </body>
   </text>
</TEI>
