<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ5-Izredna-25-2012-06-16">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl type="mag">
               <idno type="custom" subtype="day">SZA|EDA786B048B665D8C12579970030E1E7</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=V&amp;type=sz&amp;uid=EDA786B048B665D8C12579970030E1E7</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ5-Izredna-25-2012-06-16.DZ" n="25">
               <name>Izredna</name>
               <date when="2012-06-16"/>
            </setting>
         </settingDesc>
         <particDesc>
            <listOrg>
               <org xml:id="SDZ5-Izredna-25-2012-06-16.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="5" notBefore="2008-10-15" notAfter="2011-12-15">
                        <label>5. mandat (2008-2011)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">25. izredna seja </stage>
            <stage type="chairman">Sejo so vodili predsednik Državnega zbora dr. Pavel Gantar in podpredsednika
            France Cukjati in Miran Potrč. </stage>
            <stage type="time">Seja se je začela 16. junija 2010 ob 13. uri.</stage>


            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Spoštovane kolegice poslanke in kolegi poslanci, gospe in gospodje!</p>
               <p>Začenjam 25. izredno sejo Državnega zbora, ki sem jo sklical na podlagi prvega
               odstavka 58. člena in drugega odstavka 60. člena Poslovnika Državnega zbora.</p>
               <p>Obveščen sem, da se današnje seje ne morejo udeležiti naslednje poslanke in
               poslanci: Darja Lavtižar Bebler, Melita Župevc, mag. Vasja Klavora, Miro Petek, mag.
               Franc Žnidaršič, Zmago Jelinčič Plemeniti, mag. Branko Grims, mag. Anton Rop, Gvido
               Kres, Franc Bogovič, Alojz Potočnik, Miran Jerič od 18. ure dalje, Janez Janša, Vili
               Trofenik od 13. do 17. ure, Tadej Slapnik od 13. do 17. ure, Ivan Grill in Milenko
               Ziherl.</p>
               <p>Na sejo sem vabil predstavnike Vlade Republike Slovenije.</p>
               <p>Vse prisotne lepo pozdravljam!</p>
               <p>Prehajamo na <title>določitev dnevnega reda</title> 25. izredne seje Državnega zbora.
               Predlog dnevnega reda ste prejeli s sklicem seje 10. 6. 2010. Predlogov za širitev
               dnevnega reda nisem prejel in zboru predlagam, da za današnjo sejo določi dnevni red,
               kot ste ga prejeli s sklicem. Prehajamo na glasovanje. Poslanke in poslance prosim,
               da preverijo delovanje svojih glasovalnih naprav.</p>
               <p>Glasujemo. Navzočih je 48 poslank in poslancev, za je glasovalo 48, proti nihče.</p>
               <p><stage>(Za je glasovalo 48.)</stage> <stage>(Proti nihče.)</stage></p>
               <p>Ugotavljam, da je dnevni red 25. izredne seje Državnega zbora določen.</p>
               <p>Prehajamo na <title>1. TOČKO DNEVNEGA REDA – OBRAVNAVA PREDLOGA SKLEPA V ZVEZI Z
                  ODZIVOM VLADE REPUBLIKE SLOVENIJE NA NAČRTE O IZGRADNJI TERMINALOV ZA UTEKOČINJEN
                  ZEMELJSKI PLIN V TRŽAŠKEM ZALIVU IN NJEGOVEM OBALNEM OBMOČJU.</title>
               </p>
               <p>Predlog sklepa je v obravnavo zboru predložila skupina 27 poslank in poslancev s
               prvopodpisanim Jožetom Tankom.</p>
               <p>Za dopolnilno obrazložitev predloga sklepa dajem besedo predstavniku predlagateljev,
               Danijelu Krivcu.</p>
            </sp>
            <sp who="SDZ5:KrivecDanijel">

               <speaker>DANIJEL KRIVEC:</speaker>

               <p>Hvala za besedo. Spoštovani predsednik, minister z ekipo, kolegice in kolegi!</p>
               <p>Pred sabo imamo sklic izredne seje na zelo pomembno temo. Izpolnjeni so vsi ustavni
               in poslovniški pogoji, ki omogočajo tak sklic. Predsednik je že povedal, da je tema
               odziv, jaz bi rekel neodziv Vlade Republike Slovenije na načrte o izgradnji
               terminalov za utekočinjeni zemeljski plin v Tržaškem zalivu in v njegovem obalnem
               območju. Razlogi za sklic izredne seje Državnega zbora so naslednji. Slovenija se je
               nazadnje ukvarjala s plinskimi terminali na severnem Jadranu 18. februarja 2010, ko
               je bil sprejet sklep Vlade o začetku priprave dokumentov za predhodni postopek pri
               Evropski komisiji za tožbo proti Italiji zaradi plinskega terminala v Žavljah. Hladen
               tuš pa je prišel 24. 5. 2010, ko je italijanska ministrica za okolje, zaščito
               prostora in morja sporočila, da so postopki končani in da terminal bo. Citiram:
               <q>"Italija je zaključila postopek okoljskega preverjanja projekta uplinjevalnika v
               Žavljah tudi v odnosu do Slovenije. Ocenjujemo, da smo izčrpno odgovorili na vse
               številne slovenske zahteve, mnoge tudi upravičene. O tem bo italijanska vlada
               odločala v četrtek"</q>. To je izjavila Stefania Prestigiacomo, italijanska ministrica za
               okolje, zaščito prostora in morja, po več kot dvournih pogovorih na tržaški
               prefekturi z našim okoljskim ministrom dr. Rokom Žarnićem v Trstu. V nadaljevanju je
               povedala, da je problem vpliva na okolje predvsem pomemben za italijanske državljane
               in že zaradi tega je moralo njeno ministrstvo odločati odgovorno. Pozitivno, po
               njenih besedah, je to, da bodo poleg uplinjevalnika postavili elektrarno, ki bo
               izkoristila vso ohlajeno vodo iz sistema te naprave. Citiram: "Menim pa, da morajo
               dobrososedski odnosi temeljiti predvsem na upoštevanju dejstva, da ima vsaka država
               pravico do uresničevanja<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Prosim za pozornost v dvorani!</p>
            </sp>
            <sp who="SDZ5:KrivecDanijel">

               <speaker>DANIJEL KRIVEC:</speaker>

               <p>Hvala, predsednik.</p>
               <p><gap n="..."/> ki so zanje strateškega pomena," je še zaključila.</p>
               <p>Zgodba o graditvi plinskih terminalov sega že v začetek februarja 2006, ko sta
               družbi Terminal Alpi Adriatico in španska Endesa Europa predstavili načrt gradnje
               plinskega terminala sredi Tržaškega zaliva, o čemer pa Slovenija ni bila uradno
               obveščena. Že marca tega leta so tržaški ribiči prvi sprožili preplah zaradi
               povečanega prometa ladij, ohlajanja morja in velike uporabe čistil. 9. marca 2006 na
               podlagi medijskih poročil poslanec dr. Marko Pavliha vpraša slovensko vlado, kako se
               bo odzvala na te načrte. Takrat tudi pride v Sloveniji prvič v javnost, da Italijani
               oziroma španski Gas Natural načrtuje tudi terminal na kopnem v Žavljah. Oba terminala
               pa sta čisto blizu meje s Slovenijo. 16. marca 2006 minister za okolje in prostor
               piše italijanskemu kolegu, 3. aprila 2006 pa družba Endesa sporoči pričakovanje, da
               bodo vsi postopki potekali nemoteno in da bo plinski terminal v Tržaškem zalivu
               postavljen do leta 2010. To se k sreči ni uresničilo. Zunanje ministrstvo je 4.
               aprila 2006 Italijo posvarilo s prijavo mednarodnim ustanovam Evropske unije, če ne
               bo hitro izročila popolne relevantne tehnične in okoljevarstvene dokumentacije o obeh
               projektih. 26. aprila 2006 pa tudi vključitev v postopek celovite presoje vplivov na
               okolje za oba projekta v skladu z mednarodnimi konvencijami in direktivami.</p>
               <p>22. maja 2006 je skupina 31 poslancev iz vrst LDS in SD s prvopodpisanim dr. Pavlom
               Gantarjem vložila zahtevo za izredno sejo Državnega zbora o odzivih Vlade na
               italijanske načrte. Izredna seja je bila 29. maja 2006 in na njej je Državni zbor
               sprejel več sklepov. Med drugim je naročil Vladi, da pozove Italijo, da postopke
               presoje vplivov na okolje vrne v začetno fazo, če tega ne bi hotela, pa naj vplete
               Evropsko unijo oziroma Bruselj. Italijanski minister za okolje Alfonso Scanio je 14.
               januarja 2007 sporočil, da je treba oceno vplivov na okolje pripraviti skupaj s
               Slovenijo in Hrvaško. Družba Gas Natural je 23. junija 2008 dobila soglasje
               italijanske vlade, da je terminal v Žavljah skladen z okoljskimi pravili, tako da bi
               se gradnja lahko pričela najkasneje na začetku leta 2009. 3. septembra 2008 se je
               minister za okolje in prostor Janez Podobnik v Rimu srečal z italijansko kolegico
               Stefanio Prestigiacomo, ki je sporočila, da se je Italija domnevno pripravljena
               posvetovati in ustanoviti skupno strokovno skupino. O nekorektnih potezah Italije smo
               bili obveščeni 21. avgusta 2009, ko je okoljevarstvena organizacija Alpe Adria Green
               predstavila dokumentacijo, iz katere je razvidno, da so Italijani za terminal v
               Žavljah prirediti oziroma celo ponaredili podatke. Na tej podlagi je Vlada 3.
               septembra 2009 ugotovila, da je projekt plinskega terminala v Žavljah nesprejemljiv,
               ter Italiji zagrozila s tožbo na Evropskem sodišču. Za nas pomembno potrditev je
               pridobila Alpe Adria Green, 23. oktobra 2009 od Evropske komisije, ki je zapisala, da
               Italija krši direktivo in da ima Slovenija ključno pravico pri ocenjevanju čezmejnega
               vpliva terminalov, kar naj bi sosedje vedeli že od aprila leta 2009. Vprašanje
               graditve plinskih terminalov ni samo problem Italije, ampak tudi Slovenije, saj so
               dokazani čezmejni učinki. Enostransko vztrajanje na gradnji in izločitev Slovenije iz
               postopkov o presoji čezmejnih vplivov terminalov, pa je seveda v nasprotju z
               dobrososedskimi odnosi, ki jih italijanska ministrica tako rada poudarja. Pokazalo se
               je, da so v preteklosti vsi pristojni organi v Sloveniji postorili vse, kar je bilo
               mogoče, da do gradnje ne bi prišlo, dokler se ne bi dokazalo, da čezmejnih učinkov na
               okolje ne bo. Vendar se je že v postopku evalvacije analize podatkov pokazalo, da so
               podatki prirejeni, s čimer so se bistveno spremenile tudi ključni vhodni podatki in
               parametri, na osnovi katerih so se presojali okoljski vplivi. Za nas so še posebej
               pomembni čezmejni vplivi in njihove posledice.</p>
               <p>V slovenski vladi bi morali biti resno zaskrbljeni, da si Italija dovoli takšno
               obnašanje ter enostransko sprejemanje odločitev, in to kljub temu, da je italijanska
               ministrica pohvalila konstruktivno sodelovanje sedanjega ministra, ko sta na
               včerajšnjem sestanku, citiram, <q>"postavila temelje za pošteno in iskreno sodelovanje,
               med tem, ko tega ne more reči za prejšnjega slovenskega ministra"</q>, konec citata. Ta
               izjava ministrice kaže na to, da minister Žarnić ni ustrezno in v skladu s sklepi
               Državnega zbora iz leta 2006 zastopal interesov Republike Slovenije, spregledal pa je
               tudi pomembne odločitve naše vlade in vse dosedanje aktivnosti Slovenije pa tudi
               resolucijo, ki je bila sprejeta januarja v Državnem zboru. Veliko večjo odločnost je
               bilo ob tej enostranski odločitvi Italije pričakovati tako od našega okoljskega
               ministra dr. Roka Žarnića kakor tudi od naše Vlade. Še posebej, ker je italijanska
               ministrica za okolje Stefania Prestigiacomo na istem sestanku izjavila, da je Italija
               zaprosila za podaljšanje roka glede italijanskih ocen državnega prostorskega načrta
               za Luko Koper, ker morajo prevesti dokumentacijo, ki so jo dobili v slovenščini.
               Italijanska ministrica je ob tem še izjavila, citiram, <q>"smo absolutno zainteresirani
               za konstruktivno sodelovanje, ker razumemo, da je to za Slovenijo strateški projekt.
               Dobri sosedski odnosi morajo temeljiti na spoznanju, da vsaka država legitimno
               razvija svoje strateške razvojne projekte. Ob spoštovanju pravic sosednjih držav, da
               opozorijo na okoljske vplive, pa je končna odločitev zmeraj odločitev država, ki
               odloča o svojih projektih. Mislim, da smo poudarili ta pomemben princip. Zaupam
               sodelovanju s sosedi, vendar ne morem reči, da je bilo to sodelovanje v preteklosti
               vselej transparentno"</q>, konec citata.</p>
               <p>Sprašujemo se, ali to ob upoštevanju italijanskih odločitev v primeru terminalov in
               Luke Koper res drži. In kako se je odzval naš minister? Namesto odločnosti in
               branjenja slovenskih interesov je odločitev italijanske kolegice komentiral, citiram,
               <q>"glede Žavelj smo dobili zagotovilo, da je na italijanski strani velika skrb in
               zavzetost ter v ospredju najsodobnejša tehnologija in stroka. Toda, ker je problem
               kompleksen, mora svoje stališče do italijanske vlade dati slovenska vlada"</q>. Mislim,
               da je slovenska vlada v tem trenutku imela vse podlage, da se hitro odzove, pa se še
               vedno ni. Tudi resolucija, ki je bila sprejeta v Državnem zboru, jo zavezuje.
               Smiselno bi se bilo vprašati, ali ni v ozadju neodločnosti slovenske vlade tiho
               soglasje za gradnjo plinskih terminalov trgovanje z izdajo italijanskega soglasja za
               državni prostorski načrt za Luko Koper. Italija je izkoristila možnosti in sodeluje v
               čezmejni presoji vplivov na okolje, o državnem prostorskem načrtu za koprsko
               pristanišče, ki jo omogoča mednarodna okoljska zakonodaja. Ali bo tudi Slovenija
               zahtevala, da se Italija vključi v presojo vplivov na okolje za načrtovano širitev
               pristanišča Trst? Kot vemo, je Rim dokončno odobril regulacijski načrt, temeljni
               urbanistični dokument, ki omogoča povečanje in razvoj pristanišča Trst. Dokument zdaj
               potrebuje okoljsko presojo, potem pa še dokončno potrditev dežele Furlanije ­-
               Julijske krajine, ki je na svoji seji že zavrnila prostorski načrt za Luko Koper, kar
               ni za zanemariti.</p>
               <p>Marca 2010 se je dr. Janez Potočnik v okviru prvega uradnega obiska v Sloveniji
               srečal z ministrom za okolje dr. Rokom Žarnićem. Na tem obisku je izrazil
               pripravljenost za organizacijo drugega tehničnega usklajevalnega sestanka Slovenije
               in Italije glede plinskih terminalov. Kot je dejal, je mogoče samo s pogovori priti
               do rešitev, sprejemljivih za obe strani. Citiram: <q>"Nimam še pristanka, niti datuma
               sestanka, je pa pomembno za obe strani, da nadaljujeta pogovore, ker je to
               najprimernejši in najverjetnejši način za rešitev, ki bo v obojestransko korist."</q>
               Konec citata.</p>
               <p>Predlagatelji se tudi sprašujemo, v čigavem interesu deluje slovenski komisar dr.
               Janez Potočnik. Do sedaj še ni izrazi svojega stališča do gradnje terminalov, pa
               čeprav ravno to spada pod njegov resor. Utemeljeno je bilo pričakovati, da se bo zelo
               odločno glasil in zagovarjal interese naše države, ko je Italija sporočila, da ne bo
               upoštevala naših zahtev. Ni ga bilo slišati. Celo več. Še pred dvema mesecema se je
               ponudil, da bi v Bruslju organiziral usklajevalni sestanek obeh strani, pa očitno
               tega ni realiziral. In tudi ni znano, kako je Evropska unija in njen komisar za
               okolje reagiral, ko je Italija sprejela enostransko odločitev o prekinitvi pogovorov
               in usklajevanj s Slovenijo v zvezi s plinskimi terminali v Tržaškem zalivu. Imel pa
               je čas v tem obdobju, da se je oglasil kot podpornik strank koalicije pri agitiranju
               za podporo volivcev za slab predlog arbitražnega sporazuma, na osnovi katerega bo
               Slovenija ob pomemben del svojega ozemlja in morja, ki Sloveniji jemlje pomemben del
               njene suverenosti in verjetno tudi pogajalsko izhodišče v tem primeru. Katere
               interese zagovarja in zastopa naš dobro plačani evropski funkcionar? Zakaj se ne
               zgleduje pri svojem kolegu, Italijanu Antoniu Tajaniju, ki je kot komisar za promet
               uspel izsiliti od slovenske vlade, da uvede tedenske vinjete, zaradi česar so cene
               letnih vinjet skoraj podvojene, polletne pa so se ukinile? To je najbolj po žepu
               udarilo ravno naše državljane, ki ob tem plačujejo tudi visoko nadomestilo za uporabo
               cest in previsoke cene goriv.</p>
               <p>Če potegnemo črto, izražamo veliko zaskrbljenost nad delom naših vladnih
               funkcionarjev in nad ravnjo našega evropskega komisarja za okolje dr. Janeza
               Potočnika, ker ne zagotovijo, da bi bila Slovenija odgovorno in ustrezno vključena v
               presojo čezmejnih vplivov spornih plinskih terminalov v Tržaškem zalivu. Zaskrbljeni
               pa smo tudi nad ravnanji tistih aktivnih politikov, ki so v prejšnjem mandatu
               permanentno spraševali prejšnjo vlado o njenih ravnanjih, danes pa nesprejemljiva
               ravnanja Pahorjeve vlade in evropskega komisarja tiho tolerirajo.</p>
               <p>Predlagatelji smo mnenja, da enostranska odločitev Italije ni v duhu dobrososedskih
               odnosov. Vsaka država ima pravico sama odločati, katere razvojno pomembne projekte bo
               izpeljala, vendar se mora tukaj zavedati, da ima država soseda pravico izraziti
               pridržek, če se izkaže, da bosta izvedba in samo delovanje določenega projekta imela
               negativne gospodarske in okoljske posledice na državo sosedo. V primeru gradnje
               plinskih terminalov se je že izkazalo, da čezmejni učinki bodo. Ne nazadnje na to
               nakazuje tudi dejstvo, da je Italija priredila oziroma celo ponaredila podatke, ki
               opravičujejo izvedbo projekta. Slovenija kot članica Evropske unije ima to
               priložnost, da predlaga osebo za komisarja Evropski uniji. Slovenija je v tem mandatu
               predlagala dr. Janeza Potočnika, ki je zasedel mesto komisarja za okolje. Od njega
               pričakujemo, da bo zavzel jasno stališče ter branil interese naše države v okvirih,
               ki mu jih dopušča evropska zakonodaja.</p>
               <p>Na podlagi vsega povedanega in navedenega podpisniki in podpisnice zahteve za sklic
               izredne seje Državnega zbora, predlagamo naslednje sklepe v odločanje. Prvič: Državni
               zbor se je seznanil z informacijo, da je Republika Italija sprejela enostransko
               odločitev o gradnji plinskih terminalov v Tržaškem zalivu. Drugič: Državni zbor
               Republike Slovenije poziva Vlado Republike Slovenije, da v roku 30 dni pripravi
               poročilo o realizaciji sklepov 18. izredne seje Državnega zbora, ki je bila 29. maja
               2006. Tretjič: Državni zbor Republike Slovenije poziva Vlado Republike Slovenije, da
               najkasneje v roku 30 dni predstavi načrt aktivnosti in ukrepov, ki jih bo na podlagi
               evropske direktive in mednarodne konvencije sprožila za zavarovanje interesov
               Slovenije pri Evropski komisiji, pri evropskem komisarju za okolje dr. Janezu
               Potočniku ter Republiki Italiji. Četrtič: Državni zbor Republike Slovenije predlaga
               Vladi Republike Slovenije, da aktivneje vključi v postopek reševanja nastale
               situacije evropskega komisarja za okolje dr. Janeza Potočnika. Skozi razpravo se bomo
               prepričali, kaj od tega, kar smo v predlogu za sklic seje prebrali, velja in na
               kakšen način se Vlada kani lotiti tega problema. V skladu z razpravo, ki bo potekala,
               pričakujemo, da bo še kakšen dodaten predlog za sklepe in pričakujem tudi podporo pri
               tako pomembnem vprašanju.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Predlog sklepa je obravnaval Odbor za okolje in prostor kot matično delovno telo. Za
               predstavitev poročila odbora dajem besedo predsednici Bredi Pečan.</p>
               <p>Prosim.</p>
            </sp>
            <sp who="SDZ5:PečanBreda">

               <speaker>BREDA PEČAN:</speaker>

               <p>Hvala za besedo, gospod predsednik. Dober dan vsem prisotnim, vključno z ministrom
               in njegovo sodelavko!</p>
               <p>Odbor za okolje in prostor je na 9. nujni seji 10. junija letos, obravnaval predlog
               sklepa v zvezi z odzivom Vlade Republike Slovenije na načrte o izgradnji terminalov
               za utekočinjeni zemeljski plin v Tržaškem zalivu in v njegovem obalnem območju, ki ga
               je Državnemu zboru v odločanje predložila skupina poslank in poslancev, s
               prvopodpisanim poslancem Jožetom Tankom.</p>
               <p>Na seji odbora so sodelovali predstavniki predlagateljev predloga sklepa,
               Ministrstvo za okolje in prostor, za zunanje zadeve, za obrambo, za kmetijstvo,
               gozdarstvo in prehrano, Ministrstvo za zdravje, za gospodarstvo in Zakonodajno-pravne
               službe Državnega zbora. Odbor je poleg osnovnega gradiva prejel mnenje
               Zakonodajno-pravne službe Državnega zbora o predlogu sklepa ter informacijo Vlade o
               aktivnostih in ukrepih, glede problematike plinskih terminalov v Tržaškem zalivu v
               letih 2010 in 2011.</p>
               <p>V uvodni dopolnilni obrazložitvi razlogov in posameznih točk predloga sklepa, je
               predstavnik predlagateljev, poslanec Danijel Krivec, povedal, da je razlog za zahtevo
               za sklic izredne seje Državnega zbora pomanjkanje informacij glede odziva na
               enostransko izjavo italijanske ministrice za okolje, zaščito prostora in morja podano
               na sestanku 24. maja letos v Trstu. Italija je zaključila postopek okoljskega
               preverjanja projekta plinskega terminala v Žavljah. Sicer pa smo razpravo, ki smo jo
               zdaj slišali, poslušali tudi na samem odboru.</p>
               <p>Zakonodajno-pravna služba Državnega zbora je preučila predlog sklepa kot predlog
               akta Državnega zbora z vidika njegove skladnosti z Ustavo Republike Slovenije,
               pravnim sistemom in z zakonodajno-tehničnega vidika. K samemu besedilu predloga
               sklepa z vidika svoje pristojnosti ni imela pripomb, opozorila pa je glede 4. točke
               predloga sklepa, v povezavi z njeno obrazložitvijo, da morajo komisarji Evropske
               komisije opravljati svojo funkcijo strokovno in neodvisno, v interesu Evropske unije
               in ne v interesu svoje države.</p>
               <p>Na seji odbora je mag. Zoran Kus, državni sekretar Ministrstva za okolje in prostor,
               predstavil informacijo o aktivnostih in ukrepih glede problematike plinskih
               terminalov v Tržaškem zalivu v letu 2010 in 2011, ki jo je sprejela Vlada na 86.
               seji, 10. junija. Na kratko je predstavil predvidene aktivnosti v letošnjem letu in
               letu 2011, povezane s pripravo dokumenta za predhodni postopek pri Evropski komisiji,
               v skladu z 259. členom Pogodbe o delovanju Evropske unije, s katerim bo Republika
               Slovenija pozvala Evropsko komisijo, da sproži tožbo proti Republiki Italiji zaradi
               domnevne kršitve relevantne zakonodaje in mednarodnih pogodb pri načrtovanju plinskih
               terminalov v Tržaškem zalivu. Predstavil je tudi poročilo o srečanju med ministrico
               za okolje, zaščito prostora in morja Republike Italije in ministrom za okolje in
               prostor Republike Slovenije 24. maja letos v Trstu ter poročilo o tehničnem sestanku
               med Italijo in Slovenijo o postopku čezmejne presoje vplivov na okolje plinskih
               terminalov v Tržaškem zalivu 4. junija 2010 v Trstu. Podal je tudi kronologijo
               dosedanji aktivnosti in postopkov od pomladi leta 2006 dalje, ko se je izvedelo, da
               Italija načrtuje izgradnjo plinskih terminalov v Tržaškem zalivu in njenem obalnem
               območju.</p>
               <p>V okviru razprave o posameznih točkah predloga sklepa je bila predlagana sprememba
               1. točke predloga sklepa glede na to, da je Italija sprejela odločitev le o gradnji
               plinskega terminala v Žavljah pri Trstu. Izraženi so bili pomisleki na predlagano
               časovnico aktivnosti in postopkov za vložitev tožbe proti Republiki Italiji zaradi
               kršitev relevantne zakonodaje in mednarodnih pogodb pri načrtovanju plinskih
               terminalov. Rečeno pa je bilo, da je treba pripraviti dobre vsebinske podlage za
               postopek pri Evropski komisiji, da se bo ta lahko odločala na podlagi argumentov in
               dejstev. Na podlagi tega se bo lahko tudi evropski komisar za okolje aktivno vključil
               v postopek reševanja.</p>
               <p>Odbor je v okviru druge obravnave predloga sklepa skladno s 171. členom Poslovnika
               Državnega zbora opravil razpravo in glasovanje o posameznih točkah predlaganega
               sklepa in na podlagi razprave sprejel svoje amandmaje k vsem štirim točkam predloga
               sklepa. Sprejetim amandmajem je, glede na sprejeto odločitev Republike Italije za
               gradnjo plinskega terminala v Žavljah posredovana informacija Vlade o načrtu
               aktivnosti in ukrepov, ki jih bo sprožila za zavarovanje interesov Slovenije pri
               Evropski komisiji ter na pristojnosti komisarjev Evropske komisije ustrezno
               spremenjeno besedilo prvih treh točk in črtana 4. točka predloga sklepa.</p>
               <p>Glede na sprejete amandmaje je pripravljeno besedilo dopolnjenega predloga sklepa v
               zvezi z odzivom Vlade Republike Slovenije na načrte o izgradnji terminalov za
               utekočinjen zemeljski plin v Tržaškem zalivu in na njegovem obalnem območju, v
               katerega so vključeni vsi sprejeti amandmaji odbora. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa za uvodno obrazložitev mnenja.</p>
               <p>Dajem besedo predstavniku Vlade, besedo ima dr. Roko Žarnić, minister za okolje in
               prostor.</p>
               <p>Prosim.</p>
            </sp>
            <sp who="SDZ5:ŽarnićRoko">

               <speaker>DR. ROKO ŽARNIĆ:</speaker>

               <p>Spoštovani gospod predsednik Državnega zbora, spoštovane poslanke in poslanci!</p>
               <p>Problematika plinskih terminalov v Tržaškem zalivu in njegovem obalnem območju je na
               mizi Vlade in Državnega zbora že več kot štiri leta. Problematika je vsebinsko in
               politično zahtevna. Zato mi dovolite, da kronološko predstavim nekaj ključnih
               dogodkov aktivnosti in ukrepov v zadnjih štirih letih. Menim, da bomo na osnovi
               kronologije vsi skupaj lažje razumeli razsežnost problema.</p>
               <p>S kronologijo posegam še v obdobje prejšnje sestave Državnega zbora in prejšnje
               vlade. Mnogi izmed vas se boste spomnili, da smo namero o pripravi projektov za
               izgradnjo plinskih terminalov v Tržaškem zalivu lahko prebrali v medijih v začetku
               marca leta 2006. Približno štiri mesece po tem, dne 6. aprila 2006, je Vlada
               Republike Slovenije prvič obravnavala informacijo o dogodkih glede predstavitve
               plinskih terminalov v Tržaškem zalivu ter ustanovila Medresorsko komisijo za plinske
               terminale. Dne 14. julija 2006 je Vlada Republike Slovenije na svoji seji ugotovila,
               da bi predvideni plinski terminali najverjetneje imeli pomembne čezmejne vplive. Dne
               29. maja 2006 je potekala izredna seja Državnega zbora, na kateri se je le-ta
               seznanil z informacijo o gradnji plinskih terminalov v Tržaškem zalivu in med drugim
               sprejel sklep, s katerim je pozval Vlado, da uporabi vse možne diplomatske in pravne
               poti, na podlagi katerih bo Republika Slovenija enakopravno vključena v celovito
               čezmejno presojo vplivov na okolje.</p>
               <p>Septembra leta 2006 je Ministrstvo za okolje in prostor Slovenije pridobilo prvo
               dokumentacijo ter jo javno razgrnilo od oktobra do novembra 2006. Italijo in Evropsko
               komisijo smo o tej javni razgrnitvi tudi obvestili. Novembra leta 2006 je Slovenija
               predlagala Italiji, da začnemo posvetovanja na podlagi dokumentacije o presoji
               vplivov na okolje, skladno z evropskim pravom in ESPO konvencijo.</p>
               <p>Dne 6. januarja 2007 se je Vlada seznanila s strokovnim mnenjem različnih fakultet
               in inštitutov Slovenije glede škodljivega čezmejnega vpliva. Ministrstvo za okolje in
               prostor pa je te ugotovitve skupaj s študijo posredoval italijanskemu Ministrstvu za
               okolje in v vednost Evropski komisiji. Dne 20. junija 2008 je Italija sprejela mnenje
               številka 73 o okoljski sprejemljivosti projekta plinskega terminala v Žavljah in
               Slovenijo s tem seznanila 1. avgusta 2008. Slovenija je ostro protestirala proti
               navedenemu mnenju, saj je bilo sprejeto brez zaključnega postopka čezmejne presoje
               vplivov na okolje. Slovenija je o tem obvestila Evropsko komisijo in sekretariat ESPO
               konvencije ter pozvala Italijo, da mnenje številka 73, zaradi kršitev določil
               mednarodnega in evropskega prava razveljavi. Na podlagi vseh opozoril in pozivov je
               Italija končno pristala na pogovor glede čezmejnega vpliva na okolje plinskega
               terminala v Žavljah.</p>
               <p>Dne 8. septembra 2008 je v Rimu potekal prvi koordinacijski odbor med Vlado
               Slovenije in Vlado Italije, na katerem je med ostalimi točkami dnevnega reda potekal
               tudi pogovor o problematiki plinskih terminalov. Dogovorjeno je bilo, da se ustanovi
               neformalna tehnična komisija Slovenije in Italije z dvomesečnim mandatom za
               oblikovanje stališč do plinskih terminalov v okviru čezmejne presoje vplivov na
               okolje. Neformalna tehnična komisija je svoje delo zaključila 30. oktobra leta 2008.</p>
               <p>Slovenija je v tem času na podlagi vseh prejetih študij in dokumentov pripravila
               obsežne pripombe na dokumentacijo glede terminala Žavlje, plinovoda ter terminala
               offshore ter jih 30. oktobra 2008 posredovala Italiji z namenom, da jih Italija
               vključi v revizijo dokončnega mnenja. Na tej podlagi je Italija 13. marca 2009
               sprejela novo mnenje številka 251, s katerim je dopolnila mnenje številka 73 z dne
               20. junija 2008. V novem mnenju je Italija, v skladu z mednarodnim in evropskim
               pravom, navedla posredovane pripombe s strani Slovenije, upoštevala pa jih je samo v
               omejenem obsegu. Dne 16. junija je diplomatska delegacija Italije o mnenju 251 prvič
               seznanila Slovenijo. Slovenija je prosila za uradno posredovano mnenja številka 251
               in za vso dokumentacijo, na kateri to mnenje temelji.</p>
               <p>Dne 17. julija 2009 je Italija sprejela odlok o okoljski sprejemljivosti plinskega
               terminala v Žavljah, katerega obvezni sestavni del je tudi mnenje številka 251. S tem
               korakom je Italija sprejela končno odločitev glede izgradnje plinskega terminala v
               Žavljah, 17. julija 2009. Na to končno odločitev je bil v Italiji sprožen upravni
               spor, s strani občin Milje, Dolina in Koper, ki še danes ni zaključen. Minister za
               okolje Slovenije pa je v pismu izrazil nestrinjanje glede sprejete odločitve. Dne 27.
               julija 2009 je Slovenija uradno prejela mnenje številka 251 in odlok o okoljski
               sprejemljivosti plinskega terminala v Žavljah, dne 17. julija 2009. Italijanska
               ministrica se je na sestanku 24. 5. sklicevala na ta dokument, ko je rekla, da je za
               njih zgodba Žavelj zaključena.</p>
               <p>Dne 26. oktobra 2009 je Slovenija prejela dodatno dokumentacijo za offshore
               terminal. Slovenija je dokument z diplomatsko noto zavrnila, ker je predvidena
               lokacija offshore terminala 600 metrov od meje med teritorialnimi vodami med Italijo
               in Slovenijo, kar pomeni, da bi za varno cono 2000 metrov kar 1400 metrov posegel v
               teritorialno morje Slovenije. Drugi razlog za zavrnitev dokumenta pa so bili
               preloženi zemljevidi, ki so imeli vrisano mejo med Slovenijo in Hrvaško po sredini
               Piranskega zaliva.</p>
               <p>Dne 9. novembra 2009 je potekal na Brdu pri Kranju drugi Koordinacijski odbor med
               Vlado Slovenijo in Vlado Italije, na katerem je italijanska ministrica za okolje
               poudarila, da je Italija s postopkom za Žavlje zaključila, sedaj 9. novembra ponovno.
               Slovenski minister za okolje je ponovno izpostavil nasprotovanje gradnje plinskih
               terminalov v Žavljah, zaradi vrsto odprtih vprašanj. Ponovno je pozval Italijo, da
               nam posreduje študijo, na kateri temelji končna odločitev Italije za Žavlje in
               študijo v plinovod. Italija je to gradivo posredovala 12. novembra 2009, torej po več
               mesečnih pisnih in ustnih pozivih Slovenije.</p>
               <p>Vlada je na svoji seji 18. februarja 2010 obravnavala informacije glede problematike
               plinskih terminalov v Tržaškem zalivu in njegovem obalnem območju sprejela sklep s
               šestimi točkami. S 4. točko sklepa je Vlada Republike Slovenije zadolžila Ministrstvo
               za okolje in prostor ter Medresorsko komisijo za plinske terminale, da pripravi ta
               dokument za predhodni postopek pri Evropski komisiji v skladu z 259. členom Pogodbe o
               delovanju Evropske unije, s katerim bi Slovenija pozvala Evropsko komisijo, da sproži
               tožbo proti Italijanski republiki, zaradi domnevne kršitve relevantne zakonodaje in
               mednarodnih pogodb pri načrtovanju plinskih terminalov v Tržaškem zalivu. Navedeni
               dokument naj bi Medresorska komisija v skladu z okvirom časovnice Vladi predložila v
               obravnavo julija 2010. Do delnega podaljšanja roka za pripravo dokumentov, za
               predhodni postopek pri Evropski komisiji je prišlo, ker je Slovenija na osnovi sklepa
               Vlade z 18. februarja 2010 poskušala z Italijo opraviti čim več bilateralnih
               pogovorov, s katerimi bi pridobili dodatne elemente za pripravo dokumenta za
               predhodni postopek oziroma preko katerih je poskušala rešiti probleme.</p>
               <p>Tako sva se 24. maja sestala z ministrico za okolje Italije. Na tem sestanku je
               ministrica ponovno, tokrat že tretjič, eksplicitno poudarila, da je Italija za
               terminal v Žavljah že lani sprejela končno odločitev ter da se Italija o terminalu v
               Žavljah ni več pripravljena pogajati. Ministrici sem jasno odgovoril, da njeno izjavo
               samo jemljem na znanje. Ne, da se strinjam, dne 4. junija 2010 je potekal tehnični
               sestanek med Italijo in Slovenijo in sicer za postopek presoje čezmejnega vpliva na
               okolje na projektni ravni za plinovod Trst–Gradež, za tako imenovani offshore plinski
               terminal ter čezmejno presojo vplivov za okolje na planski ravni za načrtovanje
               širitve Luke Koper.</p>
               <p>Vlada Republike Slovenije je na seji 10. junija 2010 obravnavala informacijo o
               aktivnostih in ukrepih, glede problematike plinskih terminalov v Tržaškem zalivu v
               letih 2010 in 2011 ter sprejela sklep, vključno z okvirnim načrtom in časovnico
               aktivnosti in postopkov v obdobju 2010 in 2011. V 4. točki sklepa je naložila
               Ministrstvu za okolje in prostor in Medresorski komisiji za plinske terminale, da do
               30. septembra 2010 pripravita dokument za predhodni postopek pri Evropski komisiji.</p>
               <p>V 5. točki sklepa pa je naložila Ministrstvu za okolje in prostor, da skupaj s
               pristojnimi ministrstvi in vladnimi službami do 30. septembra pripravi scenarij
               oziroma izhodišča za pogovore in pogajanja med Italijo in Slovenijo glede umeščanja
               vseh večjih projektov v Tržaškem zalivu in njegovem obalnem območju, ki bi lahko
               imeli čezmejne učinke na okolje ter ga predloži Vladi Republike Slovenije v obravnavo
               za razreševanje problematike plinskih terminalov in nad vse dobrodošlo dodatno
               angažiranje Evropske komisije predvsem v letu 2010. Evropska komisija je za ta namen
               že organizirala neformalni tehnični sestanek med Italijo, Slovenijo in komisijo dne
               26. januarja 2010. Pred dnevi smo s strani Evropske komisije prejeli dopis z najavo
               organizacije drugega tehničnega sestanka predvidoma septembra 2010. Angažiranje
               komisije je prispevalo k odločitvi Italije, da prične s postopkom čezmejnih prostorov
               vplivov na okolje za plinovod ter da pripravi študijo kumulativnih vplivov na okolje
               vseh treh projektov terminala v Žavljah, plinovoda in terminala offshore s
               plinovodom.</p>
               <p>Vlada Republike Slovenije bo oktobra 2010 naročila tako imenovani kritični pregled
               oziroma preview dokumenta za predhodni postopek pri eni od odvetniških pisarn z
               ustreznimi referencami. Odvetniška pisarna naj bi predvidoma v roku treh mesecev,
               torej do konca decembra 2010, podala mnenje glede kakovosti in celovitosti dokumenta
               za predhodni postopek. Dodatno pa tudi glede možnosti Slovenije za uspeh tožbe. Na
               osnovi dopolnjenega dokumenta v okviru previewa bo Vlada Republike Slovenija
               predvidoma v januarju 2011 odločala o pričetku predhodnega postopka pri Evropski
               komisiji. Če se bo Vlada na osnovi dokončnega dokumenta odločila za predhodni
               postopek in ga poslala Evropski komisiji, ima v skladu z 259. členom Pogodbe o
               delovanju Evropske unije, Evropska komisija na voljo tri mesece za odgovor ali bo na
               poziv Vlade Republike Slovenije sprožila sodni postopek proti Italiji na evropskem
               sodišču ali ne. Če se Evropska komisija ne bo odločila za tožbo proti Italiji, je
               odločitev glede vložitve tožbe v rokah Slovenije. Po sedanjih sicer neformalnih
               informacijah Evropska komisija želi, da se Italija in Slovenija sporazumeta in da do
               vložitve tožbe s strani Slovenije ne pride. Evropska komisija se je za sporazumne
               razrešitve problemov med državami članicami angažirala, saj je ena izmed njenih
               temeljnih nalog pomoč pri sporazumevanju in reševanju odprtih problemov med državami
               članicami Evropske unije.</p>
               <p>Dovolite mi, da vas povabim h konstruktivni razpravi glede razrešitve problematike
               plinskih terminalov v Tržaškem zalivu in njegovem obalnem območju. Predlagam, da
               podprete sklepe Vlade z dne 10. junija 2010 skupaj z okvirnim načrtom in časovnico
               aktivnosti ter postopkov v obdobju 2010-2011. Hvala za pozornost.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Sledi predstavitev stališč poslanski skupin. Proceduralno, postopkovno, gospod
               Tanko.</p>
               <p>Prosim.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Hvala lepa za besedo, spoštovani predsednik.</p>
               <p>Včeraj je minister na Odmevih izjavil, da ni seznanjen s stališči oziroma s pogovori
               predsednika Vlade z italijanskim predsednikom Berlusconijem. Tudi v tem stališču do
               danes o teh razgovorih in o teh zadevah ni bilo popolnoma nič slišati. Predsednik
               Vlade je, preden je odšel na obisk v Libijo, posebej poudaril, da se bo pogovarjal
               tudi z Berlusconijem, z italijanskim predsednikom Vlade o terminalih, o cevovodih in
               tako naprej v Tržaškem zalivu. In predlagam, spoštovani predsednik, da prekinite sejo
               toliko časa, da pride predsednik Vlade in pojasni kaj se je o tej, vsekakor za
               Slovenijo, zelo pomembni problematiki pogovarjal z italijanskim premierjem
               Berlusconijem v Rimu na to temo. Včeraj odgovora ni bilo, danes v predstaviti
               stališča Vlade o teh novih dogovorih, novih elementih ni bilo nobenega komentarja,
               nobene razlage.</p>
               <p>Gre pa pravzaprav za temeljne zadeve, ki so povezane tudi z delom Državnega zbora, s
               predlogi sklepov, z usmeritvami, ki jih bom sprejemali in gre navsezadnje tudi za, to
               se lahko strinjamo vsi, za okoljsko izredno občutljivo temo, izredno občutljivo temo
               za Slovenijo. In jaz predlagam, da izkoristimo to možnost, in to priložnost, da
               dobimo iz prve roke informacije, kaj se je dejansko v Tripoliju na tem tudi
               dogovarjalo in tudi dogovorilo. Vsekakor ni nobenih razlogov, da se gremo tudi na tem
               področju neke vrste tiho diplomacijo, ko se predsednik Vlade pogovarja z drugim
               predsednikom Vlade o zelo pomembnih ključnih temah za usodo severnega Jadrana.
               Minister, ki pride v Državni zbor zagovarjati to temo in je pooblaščen s strani
               Vlade, da to zadevo komentira pa o tem ne pove niti besede, ne včeraj, ne danes, ne
               kdaj. Danes imamo pa posebej podrejeno to temo in točko dnevnega reda. Zato
               predlagam, da prekinemo sejo za pol ure in da zagotovite udeležbo predsednika Vlade,
               da nas bo seznanil z vsemi relevantnimi okoliščinami, vsebinami, predlogi, dogovori,
               ki jih je opravil dva dni nazaj v Tripoliju na znameniti večerji pri Gadafiju.</p>
               <p>Menim, da smo poslanci Državnega zbora do tega upravičeni in tudi bi bilo z vidika
               higiene Vlade in odnosa do Državnega zbora to nujno treba. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Spoštovani gospod Tanko, poslovniških razlogov za prekinitev seje ni, zato seveda te
               prekinitve ne bom niti dal na glasovanje, niti je odredil. Vlada je posredovala v
               zvezi s tem dnevnim redom predstavnike Vlade, ki bodo sodelovali na seji. To ste
               dobili. In zadovoljiti se bomo morali s tistimi pojasnili tistih predstavnikov, ki
               jih je Vlada imenovala. Pa če bodo ta pojasnila zadosti dobra ali ne, o tem bomo
               seveda vse ocenili.</p>
               <p>Prijavil se je k besedi gospod minister Roko Žarnić. Besedo mu bom dal po
               predstavitvi stališč poslanskih skupin.</p>
               <p>Stališče Poslanske skupine<gap n="..."/> Proceduralno, gospod Barovič.</p>
            </sp>
            <sp who="SDZ5:BarovičBogdan">

               <speaker>BOGDAN BAROVIČ:</speaker>

               <p>Gospod predsednik, jaz bi vseeno proceduralno predlagal, ne gre za prekinitev, ampak
               da najprej daste besedo gospodu Žarniću, če ima kaj za povedati o pogovoru premierja
               z Berlusconijem, ker ta vsebina lahko vpliva na ta pogovor. Razumite, da je nerodno
               sedajle izražati neka stališča, potem bomo pa izvedeli neko vsebino, da tisto kar mi
               govorimo je že sploh pase ali da se je tisto spremenilo. Zato jaz predlagam
               proceduralno, če ima pooblaščeni minister za to izredno sejo te podatke informacije,
               ki so pomembni za današnjo sejo, naj jih predstavi, da bomo vedeli v nadaljevanju,
               tako v stališčih skupin kot posameznikov vprašati ali spregovoriti. To je moj
               proceduralni predlog. Vi se boste pa pač odločili.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Dobro gospod Barovič, moram reči, da vaš proceduralni predlog, samo da odgovorim
               najprej, da vaš proceduralni predlog sicer nasprotuje mojemu pojmovanju reda, ampak
               imate pa vsebinsko prav. V tem smislu bom dal besedo dr. Roku Žarniću takoj po tem,
               ko bo svoj proceduralni predlog dal ali sporočil gospod Jožef Jerovšek.</p>
               <p>Prosim.</p>
               <p>Ste želeli?</p>
               <p>Prosim.</p>
            </sp>
            <sp who="SDZ5:JerovšekJožef">

               <speaker>JOŽEF JEROVŠEK:</speaker>

               <p>Hvala gospod predsednik.</p>
               <p>Nikakor se ne morem z vašimi argumenti strinjati za zavrnitev predloga, da na sejo
               pride predsednik Vlade. Namreč, če kdo v tej državi, mora biti Državni zbor izčrpno
               in celovito informiran. Meni se je sinoči zasmilil minister, ko je dejal, da nima
               pojma, kaj se je predsednik Vlade pogovarjal<gap n="...."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Gospod Jerovšek, to je zloraba poslovniškega postavljanja vprašanja, to je razprava.
               Prosim, dajte predlog, če ne vam bom moral vzeti besedo.</p>
            </sp>
            <sp who="SDZ5:JerovšekJožef">

               <speaker>JOŽEF JEROVŠEK:</speaker>

               <p><gap n="..."/>gospod predsednik ne razumem vašega odgovora glede na to, da ste vi prvopodpisani
               pod zahtevo iz 2. junija 2006, kjer ste v sklepu številka 4 zahtevali, da Vlada
               obvesti o vseh relevantnih zadevah, diplomatskih notah, čisto vse ste zahtevali.
               Danes ste se pa obrnili za 180 stopinj<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Kje je proceduralni predlog?</p>
            </sp>
            <sp who="SDZ5:JerovšekJožef">

               <speaker>JOŽEF JEROVŠEK:</speaker>

               <p>In proceduralni predlog je in zahteva, da je Državni zbor izčrpno obveščen. Še
               enkrat zahtevamo, da gospod predsednik Vlade pride sem, ker je očitno, da ministra
               resornega ne obvešča o zadevah. To je bilo sinoči očitno. In ne more tak minister
               predstavljati tukaj, če nima informacij<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Gospod Jerovšek<gap n="..."/></p>
            </sp>
            <sp who="SDZ5:JerovšekJožef">

               <speaker>JOŽEF JEROVŠEK:</speaker>

               <p><gap n="..."/>To je<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p><gap n="..."/>dajte proceduralni predlog.</p>
               <p>Prosim.</p>
            </sp>
            <sp who="SDZ5:JerovšekJožef">

               <speaker>JOŽEF JEROVŠEK:</speaker>

               <p>Prosim, pripeljite predsednika Vlade sem, ker ima Državni zbor pravico, da je
               obveščen.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Gospod Jerovšek, jaz nisem vodič po Ljubljani in vodič po zgradbi Državnega zbora.
               Tako, da tega ne bom storil.</p>
               <p>To razpravo zaključujem.</p>
               <p>Kar zadeva mojo vlogo bi ob tem rad poudaril, da absolutno podpiram to sejo in bom o
               tem tudi govoril, kljub vsemu bom dal besedo gospodu Žarniću<gap n="..."/></p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Proceduralno imam.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Proceduralno, gospod Tanko.</p>
               <p>Želite proceduralno?</p>
               <p>Prosim.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Hvala lepa za besedo.</p>
               <p>Najprej moram protestirati, spoštovani predsednik, ker ima vsak poslanec 3 minute na
               razpolago, da obrazloži svoj proceduralni predlog.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Če ga ima, seveda.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Seveda. In zato bom imel najprej obrazložitev.</p>
               <p>Mislim, da ni ne etično ne modro, da z vidika vodenja Državnega zbora skačete
               poslancem v besedo in jim skušate nekaj vsiliti ali sugerirati. To pustite,
               poslovniška določba je jasna in jo prosim korektno uporabite.</p>
               <p>Drugo kar pa je, je vsebinsko vprašanje pri tej točki, spoštovani predsednik
               Državnega zbora. Mi na mizi danes nimamo vseh dokumentov ali vseh dogovorov Vlade, ki
               so bili opravljeni po prejemu vladnega gradiva, ki smo ga dobili 10. 6. Mi nimamo na
               mizi zadnjih dokumentov in zadnjih dogovorov – ne ustno jih nismo dobili, še manj
               pisno. In naš predlog je samo ta, da prekinemo sejo za toliko časa, da pride
               predsednik Vlade in nam ustno pove na tej seji, kaj se je o tej predmetni zadevi
               dogovarjal z italijanskim premierjem Berlusconijem na znameniti večerji pred dvema
               dnevoma v Tripoliju.</p>
               <p>Ni mogoče drugače, spoštovani predsednik Državnega zbora, o tej temi razpravljati,
               ker ne poznamo zadnjih dogovorov. Vlada jih ni dala pisno, minister jih ni povedal
               ustno, predsednik Vlade pa očitno vse te informacije ima in jih drži za sebe. Če
               hoče, da bo delo Državnega zbora potekalo resno, pri tej točki pa sploh, saj gre za
               vsebinsko, politično in tudi sicer za pomembno vprašanje predlagam, da sejo
               prekinete, – imate razlog – ker so nastale po tem nove okoliščine in nimamo na
               razpolago vseh relevantnih pojasnil in odgovorov na to točko. Nimamo, ker je bilo
               jasno povedano, preden je šel predsednik Vlade na obisk v Libijo, da se bo tam s
               premierjem Berlusconijem pogovarjal predvsem o tej temi in teh informacij zdaj nimamo
               tu na mizi.</p>
               <p>Ni možno opraviti samo razpravo samo zaradi razprave. Mi želimo opraviti vsebinsko
               razpravo, želimo vedeti, kaj se je predsednik Vlade dogovoril, dogovarjal. To želimo
               vedeti, ker bomo lahko tudi na ta način oblikovali nove ali dodatne točke pri
               predlogu sklepa in tako naprej. In tu želimo kompetentnega sogovornika.</p>
               <p>Minister za okolje je javno povedal vsej slovenski javnosti, da teh informacij nima,
               razen tistih dveh ali treh stavkov, ki so bili zapisani v medijih. In ne razumem
               koalicijskih poslancev, tudi vseh tistih, ki vas tako skrbi usoda Piranskega in
               Tržaškega zaliva, ki vas skrbijo prekomerni vplivi, da nam predsednik Vlade o teh
               svojih zadnjih dogovorih ne bi poročal.</p>
               <p>Zato predlagam – prekinite sejo!</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Še enkrat vas moram obvestiti, da poslovniških razlogov za prekinitev seje ni.</p>
               <p>Drugič. Da je Vlada poslala seznam predstavnikov, ki bodo sodelovali v delu
               Državnega zbora na tej seji.</p>
               <p>Da bomo morali sprejeti tiste odgovore, ki nam jih bodo predstavniki Vlade, ki
               sodelujejo na seji, dali. Ali bodo ti odgovori zadovoljivi ali ne, bomo presodili na
               koncu, tudi jaz še tega ne vem in ni vnaprej dana, noben vnaprejšnji glas za te
               odgovore. O tem nas bo morala Vlada prepričati in bomo seveda šli naprej s to
               sejo.</p>
               <p>Kot sem se odločil, čeprav v nasprotju s pravilom<gap n="..."/>Prosim? <stage>/ oglašanje iz dvorane/</stage>
               Mislim, da je to pač neka določena izjema, za katero smo bili zaprošeni. Vendar imate
               prav, strogo poslovniško to ne velja, zato seveda besede ne boste dobili.</p>
               <p>Sledi predstavitev stališč poslanskih skupin. Besedo ima Anton Anderlič, v imenu
               Poslanskega kluba Liberalne demokracije Slovenije. <stage>/ oglašanje iz dvorani/</stage> Se
               opravičujem! Proceduralno, Breda Pečan.</p>
            </sp>
            <sp who="SDZ5:PečanBreda">

               <speaker>BREDA PEČAN:</speaker>

               <p>Rada bi ponovno opozorila, gospod predsednik, da smo vsi, poslanci in poslanke,
               dobili gradivo Vlade Republike Slovenije, ki se imenuje Informacija o<gap n="..."/> <stage>/ oglašanje
               iz dvorane/</stage> Ne, ni zastarelo, ker je od 10. junija 2010. Torej informacija o
               aktivnostih in ukrepih glede problematike plinskih terminalov v Tržaškem zalivu v
               letu 2010 in 2011. Tisti, ki imate to informacijo v pisarni in si niste vzeli časa
               niti za to, da bi naslov prebrali, si jo pač pojdite iskat. Drugega vam ne morem
               reči.</p>
               <p>Zaradi tega proceduralno predlagam, predsednik Državnega zbora, da ne poslušate več
               blefiranja, ker je informacija popolna. O njej smo govorili na odboru in mislim, da
               lahko o tem zdaj nadaljujemo.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Sledi predstavitev stališč poslanskih skupin. Stališče Poslanskega kluba Liberalne
               demokracije Slovenije bo predstavil Anton Anderlič.</p>
               <p>Prosim. <stage>/ oglašanje iz dvorane/</stage></p>
               <p>Proceduralno, gospod Battelli.</p>
            </sp>
            <sp who="SDZ5:BattelliRoberto">

               <speaker>ROBERTO BATTELLI:</speaker>

               <p>Hvala lepa, gospod predsednik.</p>
               <p>Mislim, da bi bilo smotrno in razumno, da vendarle daste besedo ministru, tako kot
               ste prej najavili.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Še enkrat vas opozorim, da to ni v skladu s poslovniškim redom, zato mu besede ne bom
               dal. Besedo bo dobil takoj po predstavitvi stališč poslanskih skupin.</p>
               <p>Stališče Poslanske skupine LDS – to zdaj povem tretjič – bo predstavil Anton
               Anderlič.</p>
               <p>Prosim.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Predsednik, glasovanje o proceduralnem predlogu je možno v skladu s tretjim odstavkom
               poslovnika.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Stališče Poslanske skupine LDS bo predstavil Anton Anderlič. Nadaljujemo sejo.</p>
               <p>Prosim.</p>
            </sp>
            <sp who="SDZ5:AnderličAnton">

               <speaker>ANTON ANDERLIČ:</speaker>

               <p>Spoštovani!</p>
               <p>Iz zahteve za sklic te seje kot tudi iz teh uvodnih obrazložitev je očitno, da gre
               za to, da bi se rado slovenski javnosti predstavilo, da Vlada, Državni zbor in vse
               institucije v Republiki Sloveniji niso storile dovolj za zavarovanje slovenskih
               interesov, ko gre za nameravano gradnjo plinskega terminala v Tržaškem zalivu in da
               so mogoči čezmejni vplivi, ki bi bili škodljivi za Slovenijo in da je treba storiti
               vse, da se to prepreči.</p>
               <p>Sam se strinjam s tem, da so tako Državni zbor kot tudi obe Vladi v zadnjih štirih
               letih tej temi posvečali veliko pozornosti. Ko sem bežno pregledal kronologijo, ki je
               bila objavljena tudi v sredstvih javnega obveščanja, je več kot očitno, da tako
               prejšnja vlada kot sedanja sta tekoče spremljali in opozarjali sosednjo državo
               Italijo na slovenski interes, slovensko pravico do vedenja, do vpogleda v dokumente,
               ki jih pripravljajo za morebitno načrtovanje in izgradnjo teh terminalov v naši
               soseščini.</p>
               <p>Težko bi rekli, da se je Državni zbor vključno z delovnimi telesi, poslanskimi
               vprašanji in drugimi oblikami več ukvarjal s katerimkoli drugim vprašanjem kot ravno
               s tem. Tudi pogled na to dogajanje kaže, da smo bili tako rekoč stalno obveščeni, ali
               po volji Vlade ali zaradi tega, ker se je zahtevalo s strani poslancev, v prejšnjem
               mandatu pretežno s strani tedanje opozicije, v sedanjem mandatu pa, recimo temu,
               precej uravnotežene zahteve glede obveščanja in uveljavljanja slovenskih interesov
               glede tega vprašanja. Očitno je, da v določeni fazi ni mogoče, da sosednja država
               glede na pravila, ki so in notranjo ureditev posamezne države, ne more vplivati na
               nekatere odločitve, ki jih posamezne države sprejmejo. Ko pa se ta faza zaključi, pa
               glede na pogodbo o Evropski uniji in naših skupnih zavezah, pa nastopijo trenutki, ko
               lahko izkoristimo tudi druga pravna sredstva, najprej politična seveda in potem tudi
               druga pravna sredstva. Po tem kar sedaj vemo, je očitno, da v dvostranskih pogovorih
               nismo bili uspešni in da je Italija enostransko, kar je seveda njihova pravica, ampak
               brez obvestila s sosedi, tudi po zahtevah in ustreznemu vpogledu v dokumentacijo.
               Obstaja očitno dvom ali sum ali je dokumentacija bila pripravljena strokovno,
               korektno in tudi, da je bila kot taka predstavljena javnosti, ko gre za škodljive
               vplive na okolje, ne samo v bližnji okolici, ampak čezmejno.</p>
               <p>Tukaj so nastopili novi momenti in mi smo zainteresirani, da danes nesporno jasno
               povemo, da je treba narediti vse, nadaljevati meddržavne pogovore, kakor tudi seveda
               preko Evropske komisije, da bi prišlo do ugotovitev točnih dejstev in do preprečitve
               kakršnihkoli gradenj, ki bi bile škodljive za Slovenijo oziroma za to okolje, ki
               verjetno ni omejeno samo na Italijo, Slovenijo, verjetno, da je zraven tudi Hrvaška
               pa mogoče kakšen vpliv lahko tudi še v širši okolici.</p>
               <p>Državni zbor je pred nedavnim sprejel resolucijo o strategiji za severni Jadran, ki
               je bila tudi namenjena temu, da poskušamo. Tukaj je vendarle treba reči, da nismo
               naredili dovolj s to resolucijo, kajti sam sem trdno prepričan in v Poslanskem klubu
               Liberalne demokracije, da bi morali na osnovi te resolucije dati formalno pobudo tako
               Republiki Italiji kot Hrvaški, pa še komu drugemu, da naredimo nek skupen dokument.
               Ratificiramo nek protokol, ki bo vsem pod enakimi pogoji omogočal skrb in zaščito
               tako lastnih interesov, lastnega okolja kot tudi, seveda skupaj z drugimi, celotne
               regije oziroma celotnega področja.</p>
               <p>Verjamem, da bodo tudi te razprave prispevale k temu, da bomo nadaljevali s temi
               aktivnostmi, zato je v tem trenutku za Liberalno demokracijo poročilo, ki ga je Vlada
               poslala kot realizacijo tistih sklepov iz leta 2006 in tisto kar je v priporočilih,
               sklepih, pripravil tudi na osnovi predlogov predlagatelj oziroma tisti, ki so
               zahtevali sejo, Odbor za okolje in prostor. Kajti nesporno je, da če se imamo za
               pravno demokratično državo, kar nesporno je res, potem se moramo posluževati poti, ki
               so v takih demokratičnih okoliščinah tudi edino mogoče.</p>
               <p>Verjamem, da bi nekateri radi interpretirali od komisarja Potočnika, ampak to
               vendarle ni naša skrb in naša pristojnost v tem Državnem zboru, ampak se to glede na
               njegovo odgovorno opravljanje nalog ta razprava opravlja na drugih ravneh.</p>
               <p>Verjamem tudi, da bi radi zamajali samo zaupanje ministru Žarniću, ki se je
               vehementno in z zagnanostjo lotil reševanja mnogih vprašanj, ne samo tega, ampak za
               to je treba izbrati kakšno drugo pot. Za to je treba reči bobu bob pa spisati
               interpelacijo ali karkoli drugega. Ampak sporočati skozi to, da nekdo ni naredil
               dovolj pomeni, da je opustil dolžno ravnanje, ki ga bi moral kot visok državni
               uradnik opraviti. To so resne obtožbe, to ni za nek pogovor tam v avli, češ, kaj bi
               in kaj ne bi kdo moral narediti.</p>
               <p>Jaz verjamem, da bo po podrobnem branju, jaz sem to, ker tudi sicer me tematika
               zanima iz gradiva, lahko prebral, da je resda, da smo bili vsi skupaj, tudi prejšnja
               vlada in sedanja vlada v tistem delu, da bi pravočasno dobili dokumentacijo, da bi se
               usedli skupaj z Italijani in da bi skupaj rekli kakšno besedo. Zdaj se pojavlja tudi
               še seveda druga teza, češ, Italijani bodo pa sedaj se mešali v Luko Koper pa mešali
               zraven še offshore področje in ne vem kaj vse. Ampak mi imamo na mizi eno vprašanje,
               torej terminali v Tržaškem zalivu in aktivnosti na eni in na drugi strani.</p>
               <p>V Poslanskem klubu bomo podprli predloge sklepov odbora, amandmirane, kot sem rekel.
               Saj verjamemo, da po tej poti in še celo to, da do tožbe ne bo treba priti, bomo
               zadostili tistemu, kar je treba, torej zavarovali slovenske interese na tem področju.
               Zato tudi ne vidimo kakšne velike potrebe po tem, da bi na tej točki postavljali pod
               dvom verodostojnost opravljanja nalog Vlade in pa ministra.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Postopkovno gospod Tanko. Ste želeli postopkovno?</p>
               <p>Prosim.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Hvala lepa, spoštovani predsednik.</p>
               <p>Drugi stavek tretjega odstavka 73. člena Poslovnika je naslednji. Če Državni zbor
               odloči, da je treba pridobiti mnenja delovnih teles, Zakonodajno-pravne službe ali
               Vlade, predsedujoči lahko prekine obravnavano točko dnevnega reda, lahko pa tudi
               sejo. Če hočemo dobiti dopolnjeno mnenje Vlade, dopolnjen predlog Vlade z zadnjimi
               dogovori, potem je nujno, da se seja prekine, da Vlada dopolni svoje gradivo, ustno
               ali pisno. Predlagam ustno, ker to bo hitreje teklo in predlagam, da to opravi
               predsednik Vlade. Kajti včeraj je okoljski minister na vprašanje ali vi, kot okoljski
               minister v tem trenutku veste, kaj sta se pogovarjala premierja Pahor in Berlusconi,
               odgovoril ne. Je potem samo še dodal, da ve samo tisto, kar je bilo z enimi, dvemi,
               tremi stavki objavljeno v javnih občilih. Toliko vem, namreč tri pikice.</p>
               <p>Državni zbor je organ, ki se je odločil, da bo na tej seji obravnaval temo
               terminalov v Tržaškem zalivu, ni minister v svojem uvodu niti z besedico seznanil o
               tem, kaj je bili zadnji dogovor predsednika Vlade, o kupčiji recimo lahko v libijski
               puščavi ni povedal niti besedice o tem, kakšne dogovor je tam tekel med našim
               predsednikom Vlade gospodom Pahorjem in italijanskim predsednikom Vlade gospodom
               Berlusconijem. Rad bi vedel ali je ob tej kavici ali pa ob kameljem mleku bilo
               karkoli dogovorjenega, kar je relevantno za razpravo v Državnem zboru in za odločanje
               v Državnem zboru.</p>
               <p>Mi o tej točki danes opravljamo razpravo in sprejemamo sklepe, ki bodo dali
               usmeritev Vladi tudi za naprej. In če nimamo temeljnih podatkov ključnega vsebinskega
               dogovora, dogovora na štiri oči, potem najbrž tudi Državni zbor ne more sprejemati
               verodostojnih sklepov. In zato predlagamo, spoštovani predsednik Državnega zbora, da
               daste moj proceduralni na glasovanje in da Državni zbor z glasovanjem odloči, ali le
               potrebuje zadnji dogovor predsednika Vlade s sosednjim premierjem ali ga ne potrebuje
               za svoje delo. Jaz menim, da je ta podatek, da bodo te informacije, ki jih bomo
               dobili o tem, kaj se je dogovarjalo ob kameljem mleku v libijski puščavi, relevantne
               za razpravo o plinskih terminalih v Tržaškem zalivu. Najbrž je nama dvema obema
               jasno, da se dva predsednika Vlade pogovarjata najbrž nekaj vsebinskega in ne kar
               nekaj, kar takole in zato to tudi predlagate na glasovanje predloga.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala, gospod Tanko.</p>
               <p>Vi ste citirali pravi stavek, to je že treba reči. Mnenje delovnega telesa imamo,
               mnenje Zakonodajno-pravne službe imamo, mnenje Vlade imamo. V razpravi se bo
               pokazalo, ali ima Vlada še kaj za dodati ali ne. Ali je to mnenje zadosti dobro ali
               ne, bomo ocenili mi tukaj poslanci in mi poslanci bomo tudi odločili o sklepih teh
               ali drugačnih in dopolnjenih v zvezi s tem, zato seje ne bom prekinil. Vas pa
               obveščam, da sem predsednika Vlade oziroma njegov Kabinet obvestil, da obstaja močna
               želja, da bi bil tudi prisoten na tej seji in če bo mogoče uspel ali želel, se bo
               mogoče te seje tudi udeležil. Vlada je jasno in glasno povedala, kdo jo bo
               predstavljal v zvezi s to točko te sklicane izredne seje in več kot to ne morem
               dodati, zato nadaljujemo.</p>
               <p>Stališče Poslanske skupine Socialnih demokratov bo predstavila Breda Pečan.</p>
               <p>Prosim.</p>
               <p>Breda Pečan?</p>
               <p>Stališče Poslanske skupine Slovenske demokratske stranke bo predstavil Rudolf Petan.
           </p>
            </sp>
            <sp who="SDZ5:PetanRudolf">

               <speaker>RUDOLF PETAN:</speaker>

               <p>Hvala za besedo, gospod predsednik. Gospod minister. Državni sekretar s sodelavko.</p>
               <p>V Slovenski demokratski stranki seveda celovito gledamo na ta problem terminalov v
               Tržaškem zalivu in ta svoj pogled v imenu Poslanske skupine sem razdelil na pet točk.
               Najprej je tisti zgodovinski, ampak jaz bom malo drugače predstavil kot so ga
               predstavniki pred menoj. Naj povem, da se je zadeva začela v aprilu 2006 s
               poslanskimi vprašanji in nato z nujno sejo Odbora za okolje in prostor, 18. 4., potem
               so bile še štiri izredne in nujne seje Odbora za okolje in prostor, vmes je bila tudi
               seja Državnega zbora, kjer smo sprejeli en kup sklepov, usmeritev in zadolžitev za
               Vlado in državne organe. Naj mi bo dovoljeno, da citiram nekaj svojih kolegov, kaj je
               bilo takrat na tistih sejah izrečeno in v katero smer se je nagibala razprava.</p>
               <p>Na prvi seji 18. 4. 2006 Odbora za okolje in prostor je v imenu podpisnikov dr.
               Pavel Gantar povedal naslednje: <q>"Uvodoma bi rad seveda, vendarle pogledal na to, kdo
               vse predstavlja Vlado, vendarle rekel svoje nezadovoljstvo. To sejo odbora kot nujno
               sejo smo sklical prav zato, da bi od najbolj kompetentnih, se pravi, od ministrov,
               vsaj dveh ministrov, to je ministra za okolje in prostor in ministra za zunanje
               zadeve izvedeli določena stališča."</q> Sedaj pa se spomnimo, kaj smo se pa malo prej
               pred nekaj minutami natezali, ali mora biti tukaj še kdo razen ministra za okolje in
               prostor. To je bilo povedano 18. 4. 2006 v popoldanskih urah.</p>
               <p>Najprej, citiram, dr. Pavel Gantar: <q>"Če grem sedaj k vsebini, lahko rečemo predvsem
               to, da dogajanja v zvezi z načrtovano postavitvijo dveh plinskih terminalov, enega v
               ekvatorju Tržaškega zaliva in drugega v Žavljah na obali, kaže po eni strani neko
               sprenevedanje različnih komponent italijanske Vlade oziroma regionalnih oblasti,
               lokalnih oblasti in tudi investitorjev, na drugi strani pa tudi, kot lahko ugotovimo
               iz datumov in zaporedij, nekoliko zapoznel in omahljiv odnos Slovenije. Po tem lahko
               smatramo vladne predstavnike."</q> Kaj imamo pa danes? Da grem naprej, ne bom komentiral,
               kaj se je zgodilo prej.</p>
               <p>Tukaj je bil na tej seji tudi takratni poslanec gospod Aurelio Juri, ki je dejal:
               <q>"Gre za plitko morje in za to plitkost in ta plitkost govori v prid temu, da vsako
               ladjo, jaz sem to že zadnjič opozarjal, ki je ne moreš gasiti drugače kot s
               potopitvijo, ta prostor ne prenese in ne sme sprejemati. Za tankerje je že drugo
               vprašanje. Tankerje lahko gasiš na drugi način in za nafto, ko gre za nafto seveda in
               tudi tukaj so ekološke katastrofe. Če se zgodijo v primeru Elsona Valdesa imamo
               razsežnosti še hujše, ampak ko pride do incidenta, to lahko ugasneš, medtem ko tanker
               z utekočinjenim plinom, ko pride do aerosolnega izpusta, ne moreš gasiti drugače kot
               s potopitvijo. To dejstvo govori v prid temu, da moraš imeti globino, ki je globlja
               od same velikosti tankerja, če hočeš sprejeti takšno pošast. Zadnjič smo že dejali,
               da je bila pri tej zgodbi naša diplomacija prepočasna, poudarek na "</q>diplomaciji<q>".
               Kako je pa v tem primeru z našo diplomacijo - niti sem je ne smemo zahtevati, v
               parlament."</q> In tako naprej.</p>
               <p>Na isti seji 18. 4. 2010 je gospa Nives Batolič dejala: <q>"Jaz bi najprej pozdravila v
               imenu vseh civilnih iniciativ iz Obale. Mislimo, da problem, zaradi katerega smo
               tukaj, presega vse politične opcije. Neodvisno katerim strankam pripadamo, smo se
               odločili, da delujemo proti terminalu nestrankarsko, v smislu, ko gledamo na to, kaj
               negativnega nam prinaša, začenši s kvaliteto življenja. Kvaliteta življenja se bo za
               vse prebivalce in krajane poslabšala. Pri tem bi potem lahko vključili že takoj
               Ministrstvo za zdravje, Ministrstvo za turizem, ker bo padec dohodka od turizma, če
               bo do turizma sploh prišlo. Cene nepremičnin se bodo zmanjšale, o ribištvu smo že
               govorili, praktično vso gospodarstvo na Obali bo trpelo, kjer bodo ne samo primarni,
               ampak tudi sekundarni efekti za nas porazni. Že tako imajo mladi problem z
               zaposlovanjem in velikim je Ljubljana edina možnost, da se zaposlijo. V primeru
               takšne ekološke katastrofe ne vem, kam se bodo preselili. Pozabljamo, da je slovensko
               morje precej manjše kot hrvaško..."</q> in tako dalje.</p>
               <p>Naslednji govornik, ki je bil na tej seji, gospod Lobnik, je dejal: <q>"Spoštovani!
               Izvršni odbor Sveta za varstvo okolja vam je pismeno posredoval naša stališča, ki so
               bila podprta tudi s strani Odbora za trajnostni razvoj pri Slovenski akademiji
               znanosti, Odbora za varovanje okolja pri Slovenski akademiji znanosti in umetnosti in
               Slovenskega združenja Rimskega kluba. Poudaril bi, da so problemi tako politični,
               strokovni kot tudi gospodarski. Mogoče sta ta dva terminala priložnost, da se
               Slovenija pojavi kot enakopraven sogovornik z Italijo in Hrvaško v strateškem
               dolgoročnem razvoju severnega Jadranskega morja, predvsem pa občutljivega Tržaškega
               zaliva. Da je to politični problem, je jasno. Da pa je Evropska unija, katere člani
               smo, nam daje pravico tudi tako politično sodelovati. Drugo, kar je res, da je mogoče
               naša stroka pred italijansko in jim je treba povedati, da to živo srebro, ki se bo
               dvignilo zaradi gradnje, bodo dobili tudi Italijani, saj to gre v tisto smer. In
               tretje, mislim, da je čas, da začnemo do leta 2050 razmišljati, kako se bo ta del
               pristanišča razvijal in potem še o primeru povečanja števila ladij."</q></p>
               <p>Sedaj mi dovolite, da preberem še kratko razmišljanje gospoda Franca Jurija:
               <q>"Najlepša hvala, gospod predsedujoči. Se tudi jaz zahvaljujem v imenu
               Koordinacijskega odbora krajevnih skupnosti in civilnih iniciativ slovenske Istre za
               povabilo k tej seji. In bi nadaljeval tam, kjer je ostala moja kolegica, ko je
               povedala, da pravzaprav bi si lahko bolj učinkovito izmenjavali podatke tudi na
               podlagi informacij, ki jih imamo oziroma ki jih imajo nevladne organizacije. Naj
               potrdim to trditev z dejstvom, da že 10. februarja, kot veste, je bil namen izgradnje
               terminala v Tržaškem zalivu objavljen v tržaškem Il Piccolo. Po 10. februarju pa je
               bila vsa dokumentacija, ki ste jo zahtevali in potem tudi dobili s strani
               italijanskega ministra za okolje, na razpolago. Mi smo jo dobili oziroma jaz osebno v
               vlogi novinarja sem jo dobil štirinajst dni pred našim ministrom, in to tako, da sem
               zaprosil italijanske kolege iz VVF oziroma italijanske zelene, naj mi jo
               posredujejo."</q> Potem pa jaz predlagam, da mi zaprosimo sedaj kolega, ki je tudi
               poslanec, ki takrat še ni bil, da to naredi za našega ministra ali pa za našega
               predsednika Vlade, da pridobi gradivo.</p>
               <p>Dovolite mi, da posredujem še sporočilo naše kolegice, gospe Brede Pečan, ki je tam
               dejala <stage>(18. 4. 2006)</stage>: <q>"In tukaj je najbolj na mestu, da povem, da se tudi mi ne
               strinjamo s takim načrtovanjem oskrbe z energijo v EU, zaradi tega, ker gre za to,
               ker so tudi predstavniki združenja ali pa povezanih civilnih iniciativ in krajevnih
               skupnosti predlagali, da bi se celotno območje severnega Jadrana razglasilo za
               ekološko občutljivo ter zaščiteno območje. Mislim, da je to ena od pravih poti
               oziroma pravi korak."</q></p>
               <p>In sedaj, če mi dovolite, na naslednji seji Odbora za okolje in prostor, ki je bila
               26. 5. 2010, je dr. Pavel Gantar v imenu predlagateljev tiste prve zahteve dejal: "Bi
               povedal samo razloge za sklic. Sami smo v Poslanskem klubu LDS, pa tudi drugi
               razmeroma podrobno spremljali dogajanja v zvezi z nameravano in načrtovano gradnjo
               obeh terminalov za utekočinjen zemeljski plin v Tržaškem zalivu in v njegovem obalnem
               območju. Ocenjujemo, da nekateri postopki so že v tej fazi, da zahtevajo bolj resen,
               bolj odločen odziv Vlade Republike Slovenije, tako da se na nek način pobuda za
               izredno sejo Državnega zbora ima za pravi cilj, da Vlado spodbudimo k temu, da
               ukrepa, da se ne bi znašli v situaciji, ko bi se Vlada Republike Slovenije v tem
               postopku sploh ne bi mogla več umešati na osnovi evropskega pravnega reda.</p>
               <p>Dovolite medklic. Kaj pa smo mi zahtevali pred 10 minutami? Da dobimo tudi
               relevanten odgovor od predsednika Vlade, ki se pogovarja v Libiji o tej zadevi in ima
               pravico, vendar je pa prav, da smo o tem obveščeni. Še bolj prav pa bi bilo, da bi
               bil o tem obveščen tudi minister, njegov resorni minister za okolje, ki pa žal o tem
               ne ve nič. In lahko kar povem, da v SDS ne mislimo napadati tega ministra za tiste
               zadeve za katere ni kriv. Mi samo želimo, da bi tudi minister bil informiran in iste
               informacije zahtevamo tudi mi. Če nam jih minister ne more podati, potem jih pa naj
               poda tisti iz Vlade, ki se gre okoljskega ministra ali pa posrednika, kar ni nič
               narobe, ampak o tem se mora informirati tudi resorni minister in če ne kaj potem tudi
               parlament. In to je tudi naš namen. Toliko v tem prvem delu.</p>
               <p>Bi pa še citiral tisti strokovni del, to pa je bila 16. redna seja Odbora za okolje
               in prostor 23. 1. 2008, kjer je dr. Stojič dejal sledeče: <q>"Želel bi vam predstaviti
               izsledke študija poročila o vplivih na okolje za čezmejne vplive plinskih terminalov
               v Tržaškem zalivu. Poročilo je bilo izdelano na podlagi separatnih študij, ki so bile
               danes v izdelavo najbolj eminentnim znanstvenim raziskovalnim inštitucijam Slovenije
               kot so Morska biološka postajo Nacionalnega inštituta za biologijo, Inštitut Jožef
               Štefan, Zavod za ribištvo Slovenije, podjetje Kronos, Inštitut Turistica, Regionalni
               razvojni center Koper, Fakulteta za gradbeništvo in geodezijo, Fakulteta za kemijo in
               kemijsko tehnologijo, Fakulteta za promet in pomorstvo, Fakulteta za pomorski promet
               iz Portoroža..."</q> ter še neka podjetja, ki jih našteva.</p>
               <p>To se pravi strokovna analiza je bila res pripravljena zelo široko, ampak v tej
               analizi je pa vsebina glavni del in o tem govorijo potem dolgoročni vplivi pri
               resuspenziji sedimenta. Kar mislim, da je ključno to, da se zaradi odloženega živega
               srebra v Tržaškem zalivu to živo srebro začne pojavljati v prehranski verigi iz
               nižjih oblik v višje, tako da na koncu preide tudi v ribe, ki so del človekove
               prehrane. S tem pride živo srebro do človeka in ga s tem ogroža. Ta vpliv je ocenjen
               lahko tudi kot uničujoč. Seveda čisto natančne napovedi glede tega ne moremo podati,
               ampak z veliko, veliko verjetnostjo lahko ugotovimo, da bi prišlo do tega pojavljanja
               živega srebra v prehranski verigi in do velike nevarnosti za zdravje človeka.</p>
               <p>To je strokovna analiza, strokovna ekspertiza v zvezi z načrtovano gradnjo, ki je
               bila predstavljena in ki še vedno obstaja. To se pravi, gre za resne stvari in zato
               je neresno, da mi ne moremo dobiti v parlamentu vseh informacij in da tudi minister
               ne pozna vseh informacij ali pa vsaj tistih zadnjih in tekočih.</p>
               <p>In sedaj 2. točka te predstavitve Poslanske skupine SDS bi želel povedati sledeče.
               Eden od pomembnih temeljev za našo zahtevo je tudi srečanje slovenskega ministra za
               okolje in italijanske ministrice za omenjeno področje 24. 5. v Trstu, kjer je bilo,
               jaz bom rekel, vehementno našemu ministru povedano s strani italijanske kolegice:
               <q>"Italija je zaključila postopek okoljskega preverjanja projektov uplinjevalnika v
               Žavljah, tudi v odnosu do Slovenije. Ocenjujemo, da smo izčrpno odgovorili na vse
               številne slovenske zahteve, mnoge tudi upravičene."</q> Očitno so bile nekatere
               neupravičena za njo. O tem bo italijanska vlada odločala v četrtek. Po več kot
               dveurnih pogovorih na tržaški prefekturi s slovenskim okoljskimi ministrom Rokom
               Žarnićem v Trstu so se zadeve zaključile. Tako je bilo povedano.</p>
               <p>In zdaj pa naprej. Danes smo izvedeli, da je, tako je vsaj bilo rečeno, da je že
               leta 2009 bil s strani Italije sprejet neki sklep, da so v bistvu ti postopki
               zaključeni, naš minister jih je pa izvedel pred 14 dnevi. Sedaj se pa lahko vprašamo,
               kdo je skrival to informacijo. Ali se je kaj skrivalo, ali se je tajilo ali pa je
               bila zopet tajna diplomacija, ki je v Sloveniji zelo moderna in ki se še danes
               izvaja, da mi ne moremo izvedeti, kaj se je naš minister pogovarjal z italijanskim,
               to je več kot tajna diplomacija, to je skrivanja. Pa seveda tukaj se lahko vprašamo,
               ali gre zopet za kakšno kravjo kupčijo o prodaji interesov Republike Slovenije, kar
               navsezadnje dokazuje, da arbitražni sporazum ni bil prvi taki primer pa žal, tako se
               je pokazalo tudi ne edini. Mirne duše lahko postavimo tukaj vprašanje, kje pa je
               tukaj evropski komisar za okolje, kje je evropski komisar za okolje, ne govorim o
               imenu, kje je evropski komisar za okolje? Če so res tisti sedimenti živega srebra kot
               je strokovna komisija ugotovila, da se lahko dvignejo, da lahko pride tudi v
               prehransko verigo, kje je evropski komisar za okolje, da ne govorim, da bi še moral
               biti zraven zdravstveni pa še eden kup drugih ministrov. To so vprašanja, na katerih
               seveda mi nimamo odgovora.</p>
               <p>Naslednje kar se seveda tukaj pojavlja, danes je bilo že omenjeno pa mislim, da ni
               škoda, če večkrat ponovimo, da se prime. Zakaj je italijanska ministrica pohvalila
               našega ministra Roka Žarnića, ki je sicer še novi na tem področju, to mu je treba
               priznati, tega se mi zavedamo, da je kooperativen za razliko od prejšnjega ministra,
               gospoda Erjavca? V čem je sedaj problem ali zaradi tega, ker je takrat gospod Erjavec
               govoril o čezmejnih vplivih? Poleg tega se lahko tukaj postavi vprašanje, kdaj
               predstavniki tuje države hvalijo neko državo, v tem primeru našo državo, kdaj
               predstavniki italijanske države hvalijo predstavnike naše države? Ali takrat, ko naši
               predstavniki postavljajo neprijetna vprašanja ali pa takrat, ko sprejemajo njihova
               stališča ali pa mogoče še celo to, da ne vedo vseh podatkov, ker jim jih drugi
               predstavniki države skrivajo? Jaz mislim, da verjetno ne bodo pohvalili naše
               predstavnike takrat, ko postavljajo neprijetna vprašanja, verjetno v kakšnih drugih
               primerih. Poleg tega pa mi v tem trenutku ne vemo, kaj je uradno stališče slovenske
               Vlade.</p>
               <p>V situaciji kot smo in ta situacija je taka, da je italijanska ministrica našega
               ministra postavila v kot, ker se oni z nami nimajo več kaj za pogovarjati, ker oni so
               sprejeli vse. Če je minister vedel vse informacije ali ne, to se vedno bolj postavlja
               vprašanje po tistem dogodku na televiziji. Poleg tega pa, če minister ni imel vseh
               podatkov, ne vem kaj mu je preostalo drugega, kot da je lepo pridno poslušal in
               mogoče še celo pokimal, drugega mu ni preostalo, če nima vseh informacij. Zato smo
               tukaj, da nam predstavniki Vlade povedo, ampak očitno nekdo nekaj ve, ministru ni
               povedal, mi ga pa ne smemo priklicati v Državni zbor, tako verjetno ne gre.</p>
               <p>Še ne tako dolgo, mislim, da tri mesece nazaj, je eden od naših poslanskih kolegov
               iz Primorske nas prepričeval o grozovitem pogledu skozi okno njegove dnevne sobe, če
               bodo tam stali plinski terminali, sedaj pa seveda vse je tiho. Minister nima vseh
               informacij in lahko bi rekli minister Rok pa nič. Me zanima tudi, kje so vsi
               okoljevarstveniki, ki so pred štirimi leti vsi enotno ugotavljali, da bi bili takšni
               terminali zelo škodljivi za Slovenijo, za slovensko morje, ker je preplitvo, itd. in
               sedimenti živega srebra in podobno.</p>
               <p>Mi to pogrešamo, zato smo morali v SDS dati zahtevo za sklic seje, ker nihče drug
               nima te pobude pa je bilo toliko navedb zakaj vse je nevarno. Okoljevarstvenikov
               nobenih, gospoda Lipiča nisem slišal, da bi se bil oglasil. Imam v mislih tudi neko
               vladno službo, ki skrbi za okolje pa nič od tega, vsi so tiho. Ko mi zahtevamo in
               želimo imeti celovite odgovore, ko zahtevamo, da pride tudi predsednik Vlade, ki se
               je zadnji pogovarjal o teh zadevah z italijanskim primierom na najvišji ravni, tega
               ne moremo dobiti. Ne vem, kako si naj to človek razlaga, kaj sedaj skrivamo? To že ni
               več tiha diplomacija, to je lahko tudi trgovanje, če hočete v najslabšem pomenu.</p>
               <p>In tretji temelj tega našega pogleda in te moje predstavitve je vloga komisarja
               Evropske unije za okolje. Če je vse to tako hudo, kot je ugotovila ali vsaj približno
               tista strokovna komisija, kaj lahko pride zaradi razpršitve tega živega srebra, ki je
               v mulju, potem bi se moral najmanj komisar za okolje oglasiti, če ne še kdo drug in
               zraven pritegniti še kakšnega komisarja za zdravstvo pri Evropski komisiji. Nič od
               tega. Kaj je ta komisar naredil? Slučajno, slučajno je dr. Potočnik, ki je iz
               Slovenije, čisto slučajno, to je res goli slučaj, ampak kaj je naredil? Nič. Niti
               koordinacije ni sklical, tiste prave koordinacije za katero je bil zadolžen in bi
               moral sklicati, kolikor vem maja pa ni. Zdaj je že junij, je ni sklical, ni imel
               časa, je pa imel čas, da je govoril o arbitražnem sporazumu. To pa je imel čas. Zdaj
               pa vas vprašam: <q>"Koliko ima arbitražni sporazum z okoljem? Koliko pa imajo plinski
               terminali z okoljem v Evropski uniji?"</q> Prav gotovo imajo terminali več, kot pa
               arbitražni sporazum, ampak za tisto si je našel čas, za to pa nima.</p>
               <p>Zato v SDS ne sprejemamo stališča, da je komisar Evropske unije komisar vseh držav
               Evropske unije, ne pa Slovenije. Ni res. Vam bom povedal zakaj tako mislimo. Še ne
               tako dolgo nazaj je italijanski komisar za promet Antonio Tajani našel čas, da je
               zastopal italijanska stališča v zvezi z vinjetami v Sloveniji. In naš minister za
               promet se je izgovarjal na komisarja Evropske unije, da on zahteva da se ukinejo
               polletne vinjete, da se uvedejo tedenske, ker je bilo to v interesu Italije. A
               italijanski komisar pa lahko zastopa Italijo?! Seveda, ker ve od kod je prišel, ker
               ve kot Italijan, da mora zastopati svojo lastno državo. V Sloveniji pa očitno
               nekateri tega ne vedo, ko pridejo v Evropo in pozabijo od kod so prišli in kdo jih je
               imenoval. Tudi naš minister za okolje bi lahko sklical koordinacijo. Ni se mu treba
               nič opredeljevati ali je za ali proti, samo koordinacijo bi sklical za kar je bil
               zadolžen. Pa tega ni storil, ne najde si čas zato, da bi sklical to koordinacijo in
               da bi mogoče malo pomagal Sloveniji. Ni treba da se postavi proti Italiji, samo
               sklical bi koordinacijo pa je ni.</p>
               <p>Četrta točka na kateri utemeljujemo našo razpravo so investicije na območju Jadrana.
               Italija je kar naenkrat postala stranka v postopku pri širitvi Luke Koper, tako so
               povedali, da oni verjetno ne bodo imeli nekih posebnih težav, da bi Luka dobila
               zeleno luč, seveda ko je pri nas polno civilnih iniciativ, njim niti ne bi bilo treba
               kaj dosti. Ampak celo več, Vlada Italije je zaprosila za podaljšanje tega odzivnega
               časa za podajo mnenja za širitev Luke Koper.</p>
               <p>Zdaj pa poglejmo malo drugače. Ali je Slovenija kdaj nakazala kakšen interes, da je
               tudi stranka v postopku pri širitvi Luke Trst? Niti slučajno. Celo več. Italijanska
               ministrica je povedala, da mi niti nismo stranka v postopku za plinske terminale,
               niti enega niti drugega, nimamo se z vami kaj pogovarjati. To kar smo mi naredili,
               menimo da je dovolj in še, da se razumemo, mi jih ne obsojamo, oni zastopajo svoj
               interes, vprašanje je, če mi dovolj zastopamo svojega in mi menimo, da ne. Zato je
               treba pač nekaj storiti. In glede na to, da bi vas opozoril, da smo v letu 2006
               sprejeli veliko dokumentov, kjer smo takratno vlado zavezali o aktivnostih v zvezi z
               gradnjo plinskih terminalov v Tržaškem zalivu, bi bilo prav, da tudi zdaj to vlado
               spomnimo, da so tam bile zaveze, sprejete na Državnem zboru, tudi na Odboru za okolje
               in prostor, ki se jih mora držati in ki še danes veljajo. Tisti sklepi niso bili
               preklicani in tudi ta postopek v zvezi s plinskimi terminali v Tržaškem zalivu niso
               končani, zato to še vedno velja, zato mi imamo pravico, na osnovi sklepov, ki smo jih
               sprejeli v tej dvorani. Veliko tistih, ki so bili takrat tukaj in glasovali za – smo
               danes tudi tu. Zato je nerazumljivo, da mi tega ne moremo doseči, da bi dobili
               celovito informacijo.</p>
               <p>In poglejte, človek se potem tu res vpraša, zakaj italijanska ministrica hvali
               našega ministra. Očitno je ugotovila, da vseh informacij tako ali tako nima in zato
               je verjetno moral biti bolj kot ne tiho. Bil je postavljen pred dejstvo. Evropski
               komisar mu očitno ni pomagal, ker ni sklical koordinacije, pa bi jo moral. Gospod
               Anderlič, v maju bi jo moral sklicati, evropski komisar pa je ni sklical. Gospod
               Žarnić se je kasneje pogovarjal. Verjetno je bilo dobro <q>"tajmirano"</q>, da bi naš
               minister imel verjetno tudi zaključke tistega srečanja pa evropski komisar ni našel
               čas, ker je imel neki drugi opravek na drugem koncu Evropske unije ali pa celo izven
               Evropske unije. To so dejstva. To so dejstva, gospa Breda Pečan. Imeli ste prej
               možnost besede pa vas ni bilo tukaj.</p>
               <p>In naslednja 5. točka na kateri utemeljujemo današnjo sejo, je odločnost Italije, da
               nas ne upošteva pri projektih, ki se nanašajo na Jadran. Jasno so povedali, da se z
               nami nimajo več kaj pogovarjati. To je grobo rečeno. Ampak ni bilo kaj dosti bolj,
               kako bi rekel, senzibilno povedano našemu ministru za okolje. Nič kaj dosti bolj
               fino. V diplomatskem jeziku bi se spodobilo, da bi, ampak ni. Nimamo se z vami več
               kaj pogovarjati, mi smo svoje naredili, vi pa lahko delate kar hočete, karavana gre
               naprej. Zakaj takšna vehemenca? Do sedaj nismo bili navajeni, da bi se Italijani tako
               obnašali. Še lansko leto tega ni bilo zaznati, ampak so Italijani resnično upoštevali
               te naše zahteve naše vlade, zadolžitve, so posredovali gradivo.</p>
               <p>Dobro, sedaj če je preko novinarskih krogov šlo prej, to je dobro, kakorkoli, ampak
               italijanska Vlada je to posredovala. Zdaj kar naenkrat pa tak silen strašen preobrat,
               z vami se nimamo kaj pogovarjati. Ali mogoče slučajno italijanska Vlada ve kaj več,
               kar vemo mi? Ali ve mogoče kakšen bo rezultat arbitraže? Ali mogoče vedo, da če bo po
               mednarodnem pravu, da bomo dobili pol Piranskega zaliva in ne bomo imeli več stika z
               odprtim morjem, tistega teritorialnega? To pomeni, da nimamo več statusa pomorske
               države, to pa pomeni v končni fazi, da nismo več relevanten faktor za pogovore o tem
               kar se dogaja v Jadranskem morju. Ali to Italijani mogoče že vedo, pa nam na tak
               način povejo?</p>
               <p>In poglejte, če se zgodi ta črn scenarij, pustimo zdaj arbitražni sporazum, črn
               scenarij, da se tisti mulj, ki je prepojen s približno 20 tisoč ton živega srebra, da
               se ta mulj dvigne in da se okuži Jadransko morje, potem bo še tisti lavor slovenskega
               morja, ki nam bo ostal, okužen z živim srebrom. Verjetno tudi za kopanje ne bo več
               tisti lavor, če se 20 tisoč ton živega srebra dvigne, se pomeša in strokovna komisija
               je ugotovila, to ni moja ugotovitev niti ugotovitev v SDS, ampak strokovne komisije,
               zato sem vam prebral tisto, nisem slučajno prebral tiste, ne sicer vsega, ampak tisto
               kar je dosti pomembno, potem bo tudi ta našla lavor morja okužen z živim srebrom. To
               so pa resne zadeve, in to je več kot dovoljšen razlog, da smo zahtevali to izredno
               sejo Državnega zbora na to temo, ker v SDS želimo odgovore na vprašanja, ki se
               pojavljajo.</p>
               <p>Osnova v naši zahtevi je v sklepih Odbora za okolje in prostor iz preteklega
               obdobja. Povedal sem, da je bilo pet izrednih sej in pa Državnega zbora o tej temi.
               Če je tudi tukaj delala ali dela tiha diplomacija, je prav, da nam na seji Državnega
               zbora o tem poročate, še posebej opoziciji, ker vladne stranke bi naj bile bolj
               obveščene, ampak očitno pri vas tudi minister, resorni, ni dovolj dobro obveščen kaj
               šele opozicija.</p>
               <p>In zato smo zahtevali tudi to sejo, da si natočimo čistega vina. In poleg tega je
               prav, da nam poveste, kaj ste naredili. To je seveda vprašanje za ministra in očitno
               po novem tudi za prime ministra, se pravi predsednika Vlade, ker on očitno tudi na
               tem področju dela, ne samo na železnicah, ampak tudi na področju terminalov. To je v
               redu, nihče nima nič proti, če kdo dela, vendar povejte nam, kaj ste do sedaj
               naredili, razen tega, da ste morali nemo poslušati italijansko ministrico in
               požirati, verjetno, slino. To ni očitek vam gospod minister, da se razumemo. Seveda
               to je tudi vprašanje ministrom in pa Vladi, kaj še nameravate narediti, in to
               pravočasno? To v tem dokumentu, v tej časovnici, ki jo je Vlada pripravila in smo jo
               dobili na odbor na sejo, kjer je tudi zapisano, da odvetniška pisarna v tujini naj bi
               predvidoma v roku treh mesecev, torej do konca decembra 2010, podala mnenje glede
               kakovosti in celovitosti dokumenta za predhodni postopek, dodatno pa tudi glede
               možnosti Slovenije za uspeh tožbe. In potem bi seveda sledilo naprej.</p>
               <p>Jaz se bojim in v SDS se bojimo, da je ta datum tako ali tako prepozen. Če Vlada res
               ve, da se je sredi leta 2009 Italija že odločila, da zadevo zaključi in da se ne želi
               pogovarjati z nikomer, zakaj potem šele ta rok december 2010? To se pravi leto in pol
               je treba pripraviti neki dokument, ki še zdaj ni pripravljen, ker bo še pol leta
               treba, da se bo pripravil. Zdaj pa se res sprašujemo ali je slovenska vlada res
               vedela, da se je sredi leta 2009 na italijanski strani tisto, kako se temu reče
               poštempljalo ali pa je to zdaj izgovor zato, da bi se mogoče prevalilo krivdo na koga
               drugega. To je vprašanje in ti roki, ki so tukaj zapisani v informacijo o aktivistih
               in ukrepih glede problematike plinskih terminalov v tržaškemu zalivu za leto 2010 in
               2011. Ti roki niso realni, to so prepozni. Če je Italija leta 2009 že to zadevo
               sprejela, potem je ta informacija, ne vem, bi morala biti bistveno drugačna, potem je
               to samo za mazanje oči, da bomo najeli tujo odvetniško družbo in podobno.</p>
               <p>Zato je seveda vprašanje kaj nameravate narediti v realnem času, da bodo ukrepi
               realni. In potem je to seveda tudi vprašanje, očitno Vladi, kaj ste naročili našemu
               komisarju? Imamo komisarja zato, da zastopa tudi Republiko Slovenijo. Ni treba, da se
               opredeljuje, ampak pomaga sklicati kakšen koordinacijski sestanek, tega pa ni
               naredil. Maja bi ga moral sklicati pa ga ni, je pa lobiral za arbitražni sporazum.
               Mislim, da imajo plinski terminali veliko več skupnega z njegovim delom evropskega
               komisarja za okolje kot pa arbitražni sporazum, o tem nas verjetno v SDS ne bo nihče
               prepričal.</p>
               <p>Da pa komisar lahko zastopa tudi interese svoje države, je pa dokazal italijanski
               komisar Antonio Tajani. On je dokazal kako se zastopa interese svoje države,
               zgledujte se po njem. In zato je treba našemu komisarju naročiti naj tisti pravi
               koordinacijski sestanek skliče čim prej, če že ni prepozno. Poslanci imamo pravico
               tudi izvedeti, dobiti kompletne informacije, seveda tudi slovenska javnost, o tem
               verjetno ni nobene dileme. Želimo odgovore, ker gre za interese Republike Slovenije,
               da ne bomo presenečeni, ko nas bo spet kdo pohvalil iz tujine. Tisto veste je zelo
               problematično, ko začnejo naše predstavnike hvaliti kako so kooperativni, kako so
               dobri, kako smo pridni miški, ko nas tapljajo po ramenih. Tisto se moraš vprašati,
               zakaj in zakaj minister, ki postavlja težka vprašanja je bil pa nekooperativen.</p>
               <p>In to, da bomo šele naročili to ekspertizo pri tuji odvetniški družbi in ji plačali
               seveda denar tako, da se zmoti, tako pozno. Je pa problem, da bi pa Slovenijo moral
               zastopati v takšnih primerih pri arbitražnem sodišču pa nekdo zastonj, če bi bil iz
               Slovenije. Iz tujine bi bil mastno plačan, zato bi tudi želel odgovor, če je tudi
               tukaj mišljeno, da bomo zato naročili pri tuji odvetniški družbi, ker bo treba
               plačati, domači pa bi lahko naredili zastonj. To je en kup vprašanj, na katere seveda
               nimamo zadostnih odgovorov, imamo nekaj odgovorov, vendar ne zadostnih in tudi tukaj
               se spreminjajo stvari očitno zelo hitro. In informacije, ki so ali informacija, ki je
               prišla, da minister nima zadnjih informacij o razgovoru med našim predsednikom Vlade
               in italijanskim, je neko novo dejstvo, ki postavi celo stvar v neko novo luč, da so
               potrebni novi prijemi, novi pristopi. Zato tudi naša zahteva, da pride predsednik
               Vlade.</p>
               <p>Ne nazadnje, če bodo tam stali ti plinski terminali, tisto dejstvo, ki ga je
               ugotovila strokovna komisija, ki je bila sestavljena iz zelo širokega spektra
               strokovnjakov, da se lahko ta mulj, ki je v Jadranskem morju na zelo majhni globini,
               ker je Jadransko morje tu zelo plitvo, razširi zaradi vpliva, ki ga bodo imele ladje
               in gradnja in da zastrupi celotno morje, da lahko to preide v prehransko verigo rib
               in potem tudi ljudi, bo ostalo. To ne bo izbiralo človeka iz opozicije ali iz vladne
               stranke, ampak bo veljalo za vse enako. Tisti pogled, ki je bil omenjen s strani
               našega poslanskega kolega bo verjetno ostal enak. Ne bo drugače. Ali bo to s tiho
               diplomacijo ali pa s kakšno glasno diplomacijo. Treba je pač narediti vse, da se bodo
               upoštevali vsi varstveni vidiki. Gre za čezmejne vplive. To smo že ugotovili. O tem
               nima smisla razpravljati. Da pa je Slovenija tu relevanten faktor je pa tudi jasno.
               Sedaj je samo vprašanje ali bomo mi to sploh uveljavili ali ne.</p>
               <p>Po zadnjih dogodkih izgleda, da Slovenija tu ne bo uveljavljala svojega statusa
               relevantne države za razgovore, ko gre za čezmejne vplive tudi na naše ozemlje.
               Dejansko mi pogrešamo tudi vse te okoljevarstvenike, ki so bili pred štirimi leti
               zelo glasni, povedali so svoja izhodišča, prav je tako. Opozorili so nas na
               nevarnosti, ampak danes jih pa ni. Danes izgleda, da tudi v Državnem zboru moramo
               biti tiho in ne smemo nič vprašati. Če pa kaj vprašamo, potem se nam smejite. Kljub
               temu, če vi to lahko naredite v Državnem zboru, da poslancem zavežete usta, potem
               pride do tiste strahotne ugotovitve, ko italijanska ministrica našemu ministru pove,
               da se z nami nima kaj pogovarjati. On je pač bil tisti, ki je izvedel, da se
               Slovenija nima kaj pogovarjati. Tam pa se ne da utišati in sklicevati na poslovnik
               ali po svoje razlagati poslovnik. Tam gre zares. In tam potem pokažemo svojo moč, ki
               jo imamo. In še tisto, ki jo imamo zapravimo, namesto da bi danes dobili relevantne
               informacije, sprejeli sklepe, dali podporo Vladi naj se pogaja, naj bo trda pri
               svojih stališčih. Ne, to ne, tega pa ne smemo.</p>
               <p>Mi v SDS tega ne razumemo, zato smo zahtevali to sejo. Pričakujemo, da bomo dobili
               relevantne informacije. Če jih ne bomo dobili tako, jih bomo dobili kako drugače,
               samo ta informacija ne bo imela več takšno težo, ker naša vlada ne bo imela takšne
               podpore za delo in tudi pri zagotavljanju svojih stališč, pri podpori stališč. Potem
               se bo zgodilo, da bo kakšen drug minister ali ta zopet od svojega kolega iz sosednje
               države pred dejstvom, on pa ne bo imel informacij o tem, kaj se dogaja na drugem
               segmentu. Bo brez informacije. Ljudje božji, to enostavno ne gre.</p>
               <p>Upamo, da bomo s to sejo produktivni in da bomo Vlado zadolžili in ji dali določeno
               moč. Kajti sklepi, ki se sprejmejo v parlamentu imajo moč, prav gotovo več kot tiha
               diplomacija, kjer se nekdo sam pogovarja in ne pove niti drugim članom svojega
               kabineta. Prepričani smo, da bomo tako ali drugače izvedeli kaj se je tam dogajalo.
               Upamo, da ne bo šlo za kakšno kravjo kupčijo, kot je šlo pri arbitražnem sporazumu.
               Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Proceduralno gospod Tanko.</p>
               <p>Prosim.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Hvala lepa, spoštovani predsedujoči.</p>
               <p>Najprej bi prosil, da se zadržite takrat, ko nastopajo v imenu Poslanske skupine
               poslanci naše Poslanske skupine. Ni potrebna nobena telovadba in delanje raznih
               grimas za hrbtom naših spikerjev.</p>
               <p>Drugo kar je, bi pa rad opozoril, spoštovani predsednik, na 237. člen Poslovnika, ki
               pravi, da lahko Državni zbor sprejme sklep s katerim se od Vlade ali posameznega
               ministra zahteva, da poroča Državnemu zboru o izvrševanju zakonov, drugih predpisov,
               ki jih sprejme Državni zbor ter o drugih ukrepih in svojih pristojnostih in njihovih
               učinkih.</p>
               <p>Najbrž ste seznanjeni, da je bil predsednik Vlade v Libiji, da je bil tam opravljen
               pogovor iz nabora tako imenovane tihe diplomacije, da je ta dogovor potekal mimo
               resornega ministra, mimo sklepa Vlade, mimo obvestila Državnega zbora. S tem se
               pravzaprav uvaja nek nov način, nek precedenčen način upravljanja s to državo, ko se
               vse odločitve sprejemajo mimo vseh kolektivnih organov, ki jih ima v tej državi za
               odločanje, tako mimo sklepa Vlade in odločajo na Vladi in tudi mimo Državnega zbora.</p>
               <p>Zato predlagam, da dobimo informacijo iz prve roke, kakšen je bil dogovor med
               predsednikom Vlade Republike Slovenije in predsednikom Vlade Republike Italije pred
               dvema dnevoma v Libiji. Jaz sem prepričan, da ste to dolžni zagotoviti spoštovani
               predsednik. Tu se ne pogovarjamo o nekih metuljčkih na Škofljici, ne pogovarjamo se o
               nekih drugih zadevah, ampak o projektu, ki ima enormne čezmejne vplive. Tam ste tudi
               sami najbrž ugotovili, da globoko posega v prometne koridorje v Tržaškem zalivu. In
               če nismo sposobni v Državnem zboru zagotoviti udeležbo tistega, ki se je o tej temi
               pogovarjal na štiri oči, da bi nas seznanil o tem kaj se je dogovoril, potem je
               bolje, da Državni zbor preneha z zasedanjem in da je dovolj, da nas seznanjajo
               predsednik Vlade, pa morda še kdo samo preko tiskovnih konferenc, medijev in ostalih.</p>
               <p>Predlagam, da prekinete sejo na osnovi tega člena, če nočete na osnovi kakšnega
               drugega člena Poslovnika in da dobimo informacije o dogovorih v zadnjih dveh dnevih,
               ki so se zgodili<gap n="..."/> <stage>/ opozorilni znak za konec razprave/</stage> predstavnikoma Vlad. Hvala
               lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Če izvzamem komentar o mojih domnevnih grimasah tukaj gor, ne bom ga komentiral. Še
               enkrat ponavljam, dobili smo pravilno in v skladu s poslovnikom zahtevo za sklic
               izredne seje na temo terminali, da skrajšam, imamo mnenje Vlade, imamo mnenje
               zakonodajne službe, imamo mnenje oziroma poročilo matičnega delovnega telesa. Vlada
               je posredovala seznam predstavnikov, ki bodo pri tem sodelovali. Rok te seje se
               izteče jutri. Zato smo prekinili redno sejo, torej redno sejo, da smo jo lahko imeli,
               imamo vse pogoje, da lahko o tem razpravljamo. Kaj nam bo Vlada tukaj povedala?
               Bodisi kot predstavnikom, ministrom ali državnim sekretarjem ali še komu, če se bo
               tukaj pojavil ali ne, ne vemo, saj še nismo niti končali predstavitve stališč
               poslanskih skupin. Saj še niti nismo začeli razprave, saj se po uvodni obrazložitvi
               niti še minister ni javil. Zato seveda bomo nadaljevali s predstavitvijo stališč
               poslanskih skupin in na koncu vse te zgodbe ugotovili, v obliki sklepov, ki so
               takšni, lahko so tudi drugačni ali tej vladi lahko naložimo kaj ali še kaj ali pa ne
               v zvezi z, po mojem mnenju, tokrat po mojem mnenju upravičeno sklicano sejo v zvezi s
               problematiko terminalov v Tržaškem, v tem trenutku predvsem pri obalnem območju in
               potencialno tudi v offshore terminalih. Tukaj je zgodba končana. In gremo naprej s
               sejo.</p>
               <p>Stališče Poslanske skupine Zares bo predstavil Franco Juri.</p>
               <p>Prosim.</p>
            </sp>
            <sp who="SDZ5:JuriFranco">

               <speaker>FRANCO JURI:</speaker>

               <p>Hvala, gospod predsednik. Spoštovani minister, spoštovani predstavniki Vlade,
               kolegice in kolegi poslanci.</p>
               <p>Današnjo sejo na temo plinskih terminalov v Tržaškem zalivu je tokrat sklicala
               Slovenska demokratska stranka. V Poslanski skupini Zares pozdravljamo enoten nastop
               in enotno prizadevanje vseh slovenskih parlamentarnih strank, torej tudi
               opozicijskih, v prid večji okoljski kakovosti in varnosti za obmejno prebivalstvo, ki
               živi ob Tržaškem zalivu. Zelo nas veseli po tistem, ko je do nedavnega tudi iz vrst
               opozicijske stranke SDS prihajalo nekaj glasov razumevanja do namestitve plinskih
               terminalov v Tržaškem zalivu in celo v Kopru, da se je tudi ta stranka končno
               poenotila in se nam pridružila v nasprotovanju z načrtovanimi lokacijami plinskih
               terminalov. To naj ne bi pomenilo in iskreno upamo, da nas občutki ob teh prvih
               nastopih varajo, da je seja bolj kot resnim prizadevanje za preprečitev izgradnje
               plinskih terminalov v Tržaškem zalivu namenjena ceneni demagogiji, ocenam o
               arbitražnem sporazumu s Hrvaško, kritikam na račun slovenskega komisarja ali
               dokazovanju domnevno pomanjkljivega ravnanja Vlade pri vprašanju, ki se vleče vse od
               zime 2006. Ne od aprila 2006, kolega Petan, ampak jaz bi rekel od februarja. Bistveno
               prej se je začela zgodba in se je začela v civilni družbi in vi ste pravilno
               ugotovili, da pravzaprav je takrat vprašanje sprožila civilna družba, nato je
               pristalo v Državnem zboru.</p>
               <p>Takrat je namreč guverner dežele Furlanije - Julijske krajine gospod Riccardo Illy v
               neformalni večerji nekje pri Kopru takratnemu slovenskemu ministru za zunanje zadeve
               dr. Dimitriju Ruplu in slovenski javnosti samozavestno najavil načrtovanje in
               izgradnjo dveh plinskih terminalov v Tržaškem zalivu. Enega offshore na morju sredi
               zaliva le 500 ali kot smo danes slišali 600 metrov od slovenskih ozemeljskih voda,
               drugega offshore v industrijski coni v Žavljah pri Miljah nedaleč od državne meje,
               kjer se nahajajo že naftni terminal, sežigalnica, skladišča kemikalij in drugi
               industrijski objekti. Prvemu dokaj bledemu ali zmedenemu ali celo rahlo naklonjenemu
               odzivu našega najvišjega diplomata in uglednega člana stranke SDS je takrat sledila
               mobilizacija javnosti, civilne družbe, okoljevarstvenikov in prizadetih lokalnih
               skupnosti na obeh straneh meje.</p>
               <p>Peticija proti plinskim terminalom v tem skupnem zalivu objavljena v Mladini, med
               avtorji katerih je bil tudi poslanec, ki vam ravnokar govori, je izbrala čez 40 tisoč
               podpisov iz Slovenije in Italije. Sledile so tudi številne razprave v tem parlamentu,
               ki je zahteval zavrnitev posegov, ki bi postavili pod vprašaj nadaljnjo usodo
               ekosistema severnega Jadrana in varnost plovbe ter prebivalstva že danes z
               energetskimi in drugimi industrijskimi infrastrukturami preobremenjene obale
               Tržaškega zaliva.</p>
               <p>Pritisk javnosti in razprave v parlamentu so spodbudili slovensko vlado, da je
               ustanovila medresorsko strokovno skupino, ki je na podlagi dostopnih podatkov
               ugotovila, da bi imeli gradnja in obratovanje na navedenih plinskih terminalih na
               izbranih lokacijah in obratovanje teh terminalov tudi potencialno znatne čezmejne
               vplive in celo potencialno uničujoče. Spričo teh ugotovitev je Slovenija zahtevala
               presojo okoljskih vplivov, zlasti čezmejnih, ob upoštevanju njenih ugotovitev, saj je
               bila in je kot neposredna soseda zainteresirana stranka. Mednarodne konvencije in
               evropske direktive to jasno narekujejo.</p>
               <p>Italijanska Vlada je v času Romana Prodija in takratnega okoljskega ministra Alfonsa
               Pecoraro Scania v določeni meri prisluhnila pripombam in ugovorom lokalnih skupnosti
               na primer občin Milje in Dolina ter Slovenije, zato je odločanje oziroma izdajo
               pomembnih potrebnih dovoljenj in soglasij zamrznila. S prihodom nove vlade gospoda
               Berlusconija so bili postopki za izdajo soglasja k izgradnji terminalov odmrznjeni in
               nato pospešeno izpeljani kljub ugovorom Slovenije ter dokazom o pomanjkljivih
               študijah in analizah okoljskih in varnostnih vidikov obeh terminalov, ki so jih
               razkrili okoljevarstveniki in celo neodvisna stroka v Italiji, na primer čezmejno
               gibanje Alpe Adria Green ter tehnično omizje, ki združuje vrhunske univerzitetne
               strokovnjake iz Trsta in Slovenije in ki je nastalo na pobudo gasilskega sindikata
               Uil dežele Furlanije - Julijske krajine. Kot Poslanska skupina smo posredovali in
               omogočili sestanek med Vlado Republike Slovenije ter navedeno tehnično omizje tako,
               da je strokovno omizje postalo eden izmed sogovornikov naše vlade. Pomagali žal niso
               niti pogovori med ministrom za okolje, zagotovila Sloveniji ter sestajanje mešanega
               omizja pod okriljem Evropske komisije. Po tistem, ko je Slovenija najavila možnost
               tožbe na Evropskem sodišču, če bi se sprenevedanje o terminalih in preziranje
               slovenskih pripomb nadaljevali, se je italijanska Vlada raje odločila za nov,
               nekoliko trši pristop oziroma za novo protinapadalno taktiko, ki na mizo razgrne
               nikdar prej izpostavljene zahteve ter Sloveniji ponuja nekakšno trgovanje s ciljem,
               da se sprijazni s plinskim terminalom v Žavljah in umakne zahtevo po presoji
               čezmejnih vplivov na ravni Evropske komisije oziroma naj se odreče tožbi.</p>
               <p>Kaj sta si povedala oba premierja v Libiji bi sicer zanimalo tudi nas. In to zelo.
               Saj vplivi terminalov niso in ne morejo biti osebna zgodba dveh predsednikov Vlad.
               Pri tem tiha diplomacija po našem mnenju ne pride v poštev. Zato pričakujemo tudi mi,
               da bomo z vsebino pogovora čim prej seznanjeni in verjamemo, da je najbolj merodajno
               to kar slišimo in kar dobimo v tem Državnem zboru. Torej poročilo in informacija
               Vlade je za nas nekaj uradnega. Dvostranski pogovori med premieroma v okoliščinah
               srečanja v Libiji so lahko medijsko in politično vsekakor zanimivi, ampak ker niso
               bili niti potrjeni niti pooblaščeni, ne morejo vplivati na uradna stališča, ki jih
               dobimo danes s strani Vlade. Italijanska Vlada je v tem poizkusu, imenujmo ga
               trgovanje, oživela že nekoliko pozabljeni načrt offshore terminala sredi zaliva in
               zahtevala čezmejno presojo državnega prostorskega načrta oziroma načrta prostorskega
               razvoja Luke Koper, vključno s tretjim pomolom. S to nadvse legitimno zahtevo je
               italijanska Vlada priznala potencialni obstoj škodljivih vplivov in avtomatično
               potrdila utemeljenost slovenskih zahtev po presoji čezmejnih vplivov terminalov in če
               mi je dovoljeno, namig in nasvet naši vladi, tudi ali predvsem ambicioznega
               prostorskega načrtovanja v Tržaškem pristanišču, kjer so predvideni objekti z
               znatnimi potencialnimi vplivi na okolje, tudi čezmejnimi.</p>
               <p>Spirala vzajemnih zahtev po celoviti okoljski presoji čezmejnih vplivov širitve obeh
               pristanišč, ki zamišljajo seveda izključno taktično kot dejavniki in hibicije
               slovenske Vlade pri nadaljnjih zahtevah glede žaveljskega terminala, sploh ni slaba
               opcija. Je v bistvu zelo koristna, dobrodošla in v javnem interesu, v interesu
               lokalnega prebivalstva in njegovega zdravja na obeh straneh meje. Zato mi to presojo,
               to vzajemno presojo vseh problematičnih posegov pozdravljamo in podpiramo. Čemu bi se
               torej branili strokovni presoji okoljskih vplivov novih prostorskih posegov v
               Tržaškem in Koprskem pristanišču? Z vzajemno presojo bi končno ugotovili, na primer,
               kakšno je dejansko stanje zalivskega dna. Koliko težkih kovin je v Mulju in kaj bi
               pomenile za kvaliteto vode in okolja, prostorske ekspanzije obeh luk? Bila bi ura
               resnice, zato nikar ne sprejmimo logike trgovanja na račun zdravja in varnosti ljudi.</p>
               <p>V Poslanski skupini Zares smo mnenja, da ni nobenega razloga za spremembo že
               sprejetih stališč do problematike plinskih terminalov. Treba je vztrajati pri presoji
               čezmejnih vplivov, tako terminalov kot slehernega posega, ki potencialno takšne
               vplive povzroča. Na podlagi dobro pripravljene dokumentacije je treba nadaljevati s
               postopki pri Evropski komisiji, vključno s tistimi, ki so potrebni za tožbo na
               Evropskem sodišču. Italijanski Vladi pa sporočiti in predlagati celovit dogovor o
               nadaljnjih posegih oziroma o investicijah v Tržaškem zalivu ob upoštevanju vzajemnih
               interesov, ne le vlad ali gospodarskih velikanov, temveč tudi in predvsem prizadetega
               lokalnega prebivalstva in lokalnih skupnosti. V tej luči so presoji vplivov širitve
               obeh pristanišč zelo dobrodošli. Poslanska skupina Zares bo podprla le stališča, ki
               gredo v tej smeri.</p>
               <p>Na koncu pa še zelo aktualna opomba, ki nas zadeva, bi rekel še bolj kot sama
               vsebina sedanje razprave. Medtem, ko bomo danes nekaj ur razpravljali o spornih
               plinskih terminalih v Tržaškemu zalivu, je naše sodišče ugodilo zahtevam tuje
               gospodarske družbe, ki želijo graditi plinski terminal v samem Kopru, le tisoč metrov
               od mestne plaže in ki bo očitno lahko nadaljevala s postopki za pridobivanje
               zahtevanih soglasij.</p>
               <p>Vladi in ministru za okolje predlagamo, da se čimprej opredelita do tega poskusa ob
               upoštevanju stališča tega Državnega zbora, zapisanega o resoluciji v strategiji za
               Jadran. Resnost naših stališč do plinskih terminalov v Italiji bo potrjena ali ne
               tudi v odnosu do tega vprašanja. Sicer Poslanska skupina Zares do predloženih sklepov
               nima odklonilnega stališča, vendar hkrati smo slišali od Vlade in smo od Vlade dobili
               obsežno informacijo in zagotovila, da se dejavnosti v tej smeri nadaljujejo. Zato se
               nam zdi nepotrebno glasovati in potrditi takšne sklepe. Saj v tej smeri Vlada že
               deluje in tudi v koaliciji bomo tisti, ki smo dosledno zagovarjali nasprotovanje
               takšnim lokacijam plinskih terminalov, zadevam tudi sledili in pazili, da bo to kar
               je povedal minister Žarnić in kar je strategija in tudi taktika naše vlade dosledno
               tudi uresničila v prihodnosti. Hvala.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Slovenske ljudske stranke bo predstavil gospod Jakob
               Presečnik.</p>
            </sp>
            <sp who="SDZ5:PresečnikJakob">

               <speaker>JAKOB PRESEČNIK:</speaker>

               <p>Hvala lepa gospod podpredsednik, spoštovani gospod minister, drugi predstavniki
               Vlade, kolegice in kolegi. V Poslanski skupini Slovenske ljudske stranke smo že
               večkrat jasno povedali, da absolutno nasprotujemo plinskim terminalom v Tržaškem
               zalivu in tudi mi se sprašujemo kam bo tokrat vodila trenutno tako popularna tiha
               diplomacija. Po našem mnenju je temeljni problem Tržaškega zaliva in dobrega pol
               milijona prebivalcev, ki neposredno živijo ob njem, da se v relativno zaprtem zalivu
               s plitvim morjem ob že zelo izčrpani sposobnosti okolja, ki ne more več neškodljivo
               sprejemati stalno rastočih emisijskih vplivov urbanizacije in gospodarskega razvoja,
               še vedno načrtujejo nove in nove obremenitve brez resne preveritve koliko teh
               ekoloških bremen ta prostor lahko sploh še prenese.</p>
               <p>Zelo me skrbi dejstvo, da so meritve zraka na lokaciji Lovran pri Hrvatini, ki se
               nahaja prav v centru glavnih izvorov škodljivih emisij naravnost katastrofalne.
               Kažejo namreč na veliko obremenitev okolja Tržaškega zaliva s posledicami ozona
               oziroma tako imenovanega fotosmoga ob umerjenem vremenu, ko se iz dvajset milijonske
               Italije zberejo nad Tržaškim zalivom ogromne količine toplogrednih plinov, ki se
               zaustavijo ob visokem kraškem robu nad Trstom in se obogatijo z lokalnimi emisijami
               iz žaveljske železarne, iz tržaške sežigalnice odpadkov in bližnje cementarne iz
               koprskega Kemiplasa, iz emisije cestnega prometa okoli zaliva, iz emisij 3 tisoč 800
               ladij v Tržaškem pristanišču in 2 tisoč 650 ladij v Koprskem pristanišču.</p>
               <p>Poslanci Slovenske ljudske stranke izražamo resno zaskrbljenost za zdravje domačega
               priobalnega prebivalstva in prebivalstva celotnega Tržaškega zaliva, ki že sedaj živi
               v nezdravem okolju. Velike nejasnosti se pojavljajo tudi v zvezi s plinovodom dolgim
               40 kilometrov, ki bi povezoval terminal s kopnim in za katerega še ni popolnoma jasno
               ali bi potekal po kopnem ali po morskem dnu. Slednje namreč povzroči močno dviganje
               sedimenta v katerem je precej živega srebra. Jasno je, da bi pri obratovanju
               terminala prišlo do vpliva na zdravje ljudi zaradi neposredne izpostavljenosti
               nevarnim kemikalijam, med katerimi so najpomembnejši klor, naftni derivati ter metil
               živo srebro, ki je za človeka najbolj toksična oblika živega srebra in se kopiči v
               organizmih ter koncentrira v prehranskih verigah. Že majhno povečanje živega srebra v
               sedimentu in vodi močno poveča koncentracijo metil živega srebra v ribah. Živo
               srebro, ki je visoko toksično pa negativno vpliva na razvoj zarodka, kar lahko pomeni
               tudi, da bodo ribe izginile iz restavracij in iz naših vsakodnevnih jedilnikov.</p>
               <p>Ob postavitvi plinskega terminala v Žavljah bi bil ogrožen tudi Debeli Rtič, ki je
               že sedaj deležen onesnaženosti miljskega zaliva. In prav na Debelem Rtiču se
               načrtujejo razširitve kapacitet za zdravljenje naših otrok.</p>
               <p>V Poslanski skupini SLS želimo poudariti tudi, da lokalno prebivalstvo vedno znova
               opozarja, da je dno Tržaškega zaliva izjemno obremenjeno z raznimi neaktiviranimi
               eksplozivnimi sredstvi iz časa II. svetovne vojne in da lahko kakršnekoli podvodne
               aktivnosti privedejo do večje nesreče. Prav tako pa še vedno ni jasno kakšen vpliv bo
               imel terminal na slovenski turizem in slovenske ribiče. Prav gotovo bo terminal
               povzročil večji tovorni promet po zalivu in manevriranje ogromnih plinskih tankerjev.
               Pričakuje pa se tudi večja prisotnost italijanske vojske v namen varovanja terminala.
               To bo znatno povečalo tudi izpostavljenost naftnim derivatom in biocidom. Govorimo
               torej o čezmejnih vplivih, ki jih ne moremo izključiti, zato od pristojnih
               pričakujemo veliko več kot le tiho diplomacijo, ki ne obrodi sadov.</p>
               <p>Slovenski ljudski stranki ni vseeno za slovensko morje in še posebej v aktualnih
               razmerah je treba biti nepopustljiv do interesov drugih držav, ki nikakor ne smejo
               priti pred naše slovenske interese. Našega morja ne damo in tudi zastrupljati ga ne
               bomo pustili. V SLS tudi poudarjamo, da moramo gledati in videti predvsem dolgoročne
               posledice tega projekta. Morda res lahko študije trenutno prikažejo terminale kot
               varne, vendar jih bo prej ko slej načel čas in tveganje se bo povečalo. Poleg tega je
               treba vedeti, da na takšnem terminalu obstaja kar nekaj šibkih členov, ki lahko
               zaradi pritiskov, utrujenosti materiala ali slabega materiala, ki ni bil podvržen
               dovolj temeljitemu nadzoru pred vgradnjo vedno popustijo. Še bi lahko naštevali
               takšne nevarnosti ob katerih je že mogoče, da kakšni strokovnjaki zamahnejo z roko,
               vendar te nevernosti obstajajo. Morda do katastrofe res nikoli ne bi prišlo. Vendar
               ali resnično želimo tvegati in se o tem prepričati na lastni koži? V živo imamo v
               zadnjih mesecih primer v Mehiškem zalivu, ko je visoka naftna tehnologija svetovne
               multinacionalke in vso ameriško znanje ne more nič storiti proti iztekanju nafte,
               kjer je do velike ekološke katastrofe prišlo in se še naprej povečuje. Žal je tudi v
               tem primeru prisoten močan interes kapitala, ki si ponovno jemlje pravico, da lahko
               odloča o zdravju in varnosti ljudi, vse za več dobička in lažjo pot do njega. V
               Poslanski skupini se bomo borili proti terminalom v Tržaškem zalivu, ker smo
               prepričani, da imajo ljudje prednost pred ekološkimi bombami.</p>
               <p>V Poslanski skupini SLS se torej sprašujemo kam vodijo vse te okoljske obremenitve?
               Kaj se bo zgodilo z našim priobalnim območjem in predvsem kakšne garancije prihajajo
               iz italijanske strani? Izgleda, da se za Slovenijo in naše nasprotovanje Italija niti
               ne zmeni, kaj šele, da bi dajala kakšne garancije ali kakorkoli prilagajala svoje
               projekte našim željam. Žal tako izgleda. Kakšna so resnična dejstva pa bolj malo
               vemo. Predvsem ne vemo, kaj se pogovarjata oziroma kaj sta se dogovorila naš in
               italijanski premier, tega menda še slovenski minister za okolje ne ve.</p>
               <p>Ker pa očitno ne moremo računati niti na kakršnokoli posredovanje evropskega
               komisarja za okolje, z izgovorom, da je odgovoren celotni Uniji – ali Slovenija torej
               ni v Evropski uniji? – ocenjujemo, da je bolje pozvati celotno komisijo EU najmanj k
               oblikovanju posebne strategije za umeščanje velikih infrastrukturnih in energetskih
               projektov v prostor evropskih držav, ki bo temeljila na načelih enakopravnosti,
               okoljske sprejemljivosti in skupne koristi za države in dežele določene evropske
               regije.</p>
               <p>Vlada Republike Slovenije v informaciji o aktivnostih in ukrepih jasno ugotavlja
               kršitve italijanske strani. Iz informacije in medijev izhaja nedvoumna odločitev
               Italije, da nadaljuje s postopki umeščanja in gradnje terminalov v Tržaškem zalivu,
               ne glede na stališča Republike Slovenije in ustrezne stroke, tako na naši kot tudi
               italijanski strani. Zato pričakujemo od Vlade Republike Slovenije, da v skladu z
               mednarodnimi predpisi in zakonodajo EU ustrezno in odločno vodi postopke s katerimi
               bodo zavarovani slovenski interesi, in to v takšnih rokih, ki bodo omogočili
               uveljavitev slovenskih interesov. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine DeSUS bo predstavil Franc Jurša.</p>
            </sp>
            <sp who="SDZ5:JuršaFranc">

               <speaker>FRANC JURŠA:</speaker>

               <p>Hvala lepa za besedo, gospod podpredsednik.</p>
               <p>Lep pozdrav ministru s sodelavci, kakor tudi vam, kolegice in kolegi!</p>
               <p>Problematika izgradnje plinskih terminalov v Tržaškem zalivu ima že dolgo zgodovino.
               Z raznimi idejami za izgradnjo takšnih in drugačnih plinskih terminalov se srečujemo
               že od 90. let prejšnjega stoletja. Najbolj aktualna zgodba pa se vleče že od leta
               2006, ko so Italijani v svojih časopisih objavili namero o izgradnji dveh ogromnih
               terminalov za utekočinjen zemeljski plin. Kot ponavadi je civilna iniciativa
               odreagirala hitreje in odločneje kot takratna vlada in pristojno ministrstvo in
               opozorila na ekološke nevarnosti, ki jih prinašajo terminali. Šele po opozorilih in
               protestih, ki so jih organizirali okoljevarstveniki, se je Vlada odločila
               protestirati proti takšnim enostranskim odločitvam naših sosedov.</p>
               <p>V Poslanski skupini DeSUS podpiramo odločitev aktualne Vlade, da bo Slovenija v
               primeru, da bi pri načrtovanih plinskih terminalih v Tržaškem zalivu ugotovila
               okoljevarstvene vplive, ki niso skladni s pravili evropskih direktiv, vložila tožbo
               proti Italiji. Dejstvo je, da moramo z morebitno tožbo uspeti, zato predlagamo Vladi,
               da naj se na takšno tožbo dobro pripravi in do potankosti prouči potrebne zahteve.</p>
               <p>Na tem mestu pozdravljamo tudi enotno delovanje Vlade in Državnega zbora glede
               vprašanj terminalov v Tržaškem zalivu in njihovem zaledju in podpiramo skupno ter
               usklajeno delovanje tudi naprej.</p>
               <p>Informacijo o tem kaj sta se pogovarjala predsednik Vlade Republike Slovenije in
               Italije v Libiji pa bi bilo dobro vedeti tudi v Državnem zboru.</p>
               <p>Menimo, da so bile dosedanje aktivnosti Vlade na področju izvajanja postopkov
               čezmejne presoje vplivov na okolje ustrezne, saj so bila pripravljena vsa strokovna
               gradiva. Postopki javnih razgrnitev dokumentacije v Sloveniji so bili vodeni
               transparentno, izvedene so bile tehnične konzultacije in stališča pravočasno
               posredovana v Italijo.</p>
               <p>V Poslanski skupini DeSUS ugotavljamo, da Italija ni sprejela pisnih slovenskih
               pobud glede poteka plinovoda po kopnem, da bi se lahko izognili vplivom v času
               gradnje na sediment v živo srebro, ki so deloma tudi čezmejni in da projektira
               tehnične ukrepe za zmanjšanje vplivov, ker je za Italijo trasa po kopnem
               neizvedljiva.</p>
               <p>Prav tako ugotavljamo, da so bila stališča Slovenije le delno upoštevana v odločitvi
               glede Žavelj. Obenem ugotavljamo, da potekata še dva postopka čezmejne presoje
               plinovodov Trst, Gradež in terminala offshore na projektni ravni ter da mora
               Slovenija na novo gradivo še posredovati pripombe. Poslanska skupina DeSUS podpira
               nadaljevanje aktivnosti Vlade Republike Slovenije za rešitev problematike plinskih
               terminalov in zato v celoti podpiramo sklepe Vlade, ki so bili predloženi Državnemu
               zboru in sprejeti na seji Vlade 10. junija 2010. Po informacijah s katerimi
               razpolagamo, pozdravljamo tudi aktivno angažiranje Evropske komisije za razrešitev
               problematike še posebej v letu 2010.</p>
               <p>V poslanski skupini DeSUS menimo, da je treba v Italiji ponovno posredovati stališče
               Slovenije glede terminala offshore preko diplomatskih poti, da bi ga Italija resno
               upoštevala. Republika Slovenija mora nedvoumno zahtevati negativno odločitev Italije
               glede predvidenega terminala offshore. Vendar pa se na osnovi preteklih izkušenj z
               enostranskimi potezami naše vlade v Poslanski skupini DeSUS nismo prepričali v uspeh
               diplomacije.</p>
               <p>Naj spomnimo, da se je predsednik slovenske Vlade konec maja o plinskih terminalih
               pogovarjal tudi z italijanskim premierjem Berlusconijem. Dogovorila sta se, da se
               znova slišita, ko pregledata kakšne so možnosti glede plinskih terminalov ali pa oba
               vztrajata pri določenih normah, po katerih ne bo šla nobena država. Ta drugi razgovor
               je bil že tudi opravljen, kot nam je vsem znano.</p>
               <p>Da Italijani niso zanesljiv sogovornik pa je dokazala zadnja izjava italijanske
               okoljske ministrice, da so za Italijo pogovori s Slovenijo o plinskem terminalu v
               Žavljah končani. Očitno si lahko Italija privošči, da enostransko zaključi razpravo
               vplivov na okolje, ko sama oceni, da je čas za to. Dejstvo je, da moramo ohraniti
               ekološko pomembno območje v slovenskem morju, zato obravnavati vse projekte in
               načrte, ki se tičejo severnega Jadrana, vključno z lukami Koper in Trst na način, da
               bodo trajnostni in da okoljski cilji ne bodo ogroženi. Kot sem že omenil, do
               predloženih sklepov nimamo odklonilnega stališča. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Slovenske nacionalne stranke bo predstavil gospod Silven
               Majhenič.</p>
            </sp>
            <sp who="SDZ5:MajheničSilven">

               <speaker>SILVEN MAJHENIČ:</speaker>

               <p>Hvala za besedo, gospod podpredsednik. Spoštovani minister, državni sekretar.</p>
               <p>Stališče italijanske ministrice in Italije je bilo jasno izraženo s stavkom: <q>"Vsi
               postopki so končani in terminal bo."</q> Mislim, da nas lahko to skrbi. V pojasnilu je
               bilo povedano, da so izčrpno odgovorili na vse številne slovenske zahteve, od katerih
               je bilo nekaj tudi upravičenih. Italija je končala vse postopke preverjanja okoljske
               ustreznosti plinskega terminala v Žavljah. Ugotavlja, da so podrobno odgovorili tudi
               na vse slovenske zahteve, v glavnem pa so bili vplivi na okolje preverjeni predvsem
               zaradi lastnih državljanov. Na to izjavo ministrice je naš minister pojasnil
               novinarjem, da bo podrobno poročal Vladi in da bo ta sprejela nadaljnjo odločitev.
               Vse akcije pa je treba voditi v duhu dobrih sosedskih odnosov. Kot vidimo minister ni
               imel pooblastil in jasnega stališča Vlade, kajti v nasprotnem bi bil odgovor jasen in
               odločen.</p>
               <p>Zgodba o plinskih terminalih je stara že štiri leta. Vendar je bila naša vlada
               vseskozi premalo pozorna in preveč samozavestna, da brez privolitve Slovenije se
               takšen projekt ne more izvesti. Odreagiralo se je po mnenju Vlade dovolj hitro.
               Vendar po mnenju nekatere stroke tudi premalo odločno. Italija je sprejela
               enostranske odločitve kljub opozorilom Evropske komisije, da se krši direktiva proti
               imenovanju Slovenije o čezmejnih vplivih terminala na okolje.</p>
               <p>Italijanska ministrica je pohvalila ministra Roka Žarnića in pozitivno ocenila
               njegovo konstruktivno sodelovanje, ki je, kot vidimo pripeljalo, kot je povedala ona,
               do iskrenega sodelovanja. Pokritizirala pa je prejšnjega ministra. Zakaj? Ne vem. Kot
               je razvidno iz gradiva kaže na to, da dr. Žarnić ni ravnal v skladu s sklepi
               Državnega zbora iz leta 2006 in ni zastopal interesa Republike Slovenije ter
               odločitve Vlade. Menim, da nas takšna trditev mora strezniti, kajti dvomim, da bi si
               minister upal ravnati drugače kot mu je bilo svetovano.</p>
               <p>Poleg vsega navedenega in slišanega se lahko vprašamo zakaj se italijanski komisar,
               mislim evropski komisar Janez Potočnik o sedaj ni jasno opredelil okoli terminalov,
               saj je nenazadnje to njegov resor? Vse njegove napovedi okoli aktivnosti se niso
               izpeljale, tako da je njegova beseda v smeri enostranske odločitve Italije ostala
               nema. Vse premalo o tem slišimo naše evropske poslance kaj so v tej smeri za
               slovenijo naredili oni. Saj nenazadnje je to tudi njihova naloga, da ščitijo interese
               Slovenije. In ko so italijansko ministrico vprašali novinarji, ko je odhajala s
               sedeža Evropske komisije ali sta se s komisarjem Potočnikom pogovarjala tudi o
               plinskih terminalih, je na kratko odgovorila: <q>"Niti ne."</q> Res je veliko poudarka na
               izjavah italijanske ministrice, kar nekatere tudi moti, vendar so to izjave, ki so
               jih objavili vsi mediji, izjave naših pogajalcev pa so nekako skrivnostne in vplivajo
               na nek način nezaupanje, ki traja že štiri leta, to ni od včeraj. Očitno barko
               zapuščajo vplivni in odgovorni, samo da se ustreže sosedu tako kot vedno.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin.</p>
               <p>Gospod minister, želite besedo? Izvolite minister, dr. Roko Žarnić.</p>
            </sp>
            <sp who="SDZ5:ŽarnićRoko">

               <speaker>DR. ROKO ŽARNIĆ:</speaker>

               <p>Hvala lepa.</p>
               <p>Spoštovani podpredsednik, spoštovani gospodje poslanci, gospe poslanke, zelo kratek
               bom.</p>
               <p>Zelo mi je žal, da je očitno prišlo do nekega nesporazuma, ki ga moram mogoče
               pojasniti. V času do včerajšnje oddaje v Odmevih, v kratkem času, mogoče enega dne pa
               še nekaj ur, nisem imel prilike se sestati s predsednikom Vlade, da bi od njega
               izvedel o vsebini pogovorov, sem pa prebral izjavo, ki jo je on dal na novinarsko
               vprašanje, in to sem včeraj tudi iskreno povedal, da o vsebini pogovorov detajlov ne
               poznam, vendar sem tisto kar sem prebral izvedel. Danes pred sejo Vlade pa pred tem
               zborom sva se s predsednikom Vlade usedla na kratko, da ga povprašam kaj več o temu.
               Povedal mi je, da se je na kratko neformalno sestal s predsednikom Berlusconijem, da
               sta začela neke pogovore, ki pa, ko bodo pripeljali do kakšnega konkretnega sklepa,
               da bo takoj obvestil tako Državni zbor kot Vlado. In razumem, da je šlo za nek
               neformalni pogovor dveh predsednikov, ki mislim, da je v diplomaciji popolnoma
               normalen tok.</p>
               <p>Tako, da ne vidim tukaj, da bi predsednik Vlade karkoli, moja osebna ocena, se
               pogovarjal takšnega, kar bi karkoli prejudiciralo kakršnekoli aktivnosti Slovenije v
               našo škodo. To je moje razumevanje, hvala.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Za besedo se je prijavil gospod Danijel Krivec kot predlagatelj.</p>
               <p>Izvolite.</p>
            </sp>
            <sp who="SDZ5:KrivecDanijel">

               <speaker>DANIJEL KRIVEC:</speaker>

               <p>Hvala za besedo, še enkrat.</p>
               <p>Z zanimanjem sem poslušal vse predhodnike, ki so še dodatno osvetlili nekatere
               stvari, jaz bom pa tudi še v tem uvodnemu času nekatere stvari predstavil pa tudi
               mogoče odprl še kakšno debato skozi to. Predvsem bi rad opozoril vse moje kolege
               poslance, da smo v Resoluciji strategije za Jadran sprejeli v Državnemu zboru, v
               januarju tega leta, 17. decembra in ta v osmem poglavju jasno govori o teh projektih,
               ki se odvijajo v Tržaškemu zalivu. In tam je jasna dikcija: <q>"Državni zbor iz
               okoljskih, varnostnih, prometnih in družbenih razlogov nasprotuje namestitvi
               terminalov za utekočinjeni zemeljski plin ob slovenskih teritorialnih vodah in v
               širšem Tržaškem zalivu..."</q> itn. Tega ne smemo pozabiti. To je dokument, to je
               resolucija na katero se kasneje seveda sklicuje tudi Vlada in je absolutno
               zavezujoča. V nasprotnem primeru je treba ugotoviti, da Državnega zbora ne
               potrebujemo, če se resolucije ne spoštuje. In v 9. sklepu je tudi: <q>"Državni zbor
               nalaga Vladi naj uresničuje smernice te resolucije, naj o tem po potrebni, najmanj pa
               enkrat letno poroča Državnemu zboru o napredku pri pripravah strategije iz četrtega
               poglavja"</q>, po potrebi pravi. In to resolucijo smo z večino, praktično 100 %, razen
               ene poslanke tudi potrdili.</p>
               <p>V gradivu smo dobili, tako kot je bilo rečeno prej, informacijo o aktivnostih in
               ukrepih glede problematike plinskih terminalov v Tržaškem zalivu, kjer je veliko
               stvari navedenih, vendar nič posebej konkretnih, nič o tem kaj je komisija v tem
               obdobju počela. Je pa zanimivo, da v tem gradivu, ki ga imamo za razliko od tega, kar
               lahko preberemo v gradivu, ki je na spletni strani Vlade, govori v predvidenih
               aktivnostih v letu 2010/2011. Če pogledamo dobro je to šesti odstavek in se glasi
               tako, začetek v gradivu, ki ga imate poslanci, tisti ki ste ga prinesli na mizo,
               drugače si ga bo predsednica odbora sposodila pri kolegih iz ministrstva, piše: <q>"Če
               se bo Vlada na osnovi dokončnega dokumenta odločila za predhodni postopek in ga
               poslala Evropski komisiji..."</q> itn. V gradivu, ki je na vladni strani, pa pravi: <q>"Ko
               se bo Vlada odločila o tem"</q>. Upam, da razumete razliko, sicer gre samo za dve črki,
               ampak enkrat govori, <q>"ko se bo odločila"</q>, to pomeni, da je to dejstvo. V gradivu, ki
               ga imamo mi pravi, <q>"če se bo odločila"</q>, kar pomeni, da še tehta, ali bo nek korak
               naredila naprej.</p>
               <p>Zdaj, ko dobivamo takšne različne dokumente, se res sprašujemo ali ministrstvo vse
               ve ali mogoče minister tudi kakšnih stvari ne ve in ko bereš takšno gradivo, je za
               biti zaskrbljen, če nekdo pravi najprej, da se bo o neki konkretni zadevi odločil
               takrat, ko bodo neki dokumenti pripravljeni. V gradivu, ki ga imamo mi na mizah pa
               pravi, če se sploh o tem odloči. Tako da že to je za mene kar precej problematična
               zadeva in tudi v tem gradivu, na koncu imamo sklepe Vlade, ki se spet v večini
               sklepov sklicuje na zahteve, ki jih mora izpolniti ministrstvo za okolje in prostor
               kot nosilec dejavnosti v primeru umeščanja, v primeru teh medsebojnih dogovarjanj, v
               primeru koordinacije s to medresorsko komisijo.</p>
               <p>Na drugi strani pa poslušamo ministra, ki pravi: <q>"Ja saj s predsednikom Vlade se pač
               nisva mogla srečati, zato niti ne vem kako bom ukrepal."</q> Se pravi, po eni strani
               Vlada sprejme sklep, ki ga naloži ministru, ki je na drugi strani hendikepiran, ker
               določenih informacij nima. To je tudi malo vprašljivo. Ne vemo, kdo dejansko vodi
               pogajanja v tem primeru. Ko pa beremo gradiva, ki so na voljo glede stališč
               medresorske komisije in vse to kar je Vlada tudi obravnavala, se pa res postavlja
               vprašanje ali je Državni zbor, ko je sprejel resolucijo, sploh karkoli naredil
               oziroma ali veljajo tisti sklepi iz seje 2006 o tem, da mora Vlada poročati o nekih
               ukrepih, ker v tem gradivu pa je nekaj podatkov o katerih mislim, da večina poslancev
               dejansko nič ne ve in tisti, ki ni prebral težko sodi. Ampak jaz bom nekaj konkretnih
               stvari iz tega gradiva, ki govori o problematiki plinskih terminalov v Tržaškem
               zalivu in njegovem zaledju, govori o podatkih in dogodkih iz leta 2009. In recimo 1.
               9. 2009 je minister za okolje, vemo, da govorimo o gospodu Erjavcu, pisal je
               italijanski ministrici in zahteval vso dodatno dokumentacijo glede plinskega
               terminala v Žavljah, vključno z dokumentacijo za plinovod.</p>
               <p>V naslednjem koraku, ko smo dobili tudi stališče Mednarodne nevladne organizacije
               Alpe Adria Green, 28. 8. in ga dobili tudi na ministrstvo z navedbami o sumu
               ponarejene dokumentacije predvsem pri prevodu iz originalnega španskega gradiva v
               italijansko, to je tudi informacija.</p>
               <p>Bolj zanimiv pa je naslednji podatek. Na srečanju Vlad Republike Slovenije in
               Republike Italije med gospodom Berlusconijem in gospodom Pahorjem septembra 2009, je
               bila izražena obojestranska velika pripravljenost za sodelovanje, za iskanje
               kompromisne rešitve problema za obe strani. Predsednik Berlusconi je omenil, da še ni
               nič dokončnega in povedal, da je prepričan, da se bo zadeva dogovorila na bilateralni
               ravni in da tožba ne bo potrebna. Predsednika Vlad sta se dogovorila, da je nujno, da
               se srečata oba ministra za okolje. To podpiramo, vendar smo mi kasneje sprejeli neko
               resolucijo, ki v bistvu ne gre v kontekst tega kar sta se premierja pogovarjala, se
               pravi, da je sploh možno umeščanje.</p>
               <p>Mi smo sprejeli v januarju deklarativno, da terminali v tem in tem območju niso
               sprejemljivi. Zdaj se je pa treba vprašati ali sprejemamo nekaj kar je v nasprotju s
               tistim kar se pogovarja Vlada in nas na to niti ne opozori? Predvsem bi tukaj
               spraševal koalicijske poslance. Ali sprejemamo resolucijo za to, da so mrtve črke na
               papirju? Kajti mi smo ne glede na to, da se dogovori na bilateralni ravni odvijajo in
               govorijo o tem kako bi določene projekte umestili v ta Tržaški zaliv, sprejmemo
               resolucijo v Državnem zboru, ki je ravno nasprotna tistemu kar se dogaja v, kot vi
               pravite po novem, tihi diplomaciji. To ni najbolj primerno za eno resno državo, ki je
               v Evropski uniji, ali zavajamo parlament ali zavajamo Vlado, se pravi zdaj se bo
               treba tukaj kaj dogovoriti glede tega.</p>
               <p>2. oktobra je italijanska ministrica ministru Erjavcu navedla, da je Italija za
               Žavlje že zaključila postopek, da je sprejela stališče Slovenije in ga po besedah
               ministrice upoštevala. Se pravi zaključila postopek. To je bilo sporočilo. Mi v
               Državnem zboru s tem nismo bili seznanjeni ne glede na to, da sprejemamo resolucijo,
               ki navaja Vlado oziroma zahteva od Vlade, da nas o relevantnih in pomembnih dogodkih
               in sklepih seznanja. Se pravi, pride podatek iz sosednje države, da so oni, glede
               nečesa o čemer mi šele razpravljamo, že zaključili neke postopke. In v tem je tudi še
               dodatno poudarila, da tako imenovana odločba Evropske unije o trans-evropskih
               energetskih omrežjih, o prioritetnih energetskih objektih v Evropski uniji, po kateri
               med prioritete posebnega pomena na evropski ravni spadajo tudi objekti za
               utekočinjeni zemeljski plin in tako naprej. Se pravi, tudi offshore terminal v
               severnem Jadranu.</p>
               <p>V pismu je nadaljevala, da smo za plinovod, ki poteka čez Tržaški zaliv lahko
               seznanjeni, da pa po njihovem mnenju ni čezmejnih vplivov, da se bodo o terminalu na
               morju offshore posvetovali kasneje in da so za terminal v Žavljah upoštevali
               slovenske pripombe in tako naprej. In da je za Italijo čezmejno posvetovanje ustrezno
               zaključeno.</p>
               <p>Jaz načeloma nimam nič proti takšni informaciji, ampak te informacije mi v Državnem
               zboru nismo dobili ne glede na to, da imamo sklepe, ki zavezujejo Vlado, da o
               relevantnih podatkih poroča, če za vas ni relevanten podatek, da je sosednja država
               zaključila neke postopke in da o tem mi nič ne vemo, je to po moje vseeno malo
               vprašljivo.</p>
               <p>Oktobra 2009 je ta skupina medresorska, ki je sodelovala za umestitev teh terminalov
               z naše strani, se je oktobra sestala in pripravila stališče. In pravi 6. oktobra, da
               omenjeno pismo italijanske ministrice za okolje z dne 6. oktobra 2009 pravno
               spreminja situacijo, saj izrecno in jasno zavrača kakršnokoli obliko strateške
               presoje načrtovanih plinskih terminalov, ker gre za projektne pobude in ne za plane
               in ker se v pismu Italija prvič sklicuje na izvajanje politike Evropske unije in na
               našo dolžnost, dolžnost pravi, glede energetske solidarnosti v Evropski uniji, ki
               izhaja iz uredbe Evropske unije o trans-evropskih energetskih omrežjih. Pravna
               skupina je izpostavila vprašanje doslednosti politike EU in mešana komisija je v
               razmislek predlagala pripravo tožbe zoper Evropsko komisijo, kjer je izdala uredbo za
               prioritetna trans-evropska energetska omrežja. V končni fazi pa pravna skupina meni,
               da je več pravnih argumentov za sprožitev tožbe postopka proti Italiji. To se je
               dogajalo lansko leto oktobra. In kasneje je minister Erjavec odgovoril, da zavrača
               vse podatke, ki jih Italija daje glede offshore terminala in ostalega, to je bilo
               konec leta. Če smo zlobni lahko rečemo, da smo takoj po novem letu ugotavljali, kako
               minister Erjavec ni več primeren za ministra za okolje in prostor. Mogoče so pa smeti
               v Tržaškem zalivu vplivale na to, da je minister Erjavec moral spakirati. To samo za
               vaš razmislek. Kajti datumi so zelo simbolični. Minister je takrat jasno dal vedeti
               italijanski strani, da se z naše strani ne pogovarjamo, ker so sklepi o tem jasni. V
               letošnjem letu pa beremo, to so moji kolegi že parkrat poudarili, da je ministrica
               sama povedala, da s prejšnjim ministrom se ni dalo nič pogovarjati, sedanji minister
               je pa super in se z njim lepo pogovarjamo. To da marsikaj misliti.</p>
               <p>9. novembra 2009, kot sem rekel, je bil sestanek na Brdu pri Kranju. Italijanska
               ministrica in minister Erjavec sta si izmenjala stališča in kljub evidentnim in
               relevantnim pomislekom Slovenije, ki temeljijo na kršitvah pravnega reda Evropske
               unije in mednarodne konvencije na področju presoje vplivov na okolje, se Italija ni
               pripravljena nič več pogovarjati. To je bilo jasno. In minister in ministrica nista
               zbližala stališč. Zelo zanimivo. V Bruslju 26. januarja, se pravi po sprejetju te
               naše resolucije v Državnem zboru, so bili tudi nekateri jasni indici, da smo mi
               sprejeli nek dokument, ki ga očitno ne misli naša vlada na nek način izvajati, ker je
               Italija odgovorila, da vprašanje terminala v Žavljah je v skladu z njihovim mnenjem,
               ki so ga posredovali zaprto in ne želi več razpravljati o omilitvenih ukrepih. Pravi,
               da namerava pa tudi zaključiti postopek za morski offshore terminal, vendar s
               pozitivnem mnenjem. Ne vem o čem se mi lahko sploh še pogajamo z njimi, če nam oni
               eksplicitno v dokumentih navajajo svoje zaključke. Mislim, da teh informacij v
               Državnem zboru do sedaj pač nismo dobili na tako eksakten način.</p>
               <p>Še mogoče našo analizo, ki jo je ta komisija naredila, pravi v zaključku: <q>"Slovenska
               delegacija ugotavlja, da Italija zelo dobro razume strokovne argumente, ki jih
               Slovenija navaja, vendar Slovenije enostavno ne želi upoštevati. Slovenska delegacija
               ugotavlja, da je Evropska komisija v letu 2008 že tožila Italijo zaradi
               neizpolnjevanja istih direktiv o strateški presoji in da je tožbo tudi dobila. Zato
               še ena tožba v primeru neizpolnjevanja relevantnih predpisov za predvidene plinske
               terminale ne bi imela dodatnega učinka z vidika uveljavljanja evropskega pravnega
               reda, saj Italija v letu 2008 še ni imela ustreznega prenosa te direktive."</q></p>
               <p>Ko to berem je zaključek, da nima smisla, da jih tožimo, ker Evropska komisija je
               tako ali tako že enkrat tožbo dobila. Italija se na to ni odzvala in nekih pravnih
               posledic za njo ni, in to pomeni, da tudi če jo mi tožimo bodo oni terminale
               zgradili, verjetno tudi nič plačali in karavana bo šla dalje. Tako se bere to
               gradivo, ki ga je pripravila ta medresorska komisija. Vendar mi s tem nismo nič
               seznanjeni, v tem je problem. Navkljub dokumentom, ki jih imamo in ki jih je Državni
               zbor sprejemal.</p>
               <p>V nadaljevanju pravi: <q>"Primer je pomemben samo za Slovenijo zaradi kratke morske
               obale, zaradi ogrožanja doseganja okoljskih ciljev."</q> O kratki morski obali smo
               slišali tudi v neki drugi podobni debati, ki se je odvijala v spomladanskem času in
               se je zaključila z nekim aktom, ki je razdelil Slovenijo. Ampak tudi takrat se je
               govorilo o kratki morski obali, o nekih zadevah, ki vplivajo na to, zakaj v določenem
               pogajanju nismo ali pa ne moremo biti učinkoviti in tako naprej.</p>
               <p>Komisija na koncu pravi: <q>"V skladu z navedenim predlagamo, da Slovenija pripravi
               dokument za sprožitev predhodnega postopka preko Evropske komisije proti Italiji..."</q>
               in tako naprej. Želel sem, da se s tem vsi seznanimo, ker nas očitno Vlada v tem času
               ne seznanja. Vsi razumemo, da je bil čas pred arbitražnim sporazumom neugoden, da bi
               povedali, da že tako ali tako imamo težave v tem čezmejnem sodelovanju z nekaterimi
               partnerji in da verjetno nismo neka relevantna stranka v postopku, kar se bo z
               uveljavitvijo arbitraže verjetno še poslabšalo. Zato verjamem, da s temi podatki
               Vlada v spomladanskem času ni želela seznanjati Državnega zbora. So pa zagotovo zelo
               pomembni in verjamem, da tudi za vas, ostale kolege poslance, kar zanimivi. Mogoče je
               kdo bil s tem seznanjen, ampak večina verjamem, da ne. Se pravi, da je neka težava v
               tem ali je tiha diplomacija na koncu uspešna ali ne. In ali so dokumenti, ki jih v
               Državnem zboru sprejemamo veljavni za nekoga ali ne, in to je ključni del.</p>
               <p>Naša želja pri sklicu te izredne seje je bila predvsem v tem, da se na ta relevantna
               dejstva dobi konkretne odgovore. In tudi odgovore na to, zakaj se s temi podatki do
               zdaj ni prišlo v Državni zbor. Mislim, da o določenih stvareh, kot je bilo včeraj
               slišati, tudi minister ni seznanjen, čeprav ga na drugi strani Vlada zavezuje, da se
               pogaja, da pripravlja izhodišča in da je ključni akter v teh zgodbah. Če verjamemo
               temu, da se je nekdo že dogovoril, da so zaradi širših interesov Evropske unije,
               evropske energetske politike nekateri sklepi že sprejeti, je to pač treba povedati v
               Državnem zboru in predlagati, da se dopolni resolucijo in da tudi Slovenija v smislu
               gospodarskega interesa nekaj od tega ima. V nasprotnem primeru se bo pač zgodilo to,
               da bo nekdo izven našega okvira to postavil, ali nam bo to všeč ali ne in nam kasneje
               seveda to krepko zaračunal. Vsi ti dokumenti s katerimi se imamo danes možnost
               seznaniti, kažejo ravno v tej smeri. Gre za transparentnost in neka pravila delovanja
               v državi. Če Državni zbor sprejema neke odločitve in neke sklepe, bi ljudje pa tudi
               mi poslanci pričakovali, da se tudi izpolnjujejo in da smo na nek način s tem
               seznanjeni. In da takrat, ko je treba določene dokumente pa tudi resolucije
               prilagoditi času, ker vemo, da se vsaka stvar lahko tudi spreminja, tudi zakone zato
               spreminjamo glede na okoliščine, da se pride z določenimi podatki, z določenimi
               dejstvi, ne pa, da se to skriva. In da se v tem primeru opravi razprava na tistem
               mestu, kjer se je že za predhodne dokumente in za predhodne resolucije tudi odvijala.
               Toliko za zdaj.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>V okviru razprave poslank in poslancev, ki jo zdaj pričenjamo, bo prvi govoril
               gospod Franci Kek.</p>
            </sp>
            <sp who="SDZ5:KekFranci">

               <speaker>FRANCI KEK:</speaker>

               <p>Hvala za besedo.</p>
               <p>Vesel sem bil sklica izredne seje s strani SDS. Nekoliko me je le začudil način
               predstavitve stališča te stranke pred kakšno uro, ki je šel v tej smeri, kako so tu
               le še oni zadnji branik pred postavitvijo teh plinskih terminalov in ni več ne
               okoljevarstvenikov, ne lokalne skupnosti, ne ostalih poslancev. Kako tipično
               slovensko, za politiko seveda.</p>
               <p>Vse parlamentarne stranke nasprotujemo postavitvi plinskih terminalov na krajih,
               kamor ne sodijo in z vsebino o kateri govorijo predlagatelji se strinjamo vsi. In
               meni je prav vseeno kdo se bo zadnji trkal, da je najbolj zaslužen, da je preprečil
               nekaj kar je škodljivega, glavno je, da teh stvari tam dol ni, ne v Tržaškem zalivu
               ne v Koprskem.</p>
               <p>In ko ste omenili srečanje ministra Žarnića z ministrico Prestigiacomo, naš minister
               ni njej ničesar obljubil. Res pa je, da je ona brutalno, in sicer zavito v zelo lepo
               formo njenega koketnega glasu in lepega telesa povedala, da se z nami ne bo več
               pogovarjala. In zato pričakujemo od naše vlade in na takšen način tudi razumem to
               današnjo sejo kot podporo Vladi, kot pritisk na Vlado, da ne popušča, da ostane
               neomajna, da ne trguje. Kajti s strani Italije pa je bilo začutiti, da bi trgovala,
               namreč argumentov nima. Tudi zato so investitorji morali prirejati podatke, zato bi
               oni trgovali, zato si oni želijo dati nam nekaj v zameno zato, da mi nekaj njim
               dopustimo. In če bodo oni blokirali širitev koprskega pristaniška Luke Koper, naj jo
               blokirajo, če so za to razlogi. Če so razlogi takšni, da bi ogrozili kvaliteto
               življenja ljudi na obali, naj jo blokira. Na temu področju na ta način ne smemo
               trgovati, da bi mi njim nekaj slabega pustili v zameno, da oni nam pustijo nekaj
               slabega. Pogovarjamo pa se o celotni strateški preskrbi z energijo v prihodnje, to
               pa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima mag. Radovan Žerjav.</p>
            </sp>
            <sp who="SDZ5:ŽerjavRadovan">

               <speaker>MAG. RADOVAN ŽERJAV:</speaker>

               <p>Hvala lepa gospod podpredsednik.</p>
               <p>Spoštovani minister, kolegice in kolegi.</p>
               <p>Ni tako dolgo nazaj, ko smo se o tej problematiki plinskih terminalov pogovarjali
               tukaj v Državnemu zboru, torej, ko smo sprejemali resolucijo o strategiji za Jadran.
               Takrat je bilo opaziti, da so razmišljanja o temu vprašanju med poslanci vendarle
               različna, kar seveda ni nič narobe. Vesel pa sem bil takrat, ko smo vendarle v
               Državnemu zboru sprejeli resolucijo o strategiji za Jadran in z zelo jasno dikcijo v
               8. poglavju. Čeprav so bile želje, da bi to poglavje bilo zapisano drugačno in torej
               so bile različne želje pa sem vendarle bil vesel, da je dikcija bila sprejeta takšna
               kot je. Pa ne glede na to, da je bil en del prebran tega 8. poglavja. bom prebral to
               poglavje v celoti, ker se mi zdi danes to izredno pomembno.</p>
               <p>Citiram: <q>"Na območju severnega Jadrana je pri nameščanju novih gospodarskih objektov
               in drugih posegov v prostor, ki imajo relevanten vpliv na ravnovesje ekosistema tega
               območja, potreben regionalno usklajen pristop. Državni zbor iz okoljskih, varnostnih,
               prometnih in družbenih razlogov nasprotuje namestitvi terminalov za utekočinjeni
               zemeljski plin ob slovenskih teritorialnih vodah in v širšem tržaškemu zalivu, enako
               spoštovanje omenjenih kriterijev pa pričakuje tudi od ostalih držav jadranskega
               bazena. Zato Vladi nalaga, da pri oblikovanju strategije iz 4. poglavja takšno
               stališče jasno zagovarja. Republika Slovenija mora v skladu z veljavnimi mednarodnimi
               konvencijami ter dokumenti Evropske unije jasno in nedvoumno predstaviti in zastopati
               interese zaščite okolja in varnosti na območju severnega Jadrana, in to vključiti v
               proces oblikovanja strategije iz 4. poglavja."</q> To smo zapisali decembra lanskega leta
               v resolucijo, leta 2009.</p>
               <p>S tem v zvezi smo zapisali seveda jasno stališče Državnega zbora in s tem seveda
               jasno stališče Republike Slovenije. Danes ugotavljamo, da je ta resolucija o
               strategiji za Jadran, tako kot je bilo že rečeno, le mrtva črka na papirju. Glede na
               to pa nam je minister v svoji predstavitvi povedal, da se je ob stališču italijanske
               ministrice, ki nam je dobesedno dala dvojko, po domače rečeno odzval z vzamem v
               neznanje. Pričakovali bi, da bi v skladu s to resolucijo, ki je bila sprejeta
               praktično soglasno v Državnem zboru, spoštovani gospod minister, protestirali z enako
               mero kot si je dovolila italijanska ministrica nam povedati kar nam gre iz njihovega
               zornega kota. Opažamo v zadnjem času, da dokumenti, ki se sprejemajo v Državnem zboru
               niso relevantni za to kar počne Vlada.</p>
               <p>Isti primer imamo s sklepom Državnega zbora o tem kaj je bilo 25. 6. 1991 slovensko,
               tudi tisti sklep se je pravzaprav z arbitražnim sporazumom ignoriral, tako se zdaj
               ignorira praktično resolucija o strategiji za Jadran. Lahko povem, da sem tudi sam
               imel podobno izkušnjo z italijanskim ministrom za promet, ko sva se vljudno
               pogovarjala o problematiki, ki je bila povezana s predsedovanjem Republike Slovenije
               Evropski uniji, je tudi na vsem lepem potegnil iz rokava neki sporazum, ki bi ga
               lahko midva podpisala za dobro sodelovanje Luke Koper in severno jadranskih luk, to
               je italijanskih. Na vsem lepem, kljub temu, da to v protokolu ni bilo dogovorjeno, da
               bi se pogovarjali o kakršnemkoli sporazumu. Jaz sem takrat italijanskega ministra
               preprosto zavrnil in dejal, da tega ne bom podpisal, ker to ni v interesu Republike
               Slovenije. Če je, če obstaja poslovni interes luk, Luke Koper po sodelovanju s
               katerokoli italijansko luko, se bo to najbrž dogovorilo poslovno, zato ni treba
               podpisovati nobenih sporazumov na vladnem nivoju. Ampak očitno je bil to neki podobni
               poizkus.</p>
               <p>Sam sem mnenja, da bi odziv moral biti drugačen in sem tudi mnenja, da je neprimerno
               to cincanje Vlade, ki smo jo deležni. Namreč vzela si bo čas tri mesece do 30. 9.,
               kot ste dejali gospod minister, da se bo pripravil neki material, potem bo ta
               material tri mesece pregledovala neka odvetniška pisarna, to je mimogrede že pol
               leta, nakar bo to šlo na Evropsko komisijo, ki bo spet še tri mesece zadeva in tako
               dalje. Vmes bomo poskušali sicer nekaj bilateralno reševati ampak prepozno. Terminali
               bodo v tem času lahko že zgrajeni. V devetih mesecih ali pa v enem letu. In
               nenazadnje kakšno je sploh sporočilo italijanski Vladi ob takšni neodločenosti?
               Počnimo, gremo naprej. Isto je bilo v primeru Hrvaške, ko nismo bili dovolj odločni
               in smo pristali tam kjer smo pristali. Preprosto se ne znamo postaviti zase, in to v
               evropskem duhu, saj ne govorim o nekem nenormalnem nastopanju ali nemoralnem
               obnašanju slovenske države, tako kot se obnašajo vse ostale evropske države, tako bi
               se morali obnašati tudi mi. Pričakujem, da se v skladu z evropskim pravnim redom in
               tudi v evropskem duhu, če hočete, kar se da ostro odzovemo in protestiramo na
               enostranski potezi Italije in preprečimo aktivnosti, enostranske aktivnosti,
               enostranske poteze Italije, podobne kot smo jim bili v preteklosti priča z neke naše
               druge sosede. Pri tem prav tako pričakujem, da se kar se da aktivno v to problematiko
               vključi tudi slovenski komisar Potočnik, seveda v evropskem duhu. Podobno kot je
               komisar Tajani v evropskem duhu spremenil mnenje svojega predhodnika francoza
               Jacquesa Barrota v primeru vinjet. Očitno je imel kakšen evropski interes. Hvala
               lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospod Anton Urh. Ne bo razpravljal. Gospod Miran Györek.</p>
               <p>Izvolite.</p>
            </sp>
            <sp who="SDZ5:GyörekMiran">

               <speaker>MIRAN GYÖREK:</speaker>

               <p>Hvala za besedo, gospod podpredsednik. Kolegice in kolegi, spoštovani minister,
               predstavniki ministrstva!</p>
               <p>Me veseli, da je končno prišlo do razprave na to temo v Državnem zboru, kajti sam
               sem v imenu Poslanske skupine Slovenske nacionalne stranke na 12. seji, to je 14.
               decembra, vložil poslansko vprašanje takratnemu ministru Karlu Erjavcu in je preteklo
               od takrat zdaj že kar šest, sedem mesecev in se bojim, da smo marsikaj zamudili.
               Očitno je bila kapljica čez rob izjava italijanske ministrice, da se je tudi
               koalicija zganila in pristala na to razpravo. Kajti takrat na moj proceduralni
               predlog, da se opravi razprava, naj malo spomnim, je popolnoma cela koalicija
               nasprotovala temu predlogu, tako da problem ostaja. Moj predlog se je takrat glasil
               takole: <q>"Očitno se vsi zavedamo teže problema oziroma odprtega vprašanja in jaz
               mislim, da v skladu s poslovnikom, katero vprašanje oziroma pobuda zasluži obravnavo
               v tem Državnem zboru, je verjetno ta pobuda oziroma vprašanje. Predvsem pa glede na
               to, da obstaja utemeljen sum, da se Vladi dogovarjata tajno za zaprtimi vrati in je
               interes kapitala dosegel tisto mejo uničujoče blaznosti, ki ji nobeden ne verjame, da
               je sploh možna, to je totalna ekološka katastrofa, če bi prišlo do tega. Da ne
               naštevam drugih verjetnosti, da bo do tega prišlo, kajti vse kaže v tej smeri, da so
               zadeve dogovorjene, da se tukaj dejansko, če tako v žargonu povem "</q>farba narod<q>",
               umirja javnost in razburjenje, zadev pa verjetno ne bo možno preprečiti. Vseeno bi v
               skladu s poslovnikom takrat, ko sem omenil, predlagal, da se kolegice in kolegi
               odločijo ne glede na koalicijske ali opozicijske pripadnosti, da to zadevo temeljito
               predelamo v tej hiši in da damo tudi potem navodila za naprej, da se prepreči takšna
               katastrofa."</q> S tem sem povedal vse.</p>
               <p>Bivši minister je v odgovoru na moja vprašanja takrat sicer izčrpno pojasnjeval
               zadeve in recimo v zvezi s postopki, ko sem ga spraševal in o fazi dogovarjanj in
               ugotovitvah MOP, je takrat odgovoril recimo, da v zvezi z offshore terminalom, to je
               tistim terminalom, ki je sredi Tržaškega zaliva predviden, pa celo posega v slovensko
               teritorialno območje, to se pravi, tam je varnostni pas cirka tisoč 400 metrov
               predviden po zakonodaji, ta pas sega tudi v naše teritorialno območje.</p>
               <p>Ministrstvo za zunanje zadeve je takoj dalo protestno noto. Ocenjuje, da je ta
               zadeva povsem nesprejemljiva. Glede težav v zvezi s postopkom čezmejne presoje in
               sprejema končne odločitve za Žavlje pa so takrat v obširnem pismu seznanili tudi
               Evropsko komisijo ter predlagali trilateralni sestanek. To se pravi komisiji
               Slovenije in Italije, in sicer v izogib, da bi vložili tožbo pred pristojnim
               sodiščem. Lahko povem, da je, tako je rekel gospod Erjavec, na njihovo pobudo
               Evropska komisija tudi določila sestanek na tehnični ravni. To se pravi Republika
               Slovenija, Republika Italija in komisija, in sicer za 26. januar 2010. Tukaj je
               Slovenija zelo aktivna. Ministrici za okolje, italijanski, sem tudi, ko je bila na
               obisku v Sloveniji, zelo jasno povedal, da mi tega projekta ne podpiramo, ker smo
               prepričani, da povzroča negativne čezmejne okoljske vplive. Povedal sem ji, da bomo
               uporabili vsa pravna sredstva, da preprečimo umestitev in izgradnjo tega projekta.
               Moram reči, da je pač treba imeti dobre argumente, dobre dokaze. Mislim na naše
               institucije, ki sem jih omenil, so dale prave argumente, da bomo lahko tudi uspešni,
               če bo prišlo do tožbe pred pristojnim evropskim sodiščem. To so bile izjave tako
               italijanske ministrice in izjave našega bivšega ministra za okolje in prostor.</p>
               <p>Na vprašanje v zvezi s tehnologijami in pa s čezmejnimi negativnimi okoljskimi
               vplivi pa je bivši minister odgovoril, da ključni argument je, ali obstajajo čezmejni
               negativni okoljski vplivi ne glede na tehnologijo, če to obstaja, je lahko tudi
               najboljša tehnologija, če pa so ti vplivi škodljivi naravi, škodljivi zdravju, potem
               tukaj ni kaj pristati na sprejem nobene takšne tehnologije. To je tisto kar je
               ključno in na podlagi analiz, naših, se pravi Ministrstva za okolje in prostor in
               institucij, tehnologija, ki je tam predvidena, ima negativne čezmejne okoljske vplive
               na našo naravo, na stanje našega morja in tudi na zdravje ljudi. To lahko vzamemo kot
               dejstva. Tako, da za nas je glavni cilj, da ni teh negativnih vplivov.</p>
               <p>Vendar glede na moje poznavanje, ker sem se pustil podučiti strokovnjakom, pravijo,
               da je že sama lokacija tako neprimerna, da je verjetno težko tudi z najbolj sodobno
               tehnologijo zagotoviti, da ne bi bilo negativnih čezmejnih vplivov. To zlasti velja
               za offshore terminal, ki celo posega na varnostno območje naših teritorialnih voda,
               kar sem že prej omenil, kar je povsem nesprejemljivo.</p>
               <p>Tako, da kakšna bo usoda težko napovedujem. To so besede bivšega ministra. To je
               tudi odvisno kako bo Italija ravnala, vendar se Evropska komisija očitno zaveda, da
               gre tukaj za resen okoljski problem, saj sicer ne bi sklicala tega sestanka na
               tehnični ravni, se pravi januarja 2010, kot sem omenil. Mi želimo to rešiti na nek
               miren, poravnalen način. Jaz mislim, da ima Italija še kakšne druge možnosti, kakšne
               druge lokacije in upam, da se bo tukaj našel nek sporazum. Če ne, bomo verjetno
               primorani uporabiti pravna sredstva.</p>
               <p>Res pa je, da o tem odloča Vlada Republike Slovenije. Res je tudi, da smo mi
               angažirali najboljše pravnike, ki pripravljajo vso potrebno argumentacijo, ker zelo
               neodgovorno bi bilo, da bi slovenska vlada sprejela sklep, da se vloži tožba, da bi
               na evropsko sodišče vložili tožbo in potem bi izgubili takšno tožbo. Tega si ne smemo
               privoščiti, zato je treba to pravno izjemno natančno pripraviti in tudi zelo natančno
               argumentirati kateri so tisti vplivi, ki imajo za posledico negativne okoljske
               čezmejne vplive.</p>
               <p>Skratka, te besede bivšega ministra, ki jih je podal pred odstrelom, če tako povem,
               ko še ni vedel, da se pripravlja že eksekucijski vod, so takšne kot sem vam povedal.
               Kako in sploh, če obstaja med bivšim ministrom in aktualnim ministrom za okolje in
               prostor kakršnakoli komunikacija, bi bilo to zelo koristno za nadaljnje delo in
               postopke, ki jih je dolžan izvajati aktualni minister.</p>
               <p>Predvsem pa me zanimajo tiste ugotovitve, tiste analize, ki so bile izdelane
               januarja. Ali so zdaj relevantne v teh pogovorih in če ti pogovori sploh ostajajo,
               ker sem malo razočaran, ko slišim, da kakšnih svežih informacij, dejansko niti vi
               minister, nimate od predsednika Vlade, razen tistega, kar ste sami prebrali v
               medijih. In da enostavno samo sklepate kaj naj bi potekalo na tej najvišji ravni
               dogovorov. Zato danes seveda pričakujem neke konkretne zavezujoče sklepe, tako za
               vaše ministrstvo, kot za slovensko vlado v tej smeri, da ne bi čez nekaj mesecev ali
               pol leta vsi debelo pogledali kaj se je zgodilo, pa čeprav smo imeli čas ukrepati pa
               po nepotrebnem zavlačujemo zadevo. Hvala.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Preden dam besedo gospodu Janku Vebru, bi gospod Györek rad samo pojasnil, gospod
               Karl Erjavec je dal pred tem Državnim zborom odstop.</p>
               <p>Gospod Janko Veber.</p>
            </sp>
            <sp who="SDZ5:VeberJanko">

               <speaker>JANKO VEBER:</speaker>

               <p>Hvala za besedo. Lep pozdrav vsem!</p>
               <p>V današnji razpravi o vplivu utekočinjenega zemeljskega plina v Tržaškem zalivu in
               njegovemu obalnemu območju bi vendarle bilo treba poudariti ponovno, da smo to
               razpravo opravili tudi že na odboru, na delovnem telesu in tam je bila razprava, upam
               si reči, zelo konstruktivna. Še posebej zadovoljni pa smo bili s stališči in gradivi,
               ki jih je nam predstavila Vlada oziroma minister na samem odboru. Zelo natančno smo
               se lahko seznanili s tem kako teče postopek in kaj je treba dejansko urediti, da se
               vsi organi, ki so lahko vključeni v ta postopek tudi ustrezno vključujejo. Veliko
               očitkov je bilo tudi na račun komisarja Potočnika in pa same komisije, evropske,
               vendar je treba tudi zelo jasno povedati, da se gradiva, zato da se ta komisija
               vključi v postopek, pripravljajo v skladu s terminskim planom, ki ga je Vlada
               sprejela, in to bo tudi podlaga, da bo lahko komisar Potočnik aktivno sodeloval v tem
               postopku. In upam si trditi, da je nekaj podobnega bilo narejeno tudi s strani
               Italije, ko je poskušala preko komisarja za promet ravno tako doseči spremembe pri
               trajanju oziroma spremembi trajanju vinjet. Šlo je za kratkotrajno obdobje
               veljavnosti posameznih vinjet in za vse to je Italija tudi pripravila ustrezne
               podlage, da je lahko komisija o tem razpravljala. In Slovenija ta hip to pripravlja.</p>
               <p>In zelo pomembno pri tem se mi zdi pa seveda predvsem to, da se pripravlja gradivo,
               ki bo obravnavalo celoten Tržaški zaliv in obalno območje, kajti interes, ekonomski
               interes je izjemen v tem prostoru in seveda temu ekonomskemu interesu poskuša
               omejevati želje, predvsem tudi okoljski interes in ne nazadnje tudi socialni. Gre
               nenazadnje tudi za to, da veliko ljudi živi v tem okolju in da živijo pravzaprav v
               izjemno kratkih razdaljah od teh pomembnih terminalov, ki so danes že umeščeni v
               prostor in delujejo v tem Tržaškemu zalivu in da vse kar se dodatno zgodi, ima
               zagotovo posledice tako na biotsko raznovrstno kot in predvsem seveda tudi na možne
               posledice, ki se zgodijo predvsem ob nesrečah, lahko na prebivalstvo in njihovo
               premoženje. In Slovenija ravno to zahteva v tem postopku, da se vsi ti veliki
               projekti obravnavajo hkrati in da se ne vodijo ločeni postopki kot je recimo ta
               plinski terminal v Žavljah in potem poseben postopek za plinovod in potem mogoče še
               kakšen drugi postopek za drugo investicijo. Mogoče se samo posamezno investicijo še
               da pripeljati skozi vse čeri, če lahko tako rečemo. Če pa obravnavaš projekt kot
               celoto pa je seveda to nemogoče, da bi se izognili predvsem čezmejnim vplivom in
               celoviti presoji vplivov na okolje.</p>
               <p>Tako da to kar se ta hip dogaja mislim, da lahko pohvalimo Vlado in ministrstvo, da
               res pripravlja kvalitetno gradivo in da so roki, ki jih ima pred seboj povsem realni
               in da seveda, upam, da se tudi vsi zavedamo, da enega takšnega objekta ni mogoče
               zgraditi, kot je bilo prej povedano, v treh, šestih mesecih, ampak da so seveda tudi
               za to potrebni bistveno daljši roki, če bi že recimo do gradnje prišlo.</p>
               <p>Vendar prepričan sem, da bo gradivo dovolj premišljeno in predvsem se moramo truditi
               tudi v tej smeri, da bo odločitev o tem, ali gremo v tožbo ali ne, resnično zelo
               dobro podkrepljena tako s strani pravnih strokovnjakov kot seveda vseh tistih
               strokovnjakov, ki bodo obdelovali posamezno področje, bodisi okoljsko, bodisi
               socialno, ekonomsko in tudi seveda prometno. Namreč vedeti moramo, da Tržaški zaliv
               že danes nekje sprejema osemintrideset milijonov ton naftnih derivatov in da je
               promet zaradi tega že sedaj zelo zgoščen v tem zalivu. In če temu dodamo še dovoz
               nafte je seveda nevarnost nesreč bistveno večja kot je recimo že danes. To so tisti
               argumenti, ki jih ta hip tudi medresorska komisija in strokovnjaki v Sloveniji
               poskušajo pripraviti na takšnem nivoju, da bodo vzdržale vse presoje, ki bodo pred
               nami, če se bomo morali odločiti za to, da gremo v tožbo. Ti predhodni postopki so
               zagotovo zelo pomembni tudi zaradi tega, ker se državi med seboj tudi že pred tem
               lahko dogovorita, katera investicija v Tržaškem zalivu je sploh še mogoča in
               ekonomsko opravičljiva, da ne povzroča prevelikih težav prebivalcem in tudi ne pri
               ohranjanju biotske raznovrstnosti v tem okolju.</p>
               <p>Sklepi, ki smo jih oblikovali na odboru resnično sledijo vsem tem zahtevam, ki so
               jih ne nazadnje predlagatelji postavili pred Vlado, tako da mislim, da je zelo
               smotrno, da se ta priporočila, sklepi, ki jih je odbor sprejel, podprejo v takšni
               obliki in da se potem tudi spremlja, kaj vse se bo v prihodnosti na tem področju
               odvijalo. Zagotovo pa vse, kar se danes dogaja, Slovenijo ohranja v zelo dobri
               kondiciji in v resnih postopkih ter pogovorih, ki bodo potrebni za to, da se
               sprejmejo odločitve, ki bodo sprejemljive za prebivalce na obeh straneh države. Kajti
               vedeti moramo, da tudi v Italiji veliko občin ali pa vsaj zagotovo Dolina pri Trstu
               zelo jasno nasprotuje tem terminalom. Tako da imamo podporo, če lahko tako rečemo,
               tudi v prebivalstvu na italijanski strani in tudi na slovenski. To je tisto, kar
               mislim, da lahko včasih tudi premaga ozek ekonomski interes. Hvala.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima Marjan Bezjak.</p>
            </sp>
            <sp who="SDZ5:BezjakMarjan">

               <speaker>MARJAN BEZJAK:</speaker>

               <p>Hvala za besedo, gospod podpredsednik.</p>
               <p>Lepo pozdravljeni, minister s sodelavci, kolegice poslanke in kolegi poslanci!</p>
               <p>Danes je sklicana izredna seja o izgradnji plinskih terminalov v Tržaškem zalivu.
               Nekako se spet prepiramo, kdo je prvi podal mnenje pa ni pomembno kdo je prvi, saj
               branimo svojo državo, svoje okolje v katerem želimo živeti.</p>
               <p>Lahko bi rekli bravo, vse čestitke italijanski ministrici, da se ne zgleduje po
               sosedih, kaj bodo rekli, kakšno mnenje ima Slovenija. Slovenci so bebci, morje
               podarjajo Hrvatom, nam Italijanom pa bo tako ali tako pripadal še preostanek
               Tržaškega zaliva. Vidi se, da v slovenskem primorju ni Slovencev, nekaj je Hrvatov,
               nekaj Italijanov, zato Slovenci žal ne bomo imeli več morja ali Primorske. Nam, ki ni
               vseeno za Slovenijo in kaj se bo z njo v prihodnje dogajalo, smo pa drugačnega
               mnenja. Smo Slovenci, ki imamo radi to državo, nismo prodane duše, nismo državljani
               lastnih interesov, vemo, kaj pomeni plinski terminal in kaj pomeni ekološka plinska
               bomba. Nam Štajercem so vzeli Koroško in razumemo, kaj je krivica. Zato prosim, dajmo
               se potruditi, da ne bomo izgubili čistega Tržaškega zaliva. Žal vseh teh dejstev in
               načel nimate moji dragi trije primorski poslanci. Posebej bi rad poudaril, da so
               Ankarančani hoteli svojo občino, vendar kako, če se še boriti ne znajo za svoj del
               Tržaškega zaliva, za čisto okolje, braniti svojega, našega, slovenskega. Žal mi je,
               da moram tako govoriti, ampak verjemite, težko mi je, da lahko da italijanska
               ministrica izjavo, <q>"pofučkamo se na slovenski parlament, slovensko vlado, mi bomo
               tako ali tako to naredili"</q>. Sedaj verjamem, da obstaja trgovanje.</p>
               <p>Govori se marsikaj po Sloveniji, vendar radi bi vedeli v katero smer gre to
               trgovanje naše vlade. Prosim vas, trgujte v to smer, da bomo dobili nazaj Gorico,
               Julijsko Krajino, Koroško, ne pa, da dejansko trgujete v to smer, da bo v Tržaškem
               zalivu postavljen plinski terminal. Sam osebno sem sodeloval v projektu merjenja
               emisij od Maribora do Barcelone. Sam osebno vem, po merjenju emisij, kako je
               onesnažen del v Italiji, v Milanu. Ali želite poslanke in poslanci tudi takšen zrak
               imeti tukaj v Sloveniji? Sam gospod minister dobro pozna ta del in verjamem, da mu ni
               vseeno za onesnaženo državo Slovenijo. Verjamem, da mu ne bo vseeno za postavitev
               plinskega terminala v Tržaškem zalivu. Verjamem, da se bo potrudil, da bo preprečil
               to katastrofo, da bo znal prepričati Vlado, gospoda premiera Boruta Pahorja, da se to
               ne bo postavljalo tukaj v Tržaškem zalivu.</p>
               <p>Raje se borimo, kako bi preprečili izgradnjo tretjega pomola v Luki Koper.
               Nasprotujemo proti Tržaškemu zalivu, plinskim terminalom na italijanski strani, na
               slovensko-italijanski strani pa skoraj nič. Ne vem. Potem je to logika, naj bosta
               Luka Koper, Luka Trst iz Slovenije izvzeta ali zakaj se nočemo potruditi in boriti za
               ta del Slovenije in za ta čisti del Slovenije. Zelo sem vesel, da gre razvojno naprej
               z veliko močjo koprski del, ampak verjemite, če bo ta plinski terminal v Tržaškem
               zalivu nameščen, potem je ves trud in ves denar, ki je vložen v razvoj Kopra, razvoj
               Ankarana, razvoj celotne par kilometrske obale, Primorske, zaman. Potem ne bomo imeli
               turistov, zapravljivcev Rusov pri nas itn. Zakaj se bojimo ljudi, ki imajo denar, ki
               nosijo denar v slovenski turizem, v slovensko obalo, v slovensko gospodarstvo? Ne
               bojte se denarja, bojte se pohlepnih ljudi, bojte se ljudi, ki dejansko želijo
               izkoriščati lepote Slovenije. Zato govorim, ne dajmo čistega slovenskega dela države,
               kajti živimo v prelepi Sloveniji. To bi si želeli vsi, ampak žal državljani Slovenije
               ne razumemo tega, da je Slovenija res lepa. Hvala.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima dr. Pavel Gantar.</p>
            </sp>
            <sp who="SDZ5:GantarPavel">

               <speaker>DR. PAVEL GANTAR:</speaker>

               <p>Hvala lepa gospod podpredsednik.</p>
               <p>Zdaj, če smem, bi po nastopu cenjenega kolega, skupaj z Monty Pythoni rekel nekaj
               povsem drugega, skratka, jaz seveda podpiram to izredno sejo Državnega zbora. Mislim,
               da je koristna, čeprav bi sicer lahko najprej imeli izredno sejo Odbora za okolje in
               prostor in pozneje tudi izredno sejo Državnega zbora, ampak nič za to. Mislim, da je
               prav, da tudi na plenarni ravni razpravljamo o stanju stvari v zvezi s terminali in
               da tudi preverimo, kaj se je zgodilo v zadnjih letih in kako Državni zbor namerava
               reagirati. Predvsem pa mora Državni zbor opraviti svojo nadzorstveno funkcijo nad
               Vlado in ugotavljati, ali spoštuje ali ne spoštuje sklepov, ki jih je Državni zbor
               sprejel.</p>
               <p>Izredna seja z dne 29. 5. 2006 je zakoličila okvir tudi za delovanje Vlade. Ta okvir
               je še vedno veljaven in Vlada mora delovati v tem okviru. Pomembno je tudi, da je
               tedanja seja povzročila neke aktivnosti, predvsem pri oblikovanju in delovanju
               medresorske komisije, ki je proizvedla več poročil. Mislim, da prav tretje je po
               mojem mnenju zelo pomembno, mislim, da je bilo tretje, ki je dalo že tudi vsebinske
               odgovore na nekatere stvari. In ta medresorska komisija z vsemi svojimi poročili je
               predstavila izjemno močno strokovno in tudi strokovno politično osnovo, na osnovi
               katere lahko slovenska vlada ustrezno reagira. Če prav razumem, ta medresorska
               komisija še obstaja in deluje naprej.</p>
               <p>V zvezi s tem bi rad opozoril na ključno stvar. Kaj je ključno? Ključno pri zadevi
               je zahteva po čezmejni presoji vplivov na okolje. Od tega je odvisno soglasje ali
               nesoglasje, ki bi ga slovenska država poosebljena Vladi dala za te projekte ali ne.
               Res je, da smo slišali, in to seveda ni nova novica, to sploh ni novica, da Italija
               namerava graditi terminal v Žavljah. To je italijanska vlada povedala že večkrat.
               Italijanska vlada je tudi že obljubila, da bo terminal v Žavljah zgrajen 2010 pa ga
               še ni. In okoli tega ni nobene dileme, da enkrat tako, enkrat drugače, odvisno od
               notranjih razmer. Italijanska vlada namerava omogočiti izgradnjo tega terminala.
               Kakorkoli, jasno je, da če ne bomo dobili ustreznega dokumenta, ki bi ocenil
               sprejemljivost teh vplivov, seveda Sloveniji ostaja pot, ki je edina možna, in to je
               seveda tožba pred ustreznimi evropskimi organi in sodišči. Za to imamo pravno osnovo
               v dveh večkrat amandmiranih direktivah komisije o nekaterih presojah čezmejnih
               vplivov na okolje in seveda o ESPO konvenciji.</p>
               <p>Kar zadeva, kot smo večkrat slišali, neko določeno trgovanje. Tu bi se rad obrnil k
               ministru z besedami in upam, da ne bom koga užalil, ker ne bodo slovenske, z besedami
               Ronalda Reagana, gospod minister: <q>"Read my lips."</q> In to je, hočemo kratko malo nič
               več in nič manj kot verodostojno, recenzirano, kredibilno presojo čezmejnih vplivov
               na okolje. Nič več in nič manj. Če Italijani to dajo, se bomo odločili glede na
               presojo. Če Italijani tega ne dajo, bomo šli na sodišče. In to mora biti stalno in
               jasno sporočilo vsem v tej državi in v drugi državi. Ne želimo vojne, ne želimo
               česarkoli in ne želimo tudi trgovati. Trgovati v smislu, mi bomo pri terminalih
               pogledali malo stran, vi boste pri, recimo, tretjem pomolu ali pri kakšnem drugem
               projektu pogledali malo stran. Nič ne bomo pogledali stran. In tudi od Italijanov ne
               pričakujemo, da bodo pri naših projektih, ki imajo ali bi lahko imeli vpliv na
               čezmejni vpliv na okolje in sodijo v kategorijo objektov za katere so takšni čezmejni
               vplivi na okolje presoja, tudi od njih pričakujemo, da bodo dosledno in utemeljeno
               zahtevali kredibilno, verodostojno študijo in presojo vplivov na okolje. Trgovine tu
               ne sme biti. Trgovino moramo zavrniti. Če je kjerkoli takšna sugestija obstajala, jaz
               nimam nobenih dokazov, da bi obstajala. In za razliko od vseh drugih, ki jih zanima,
               kaj se je predsednik Vlade gospod Pahor pogovarjal z gospodom Berlusconijem, mene to,
               razen na ravni, lahko bi rekli, gole radovednosti, za ta projekt ta zadeva sploh nič
               ne zanima, ker vem, kaj ta parlament od te vlade zahteva, zahteva od tega ministra in
               me, iskreno rečeno, niti ne zanima, ali se je o tem pogovarjal in kaj se je
               pogovarjal. Okvir delovanja te vlade je določen v tem državnem zboru. Državni zbor
               izvaja tudi to nadzorno funkcijo. Stališča poslanskih skupin, neodvisno od nekih
               malih zamer tu in tam, so v zvezi s tem razmeroma enaka in podobna.</p>
               <p>Seveda bom samo še rekel to, da mi je žal, da je danes ta racionalni diskurz
               zasenčil diskurz užaljenosti, seveda še vi ste v opoziciji zganjali hrup, zdaj pa ne.
               Jaz moram odločno zavrniti, enako mi je pri srcu ta tema, ko sem bil v opoziciji kot
               zdaj, ko sem na neki drugi funkciji, enako velja tudi za moje kolege. Seveda pa je
               pomembno, da se iz sklepov potegne ven, če smem tako reči, komisarja Potočnika, kajti
               s tem delamo sami sebi medvedjo uslugo, ker če bi ga imeli v tej igri s temi sklepi,
               bi ga dejansko diskreditirali, on je komisar komisije in ne slovenske vlade in seveda
               bi lahko to Italijani obrnili proti nam v bodočih postopkih, proti komisiji.</p>
               <p>Na koncu lahko samo še rečem, da me skrbi in ta nesamozavest in resigniranost
               številnih razpravljavcev, navsezadnje tudi mojega predhodnika, ki ne gre vštric s
               tako povzdignjenim domoljubjem od ljudi, ki se radi hvalijo z domoljubjem, bi vsaj
               pričakoval več samozavesti, da Slovenci in Slovenke s svojo državo zmoremo in uspemo
               doseči več kot se zdi tistim, ki so vseskozi sedirani in se jim dogajajo krivice noč
               in dan in še v mraku in ob zori. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospod Franc Pukšič.</p>
            </sp>
            <sp who="SDZ5:PukšičFranc">

               <speaker>FRANC PUKŠIČ:</speaker>

               <p>Hvala lepa, gospod podpredsednik. Kolegice, kolegi, minister s sodelavci!</p>
               <p>S problematiko plinskih terminalov in plinovoda se ukvarjamo že tam od leta 2006.
               Leta 2006 so bili sprejeti neki sklepi in zahteva za današnjo sejo je pravzaprav v
               tem, da je treba nekatere sklepe iz 2006, ki so bili, enostavno realizirati in
               poročati, kako in kaj okoli tega. To je ena stvar.</p>
               <p>Druga stvar. Poglejte tudi ta vlada se je 18. februarja 2010 ukvarjala s to
               problematiko in sprejela sklep, da bo pripravila vso potrebno dokumentacijo za tožbo
               pred Evropsko komisijo, Italijo zaradi teh plinskih terminalov v Žavljah. Kljub
               seveda temu, kar je ministrica 24. maja govorila, se to ni zgodilo. Poglejte, jaz se
               sicer sprašujem, ko pravi italijanska ministrica, da je povedala našemu ministru, da
               je vpliv na okolje predvsem problematika za italijanske državljane in že zaradi tega
               je moralo njeno ministrstvo torej zelo odločno odločati. V teh Žavljah notri stoji
               tudi železarna, če je kateri od vas kolegic in kolegov to slučajno si šel kdaj
               pogledati, sam sem si šel pogledati in z mladimi iz Slovenske ljudske stranke smo
               bili na licu mesta, si to pogledali in pravzaprav ugotovili, da v Jesenicah lahko
               rečemo<gap n="..."/> Ali pa tako bom rekel, da ljudje iz Žavelj lahko gredo na dopust v
               Jesenice, ker bodo tam dihali čisti, sveži zrak, v Žavljah, ki pa bi si nekako
               predstavljal na morju in tako dalje, pa slabši pogoji za življenje. Tam že sedaj tudi
               zaradi železarne, kaj šele seveda zaradi vsega ostalega. ki bo nastalo, enostavno
               ni.</p>
               <p>Veste, kaj je treba pri tem? Vprašati se, kdo tam živi. Ali to živi tista prva elita
               kot pri nas, ko imamo zakonodajo, ki za prvo vrsto ne velja in je lobiranje in
               korupcija in ne vem kaj vse dovoljeno? In seveda za nas državljane, ki pač moramo
               spoštovati vso veljavno zakonodajo – kdo v teh Žavljah, cirka 400 tisoč ljudi tam
               živi? Kdo je že tam? Je kdo videl, je kdo hodil to gledati v teh naseljih? Kolegice
               in kolegi. Upokojenci, cirka 400 tisoč. Kje je to? To je nekje na severu Italije. To
               jih pravzaprav niti ne zanima. Kaj je to bilo nekoč? Ali ni bila to neka A cona?
               Torej, če vzamemo vse te zgodovinske momente, bi Slovenija morala napovedati Italiji
               prekinitev diplomatskih odnosov, če se kaj takšnega zgodi. Najmanj to. Kako lahko
               seveda govorijo o tem, da Slovenija, torej ni v vplivnem območju in več ni pomembno,
               ker so za njih okoljska poročila, torej zadostna in tako dalje in da na to Slovenija
               nima nobenega vpliva.</p>
               <p>Veste, od našega komisarja, torej od evropskega komisarja, gospoda Potočnika nihče
               ne pričakuje, da bi se on o konkretni zadevi opredeljeval. Ampak vendarle neke
               standarde, neka merila bi pa, če že imamo tam komisarja, lahko tudi postavili. V
               kakšni bližini, kakšna poseljenost, kakšna gostota in kakšna okoljska obremenitev.
               Vse ostalo, kaj je že neki zakon o nekih motorjih, avtomobilih in tako dalje, ki
               izpuščajo manj CO2 in ste triumfirali z njim, kot da ste ne vem, boga z nebes
               potegnili. Tukaj v tem primeru, če se to zgodi in posledice, ki so lahko, bodo
               katastrofalne, ne samo za tistih 400 tisoč ljudi, ki živijo v teh Žavljah, ampak
               seveda za celotno koprsko in širšo našo slovensko okolico. Tega si enostavno ne bi
               smeli dovoliti in seveda sprožiti že zdavnaj, na semaforju tam pri Vladi, neke
               semaforje baje imate, torej rdečo luč, in to takšno, veste, da bi utripala.</p>
               <p>Okoli teh vaših tihih diplomacij vemo, kam nas peljejo in kam so nas že pripeljale.
               Na temno stran slovenske zgodovine, odkar pač vodite, žal, zadnji dve leti to državo.
               Ampak bog pomagaj, tako je. Postavlja se seveda še eno vprašanje. Zakaj ta vlada pred
               vsemi takšnimi ali drugačnimi zahtevki zunanjih ali ene ali druge sosede enostavno
               poklekne, pristane in tako dalje? Zakaj? Kaj se je zgodilo? Koliko centov kdo dobi na
               kubik skladiščenega plina, če smo danes slišali, da neko podjetje, katerega lastnik
               je eden od ministrov, dobi 7 centov po eni študentski malici. In se postavlja
               vprašanje, koliko popustov in ne vem česa so nekateri verjetno dobili za pomole,
               priveze svojih jaht in tako dalje. Kaj se je tukaj zgodilo? Kaj se tukaj zadaj
               dogaja, bi bilo prav, da bi s strani tistega, ki so se v tihi diplomaciji
               pogovarjali, povedali to tudi tukaj v Državnem zboru. Lahko bi tudi sejo zaprli, če
               so tako pomembne informacije, da ne smejo iti v javnost, ampak jaz mislim, da bi
               slovenska javnost o tem vendarle morala vedeti. Kaj se vam zdi tako nesprejemljivo,
               če se zahteva od Vlade, da tistega prvega sklepa verjetno ne bomo mogli sprejeti, ker
               se Državni zbor ni seznanil z informacijo. To bodo verjetno kolegi amandmirali z
               informacijo Republike Italije okoli teh enostranskih odločitev o teh plinskih
               terminalih. V drugem sklepu pa, ko Državni zbor poziva Vlado, da v roku 30 dni
               pripravi poročilo o realizaciji tega, kar je bilo sprejeto na 18. izredni seji
               Državnega zbora, torej v prejšnji vladi, in da v 30 dneh pripravi ukrepe, ki bodo
               zaščitili slovenske interese in da kot ena izmed evropskih držav od komisarja
               Potočnika zahtevamo zaščito ne samo za naše slovenske državljanke in državljane,
               ampak za celotno regijo in za celotno obdobje v tem delu. Seveda kakšen vpliv bo to
               imelo na naš turizem in na ribištvo in tako dalje ni treba niti posebej ugotavljati.
               Turizma in ribištva pač več ne bo. Sicer pa v tej mlaki, ki nam je ostala, je tudi
               verjetno že tako ali tako nepomembno, ali bomo še šli lovit kakšne žabje krake ali
               ne, pa tistih par otrok bo tam plavalo ali ne več. Skratka razvoj in strategijo
               nadaljnjega razvoja naše države žal zakoličujete na napačnih točkah in s popolnoma
               napačnimi, pa ne samo napačnimi, katastrofalnimi odločitvami, ki bodo daljnosežno
               škodile državljankam in državljanom tudi takrat ali pa takrat bodo še to posebej
               ugotavljali, ko bomo že mi 200 let pod rušo. Zato je nujno sprejeti te predlagane
               sklepe in narediti vse, da zaščitimo v prvi vrsti nadaljnjo onesnaževanje, pa ne
               zaradi okoljske problematike, zaradi okoljske politike, zaradi zelenih, zaradi ne vem
               česar, ker se pač to moderno danes sliši, ker to vsi imajo v programih, ker vsi o tem
               govorijo, pa če govori finančni minister ali pa okoljski minister, oba iste floskule
               trosita, vendar pomembno je zaradi ljudi, ki že danes živijo v daleč najbolj
               obremenjenem okolju tam okrog in posledice, ki bi jih lahko takšne odločitve imele.</p>
               <p>Jaz bom te sklepe podprl in upam, želim, da se tu kaj premakne, bojim se pa, da je
               realna slika popolnoma drugačna, da ste tudi ta del Slovenije prodali. Ceno bodo
               plačale državljanke, korist od tega pa dva ali trije posamezniki, žal.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Zaradi ljudi, ki morda spremljajo to sejo, moram povedati, tisti, ki vodimo sejo
               imamo pravico prekinjati samo, če gre za vprašanja, ki so grobo izven dnevnega reda
               ali grobe žalitve, sicer pa vsak odgovarja za besede, ki jih je izrekel. Moram reči,
               da je nekaj razprav bilo danes zaradi katerih sam do sebe čutim, da je prav, da to
               povem.</p>
               <p>Besedo ima gospod dr. Luka Juri.</p>
            </sp>
            <sp who="SDZ5:JuriLuka">

               <speaker>DR. LUKA JURI:</speaker>

               <p>Gospod predsedujoči. Do takšnih razprav ponavadi pride, ko človek nima kaj veliko
               pametnega za povedati in potem išče retoriko drugod.</p>
               <p>Na univerzi, tam kjer sem naštudiral mednarodne odnose in diplomacijo, je profesor
               diplomatskega stila kot eno od pomembnih postulatov povedal, da prekinitev
               diplomatskih odnosov ni nikoli pametna poteza in da bi bila k večjemu smiselna
               takrat, ko so vsa vprašanja med dvema državama popolnoma rešena in ni več kaj za
               reševati, zato diplomatski odnosi niso potrebni. Več je težav, več je potrebnih
               diplomatskih odnosov. Ali pa kolega takrat, ko predlaga naj se prekinejo diplomatski
               odnosi med dvema državama znotraj Evropske unije. Že to je samo po sebi paradoks. In
               pravi: <q>"Najmanj prekinitev diplomatskih odnosov."</q> Ja potem pa, kaj je pa največ. Bomo
               poslali patrie na mejo? <stage>/ oglašanje iz dvorane/</stage> Lahko pošljemo patrie na mejo pod
               pogojem, da ste v prvi fronti tudi vi, gospod kolega.</p>
               <p>Danes smo slišali kritiko evropskemu komisarju, ker ne sledi slabemu zgledu
               njegovega italijanskega kolega. Strinjam se, da so nekateri evropski komisarji – in
               tu imajo kolegi prav –, nekateri evropski komisarji mešajo tisto, kar je evropski
               interes, in nacionalni interes. In si to dovolijo na celo dokaj transparenten način.
               Vprašanje je, koliko na koncu s tem dosežejo in koliko na koncu s tem škodijo sami
               sebi in ugledu države, ki je komisarja predlagala?</p>
               <p>Evropski komisar, ko postane komisar, mora prebrati podobno zaprisego, kot jo
               preberejo ministri tu, v Državnem zboru. Med drugim morajo zapriseči, da – in bom
               prevedel –, <q>"in performance of my tasks neither to seek or to take instructions from
               any government or from any other institution, body, office or entity"</q>. Torej
               zapriseže, da v uresničevanju svojega dela ne bo sledil ali iskal navodila nobene
               vlade ali drugih institucij, teles, uradov ali entitet. Ali sedaj mi zahtevamo od
               lastnega komisarja, da prekrši zaprisego, ki je del aktov v Evropski skupnosti? Ne
               vem, če je to ravno najbolj modro, če Slovenija želi še naprej biti kredibilen
               partner in to kredibilnost iztržiti takrat, ko jo potrebuje znotraj Evropske unije.
               Konec koncev je to kredibilnost dobro iztržila tudi pri zelo težkih pogajanjih, ki so
               pripeljale do arbitražnega sporazuma. Če te kredibilnosti ne bi bilo, vprašanje ali
               bi tisti sporazum uspel tako dobro kot je.</p>
               <p>Od kolega Petana je bilo rečeno, ko me je citiral, ko smo se pogovarjali o
               terminalih v Luki Koper, da je bila po sestanku v Trstu popolna tišina. Nisem
               repliciral, ker sem vedel, da imam besedo kasneje. Tu bi rad povedal, da te tišine ni
               bilo in da je nekorektno to tako poudariti. Sam sem poslal pobudo Vladi, verjetno je
               minister o njej že obveščen, kjer sem tudi ocenil in minister tudi to ve, da morda bi
               lahko bil s kolegico Prestigiacomo malo bolj odločnejši, če ne drugo tudi pri
               zahtevanju malo bolj točne udeležbe na sestanku. Ampak minister je vsaj jasno izrazil
               stališča in poslušal sogovornika. V prejšnji vladi je zunanji minister namesto, da bi
               to počel, vsaj to počel, pil penino z guvernerjem dežele Furlanije - Julijske
               krajine, takratnim guvernerjem Riccardom Illyem, ko naj bi se dogovorila o tem, kako
               se bodo postavili terminali. Torej, če sprejmem kritiko, kolega Krivec, sprejmem
               kritiko, da ta vlada bi lahko bila pri kakšnih zadevah bolj odločna, ali vsaj
               izražala več odločnosti, moramo tudi priznati, da so bile težave morda bistveno
               resnejše tudi pri delovanju vaših ministrov v prejšnji vladi. Veseli me, da smo danes
               dosti bolj na isti fronti pri nasprotovanju italijanskih terminalov, kot smo bili
               lahko takrat. Namenoma sem tudi omenil kolega zato, da če želi lahko replicira.</p>
               <p>Namreč tako kot takrat tudi danes opazimo različne lobije znotraj države, nekatere,
               ki vidijo poslovni interes, tako v Luki Koper kot v Italiji in zagovarjajo terminale
               ali pa zagovarjajo mehkejši pristop in tiste, ki temu nasprotujejo. In treba je
               priznati, takšni lobiji so bili na eni in na drugi strani. Na eni in na drugi,
               prisotni tudi v prejšnji vladi, tako kot je gospodarski minister morda dopuščal
               možnost postavitve terminalov tudi v Luki Koper, je okoljski minister te iste
               prejšnje vlade to onemogočil. To priznam.</p>
               <p>Državni zbor je pred, mislim, da devetimi meseci, približno šestimi, sprejel
               resolucijo o strategiji za Jadran, v kateri je jasno zapisal kaj pričakuje od Vlade
               Republike Slovenije, tako pri postavitvah, pri pobudah za postavitev plinskih
               terminalov v Luki Koper kot pri pobudah za postavitev podobnih objektov drugod v
               Tržaškem zalivu. Že takrat smo jasno povedali in tukaj verjetno smo soglasno pri tem,
               da zahtevamo, da Vlada to kar piše v resoluciji uresničuje. Samo kolikor vem, Vlada
               temu ne nasprotuje in se s tem strinja. Vendar v resoluciji tudi piše, da je treba na
               področju severnega Jadrana oblikovati usklajeni pristop in mislim, da je to je
               bistven pojem, usklajeni pristop pri vprašanju reševanja ne samo plinskih terminalov,
               ampak energetskega vprašanja tega področja. Usklajeni pristop. In v pobudi, ki sem jo
               poslal po tržaškem srečanju Vladi in ministru za okolje, sem tudi to prelagal, naj
               Vlada poskusi in lahko poizkusi le preko pogajanj, preko diplomatskih stikov, sicer
               ne.</p>
               <p>V Južni Afriki dvomim, da se bodo kaj dogovorili, ker se Slovenija in Italija
               verjetno na nogometnem srečanju ne bosta spopadli, ker bo Italija prej izpadla,
               Slovenija pa bo seveda šla naprej. Ampak v teh diplomatskih odnosih je treba obrniti
               zgodbo, in to energetsko tekmovanje, energetsko in gospodarsko tekmovanje, ki se
               dogaja sedaj med Slovenijo in Italijo, ne samo na striktnem področju energetike ali
               plinskih terminalov ampak tudi na primer načrtovanje s prostorom in pristanišči, je
               treba obrniti v energetsko in strateško zavezništvo dveh akterjev, ki imajo isti
               interes, povečati učinkovitost uporabe skupnega prostora, da imamo lahko vsi skupaj
               nekaj od tega. In mislim, da se tudi Italijani tega zavedajo in če bomo znali
               pravilno pristopiti, lahko tukaj uspemo. Ker tako nihče nič ne izgubi, samo pridobi.
               Ni vprašanje plinskega terminala edino.</p>
               <p>Ob tem, da ne pozabimo, da je Slovenija tudi soudeležena v gradnji enega od plinskih
               terminalov v severnem Jadranu, preko podjetja GEO plin ima namreč 20 % konzorcija, ki
               gradi terminal na Omišalju na Krku. Obetamo si lahko tudi petino našega terminala v
               kratkem. Ta terminal je med drugim že v fazi pred gradnjo, ampak tudi številna druga
               vprašanja, kot smo rekli pristanišča. In tukaj bi se strinjal s predhodnikom,
               predsednikom Državnega zbora, ki je rekel: <q>"Ne izogibamo se nobeni presoji, to je v
               našem interesu."</q> V našem interesu je, da se presodi vpliv na okolje državnega
               prostorskega načrta za Luko Koper, kot Piano Regolatore za Luko Trst v našem
               interesu, sploh tisti, ki živimo v Kopru oziroma na obali. V našem interesu je, da se
               presodi vpliv na okolje plinskih terminalov, ampak ne samo to, širše. Zakaj imamo v
               Kopru eno od najvišjih primerov rakastih obolenj? Zaradi Tržaške železarne, ki dnevno
               pošilja mikro delce na slovensko ozemlje in številna druga vprašanja, ki so odprta.</p>
               <p>Uporaba geotermalne energije, morja, postavitev plinovodov, južni tok, ki naj bi
               prišel, tudi z zahodne in morda do Italije in Nabucco dveh plinovodov. Vprašanje
               razvoja turizma, ki je tudi povezan, kajti ne more Luka Trst oziroma Trst graditi
               plinskih terminalov v Sloveniji in se nadejati, da bomo na naši obali razvijali
               turizem ali pa obratno. Potreben je skupen pristop. Na koncu, kar tudi piše v pobudi,
               tudi širšega prostora, vključujoč z vprašanji nuklearne energije. Vemo, da je Italija
               že izrazila interes sodelovanja pri vprašanju gradnje drugega bloka jedrske
               elektrarne Krško. In vemo, da je Italija tudi že izrazila interes in možnost, da bi
               zgradila svojo jedrsko elektrarno v Tržiču pri Trstu, drugače rečeno Monfalcone, v
               zračni razdalji nekaj kilometrov od Kopra.</p>
               <p>Sedaj ni čas za nobene napovedi vojne, prekinitev diplomatskih odnosov ali
               zaostritev. Sedaj je čas za intenzivno diplomatsko akcijo, ki ji mora paralelno
               slediti tudi priprava morebitne tožbe. Ampak, če ne bomo delali dvotirno, ne bomo
               uspešni. In uspešni bomo samo, če bomo na območju severnega Jadrana vsi skupaj
               zmagovalci. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Kot predlagatelj ima besedo gospod Danijel Krivec.</p>
            </sp>
            <sp who="SDZ5:KrivecDanijel">

               <speaker>DANIJEL KRIVEC:</speaker>

               <p>Hvala.</p>
               <p>Moral sem se oglasiti predvsem zaradi malo čudnih navedb kolega Jurija. S tem
               zadnjim se strinjam, presoja velja za vse, presoja vplivov na okolje nima meja, s tem
               se lahko strinjava. Vendar mi nikjer ne zahtevamo, da se minister za evropske zadeve,
               ki je v tem trenutku iz naše države, vpleta v zadevo na način, ki ga mi vsiljujemo
               oziroma na način, da bi preferiral našo državo. Želimo samo, da se vključi na način,
               ki ga zahtevajo evropske direktive, vendar niti tega v tem trenutku ne počne, kajti v
               nasprotnem primeru bi se verjetno že vključil, če smo dobili podatke, da se je z
               italijanske strani v nekem trenutku zavajalo s podatki, da se na nek način izvaja
               umeščanje brez soglasja naše strani in tako naprej.</p>
               <p>Če preberete direktivo in konvencijo, ki govorita o teh čezmejnih vplivih, jasno
               govorita o tem, kako mora nekdo odreagirati v takem primeru. Pri nas se to ne dogaja.
               Zato mi evropskega ministra nič ne tiščimo, da mora zaradi Slovenije ob nekaterih
               stvareh ukrepati, ampak mora ukrepati zaradi dokumentov, ki so bili sprejeti v
               Evropskem parlamentu. Ne zaradi dokumentov, ki smo jih mi sprejeli, zaradi naše
               resolucije, ampak zaradi direktive in konvencije SPO o čezmejnih vplivih. S tem pa
               verjamem, da se strinjava. Pobuda je kvečjemu v tej smeri, da pošteno razmisli, kako
               se bo te zadeve lotil in da bo v naslednjih mesecih mogoče bolj aktivno pristopil k
               reševanju te problematike. Kajti v nekaterih izjavah v mesecu marcu, ko je bil na
               obisku in na sestanku pri dr. Roku Žarniću, je to najavil, vendar se vmes ni nič
               zgodilo. Tako kot je bilo povedano. Več časa je imel za arbitražni sporazum kot za
               težave z umeščanjem plinskih terminalov, za katere pa veljajo direktive, ki jih ni
               sprejel naš Državni zbor, ampak Evropska unija. Tako da tukaj se ne bova mogla tako
               hitro strinjati.</p>
               <p>Že prej sem povedal, da ni problem v tem, kako se zadeva v tem trenutku odvija,
               ampak zakaj se Vlada v preteklosti, ko je dobila relevantne podatke z italijanske
               strani, ni obrnila na parlament oziroma obvestila parlament in pristojne institucije
               v tej državi o nekaterih sklepih, in to na uraden način. Večina ne ve, da je bila
               septembra 2009, na razgovoru med našim predsednikom in italijanskim, izražena
               pripravljenost za kompromise z obeh strani. Mislim, da gre to v kolizijo s tistim,
               kar smo mi potem decembra v resoluciji sprejeli. In prav bi bilo, da nas predsednik
               Vlade, če se pogovarja o kompromisnih rešitvah v Tržaškem zalivu glede umeščanja
               večjih objektov, o tem seznani. Mi bi verjetno pri resoluciji krepko razmislili, ali
               tako eksplicitno zapišemo, da pa plinskih terminalov v tem območju ni, ker smo s tem
               naredili težavo naši vladi ali pa koalicijski vladi, ampak to se je vedelo septembra,
               da se o tem pogovarja nekdo na nekem višjem nivoju. Sklep parlamenta iz leta 2006 je
               govoril o tem, da mora biti Državni zbor o vseh aktivnostih glede čezmejnega
               umeščanja večjih objektov, tako z naše strani, se pravi razširitve Luke Koper, kot
               razširitve Luke Trst, kot umeščanje večjih projektov, seznanjen. Ker nismo bili
               seznanjeni, smo mogoče sprejeli resolucijo, ki dela v tem trenutku veliko težavo tudi
               v pogajanjih, ki jih Vlada pelje naprej s sosednjo državo. In to ni pošteno oziroma
               ni smiselno.</p>
               <p>Še enkrat bom opozoril tudi na to, da v tistem odzivu ministra Žarnića, ko je bil
               postavljen pred dejstvo, da se Italija ne pogovarja več z nami, je bilo s strani
               italijanske ministrice jasno namignjeno, da se s prejšnjim ministrom, to je gospodom
               Erjavcem, ni dalo pogovarjati oziroma stališč nista mogla zbližati. Očitno zato, ker
               je stal jasno na stališčih, ki jih je Državni zbor sprejel in ki jih tudi imamo
               zapisane v določenih dokumentih. Da pa se s sedanjim ministrom zadeve lepo odvijajo
               in da bodo prišli verjetno do nekih rešitev. Naš minister pa je takrat izjavil, da ne
               pričakuje nekih težav tudi pri umeščanju in razširitvi Luke Koper oziroma v postopku
               državnega lokacijskega načrta. Kar pove ravno nasprotno kot vsi razpravljate, da
               čezmejni vplivi veljajo za vse, da je treba pri vsakemu projektu to spoštovati, to je
               tudi predsednik Državnega zbora lepo povedal. Ko pa to zberemo in zaključimo, pa
               zadeva nekako ne stoji, in to nas na nek način skrbi.</p>
               <p>Ko povežemo to kar sem prej povedal, da so mogoče odpadki v Tržaškem zalivu vzrok za
               to, da ministra Erjavca ni več na temu položaju, je pa sploh še dodaten argument, da
               se lahko tudi naši kolegi kaj vprašajo. Kajti signal, ki je bil izdan z italijanske
               strani o možnosti razgovora s sedanjo ekipo na ministrstvu, je za naš zaskrbljujoč.
               Ne vem sicer ali vsi kolegi vedo, da so bile določene aktivnosti dalje njihova
               eksaktna stališča veljavna že v lanskem letu. Jaz nisem bil s tem seznanjen dokler se
               nisem podrobno začel ukvarjati s to problematiko. Ampak mislim, da so takšni podatki
               tako relevantni s celotno državo, da bi bilo prav, da so seznanjeni tudi organi v
               Državnem zboru, Državni zbor, določeni odbori, ki se s tem ukvarjajo, vendar tega ni
               bilo. Potem smo se začeli pogovarjati na osnovi čudne izjave ali pa neodzivanja v
               primeru tiskovne konference. Prej nas enostavno nihče ni suportiral s tem, da se je
               italijanska država v vseh primerih že enostavno odločila in da mi pihamo na nek način
               v veter, in to preden smo mi resolucijo sprejemali, nas Vlada o tem ni obvestila, da
               se dogovarjajo o kompromisni rešitvi. Mogoče je kolega Juri to vedel, jaz nisem. Zato
               pravim, da v tem primeru Vlada ne postopa prav, ker nima pokritega na nek način
               pogajalskega izhodišča. Kajti dokumente, ki jih Državni zbor sprejema so v koliziji s
               tistim kar pišejo v teh pogajalskih izhodiščih in v poročilu medresorske komisije. To
               ni v redu.</p>
               <p>Kar se pa tiče pitja šampanjca, jaz mislim, da minister z deželnim glavarjem ni
               problematično. Tudi jaz sem tako z Illyjem pa s Tondom spil pa verjetno zato še nisem
               nič prodal, če na to namigujete in treba je vedeti, da odloča Vlada v Rimu in ne
               Vlada v Trstu o tako velikih projektih.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Pukšič, imate proceduralni predlog? Niste bili imenovani, nisem opazil<gap n="..."/> <stage>/
               oglašanje iz dvorane/</stage> Od Jurija? Dobro, ampak drugič prosim dajte takoj po govorniku
               dvigniti roko v takšnem primeru.</p>
               <p>Izvolite, imate repliko.</p>
            </sp>
            <sp who="SDZ5:PukšičFranc">

               <speaker>FRANC PUKŠIČ:</speaker>

               <p>Hvala lepa.</p>
               <p>Je v mirovanju, ker sem tudi komuniciral in kolega Juri to prizna, tako da niste
               naredili proceduralne napake, ker ste mi dali besedo.</p>
               <p>Kolega Juri je torej rekel, da prekinitev diplomatskih odnosov je torej skrajna
               poteza oziroma na njegovi fakulteti so vas učili, da to ni dobro. Ampak vendarle,
               kolega Juri, država katera pravi, da ima dobre sosedske odnose, ko se ministri in
               predsedniki Vlade in tako dalje, objemajo in rokujejo in vse je oh in sploh, kljub
               problematiki, čeprav imamo mi v Zakonu o zunanjih zadevah zapisano, da so
               dobrososedski odnosi povezani tudi z odnosi države do naše manjšine v državi. Seveda
               kljub temu, da se to ne uresničuje, ampak ne bom o tem, tudi naši politiki pravijo,
               da so dobri sosedski odnosi, odlični odnosi in tako dalje. In če pogledamo
               korespondenco. Tam od 5. marca, ko so tržaški ribiči opozorili na problematiko, od
               tega, da bo ohlajeno morje in tako dalje, kaj vse se bo dogajalo, do tega, da je 3.
               septembra komisar z italijansko ministrico za okolje govoril in je dopuščala domnevno
               pripravljenost, da bi Slovenija smela sodelovati pri presoji tega okoljskega
               poročila, potem pa vse tja do 21. avgusta, ko je Alpe Adria Green, ko so odkrili, da
               so s ponarejenimi dokumenti predstavljali to okoljsko poročilo, da so bili dokumenti
               ponaredki in tako dalje in je naša vlada, torej vaša koalicijska vlada 3. septembra
               na to odreagirala in zahtevala oziroma se odzvala, da bo vložila tožbo na Evropskem
               sodišču, je treba vendarle narediti korak naprej. Zdaj pa se spet umikate nazaj
               oziroma vi, Vlada se spet umika nazaj. In ne vem<gap n="..."/> <stage>/ opozorilni znak za konec
               razprave/</stage> kaj je še treba narediti, da bodo v tej Evropi nas začeli ali pa Vlado
               začeli upoštevati. Na takšen način ne in tega enostavno res ne smemo dopustiti. To je
               čez rob<gap n="..."/> <stage>/ izklop mikrofona/</stage></p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Juri, ste vi želeli replicirati Danijelu Krivcu? Ja, izvolite.</p>
            </sp>
            <sp who="SDZ5:JuriLuka">

               <speaker>DR. LUKA JURI:</speaker>

               <p>Hvala lepa.</p>
               <p>Na kratko, ker se pri nekaterih zadevah strinjava, na primer pri tem, da
               pričakujemo, da bodo vsi sklepi medresorske komisije spoštovali tisto, kar je
               napisano v Državnem zboru. Dobesedno. Katerokoli drugačno sklepanje je izven tistega,
               kar je po mojem mnenju sprejemljivo.</p>
               <p>A vendarle, če se vrnemo na vprašanje komisarja. Vaš odgovor je bil jasen, da ne
               pričakujete nobene nepristranske vloge, ampak vendarle aktivnejšo vlogo v sklopu
               evropskega duha. Ampak to je pa vendarle navodilo. Torej mi zdaj postavljamo
               navodilo, da nekaj pričakujemo, hkrati pa se zavedamo, da teh navodil komisar ne sme
               spoštovati. Prihajamo v neko paradoksno kontradiktornost argumentov. Jaz predlagam,
               da se bolj osredotočimo na stališče Slovenije in da to predvsem poudarjamo, da pa
               evropske komisarje pustimo pri upanju in veri, da delajo svoje delo čim boljše. Konec
               koncev ali pa bomo evropskega komisarja spet potrdili z naslednjo komisijo, pa je
               spet naša stvar in naša odločitev. Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Jerovšek.</p>
            </sp>
            <sp who="SDZ5:JerovšekJožef">

               <speaker>JOŽEF JEROVŠEK:</speaker>

               <p>Hvala lepa, gospod predsedujoči. Spoštovani gospod minister, kolegice in kolegi!</p>
               <p>Ko danes o tej pomembni točki, temi in točki o tem projektu, ki je bil projektno
               umeščen na slovensko mejo v morju in ki bo zaznamoval in škodoval, če bo realiziran,
               Sloveniji. Ko o tem razpravljamo, sem zgrožen nad načinom, na kako krčevit način
               vladni poslanci bežijo pred možnostjo, da bi bili vsaj informirani. Ob tem, ko sem
               soočen z včerajšnjo nemočjo, nebogljenostjo, ko se mi je minister zasmilil, popolnoma
               neinformiran, pa danes kar naprej nadaljevanje tega, da ni zaskrbljenosti. Da ni
               interesa o tem pred čem in v kakšni fazi smo in kaj nam pripravljajo. In človek se
               nujno mora vprašati quo vadis Slovenija pod to vlado, in to oblastjo. Kam plovemo,
               kakšne krmarje imamo? Nesmisli in neumnosti, ki jih vladni poslanci govorijo v
               navidezno obrambo in begu pred resnico, so tako nezaslišani, da si nisem mislil, da
               lahko izrečejo tudi takšne stvari.</p>
               <p>Moram najprej gospodu predsedniku, gospodu Gantarju, ki ga ni tukaj, reči, da
               protestiram, da govori, da je pri nas na tej strani opaziti sindrom užaljenosti. Ali
               predsednik parlamenta ne vidi, da smo zaskrbljeni oziroma da vidimo, da Slovenijo
               dušijo, žal jo dušijo sosedje in da ji zategujejo zanko? Gospod Gantar je rekel:
               <q>"Nujna je nadzorstvena funkcija parlamenta."</q> Se strinjam, nad Vlado. Seveda pa danes
               govori čisto druge stvari in ukrepa kot predsednik parlamenta v diametralnem
               nasprotju s tem, kar je napisal v sklepih, ki jih je sam predlagal pred štirimi leti,
               ko je zapisal: <q>"Državni zbor Republike Slovenije poziva Vlado Republike Slovenije, da
               Državni zbor seznani z vsemi aktivnostmi Vlade do danes, vključno z izčrpnim
               poročilom o vseh formalnih in neformalnih srečanjih na temo obeh plinskih
               terminalih."</q> Jaz se bojim za hojo predsednika v bodoče, pokončno hojo, kajti, če mu
               je ta oblast že tako skrivila hrbtenico, da ne ve kaj je napisal in da danes dela
               salto mortale in nasprotuje temu, da bi dobili informacijo tukaj. Pri salto mortale
               se pogosto zlomi hrbtenica in me skrbi za njega, če bo delal takšno salto
               mortale.</p>
               <p>To se dogaja v trenutku, ko smo soočeni z najhujšo ekološko katastrofo v svetu v
               Mehiškem zalivu. Pričakoval bi, da bo italijanska stran ob takšni mednarodni
               situaciji manj arogantna. Vendar ponižanje, ki ga je izvedla italijanska ministrica
               na račun našega ministra v Trstu, ko mu je dejala: <q>"Basta, mi smo se odločili"</q>, je
               nekaj kar v diplomatskih in meddržavnih odnosih redko srečamo, sploh, če jih
               predstavniki tiste države označujejo za dobrososedske. Namesto, da bi dejansko v
               parlament, kjer bi morala biti popolna informacija, prišel predsednik Vlade oziroma
               ne znam si zamisliti, da ima lahko neki minister, da ga v Vladi tako ponižujejo
               oziroma da so v Vladi takšni odnosi, da se ne informirajo, da resorni minister ne ve
               nič o tem kaj se z drugo državo dogovarja predsednik Vlade po nekaj dneh. In da bi
               sprejeli ta sklep, da to informacijo moramo dobiti. Ne, to se zavrača s strani
               predsednika parlamenta.</p>
               <p>Danes bi morali verjetno v kakšnem delu zapreti sejo, pridobiti informacije Sove,
               kaj se pod mizo dogovarjata Italija in Hrvaška. Kaj sta se dogovarjali v času
               slovenskega poraza ob arbitražnem sporazumu? Informacije Sove, ki so po mojih
               informacijah arogantne v zvezi s tem, obveščevalne agencije, da bi se na zaprti seji
               seznanili, kakšni so vsi scenariji, o katerih se na naš račun, na naših hrbtih in na
               slovenski račun dogovarjajo. Vlada je tudi v tej zadevi očitno pokleknila. Predsednik
               Vlade je imel v soboto tukaj predsednika vatikanske vlade. Vemo, da se s temi zvezami
               in s to diplomacijo da največ storiti v Evropi in po svetu. Ampak raje je odšel
               naslednji dan v nedeljo v Libijo in zgodil se je praktično diplomatski škandal, če
               imaš takšnega gosta, da odideš in seveda bo vatikanska diplomacija zelo verjetno
               delovala proti interesom Slovenije, ker je ponižal predsednika državnega tajnika
               vatikanskega. Tam bi bistveno več pridobil, kot pa so ti dogovori in pogovori v
               puščavi, o katerih nihče ne želi dati niti besede informacije lastnemu parlamentu.
               Sprašujem predsednik Vlade, o čem se je dogovarjal? Naj ne skriva pred poslanci
               Državnega zbora. Naj obvešča svoje ministre, o čem se dogovarja. Drugače bomo soočeni
               s tako katastrofalnimi posledicami, kot nas čakajo v slučaju arbitražnega
               sporazuma.</p>
               <p>Po vsem tem, kako tišči glavo v pesek slovenska vlada, je jasno, da je na tihi način
               v vse hude posledice privolila. Ta projekt plinskih terminalov je bil ob tisoč 700 km
               italijanske obale projektno postavljen na mejo s Slovenijo v okolici Tržaškega
               zaliva. Če bi bilo v Trstu in v pokrajini še isto etnično stanje, kot v prvi svetovni
               vojni, bi bil isti odstotek Slovencev v Trstu, če jih ne bi poromanizirali s
               priseljenci z juga, preplavili, potem Italija tam ne bi postavljala ekonomskih
               kapacitet, ker bi se bala, da bi pridobila moč slovenska manjšina. Sedaj, ko je po
               fašizmu in s sistematično politiko naša manjšina žal postala šibka, se je zmanjšala,
               sedaj bodo seveda za to rabili nove delavce iz Sicilije, ki bodo spreminjali naprej
               narodnostno sliko Trsta in zaledja.</p>
               <p>Pri tem navzven nemo sodeluje slovenska vlada, navznoter pa s soglasjem. Očitno.
               Nimate države v Evropi, kjer bi tako flagrantno vlada odklonila informacijo o ključni
               zadevi za državo, o tem, kaj se dogaja v podpalubju. Nimate takšne države. Gospod
               minister, plediram na vas, sem vam povedal, da ste se mi zasmilili sinoči, ker ste
               pokazali, žal ste morali pokazati nebogljenost in neobveščenost. Ampak zaradi vaše
               integritete, če v teku te seje ne boste dobili informacijo, ki jo lahko tukaj na
               odprti ali zaprti seji v zvezi s tem poveste, potem zaradi obrambe vaše integritete
               odstopite, ponudite odstop, ker boste s tem ohranili pokončno držo. Ne pustite se
               poniževati! To je ponižanje, žal. Ponižala vas je italijanska ministrica in ponižal
               vas je predsednik Vlade.</p>
               <p>Meni je sedaj jasno, zakaj je zadnjič na sprejemu ob 300 ljudeh italijanski
               veleposlanik nediplomatsko agitiral za arbitražni sporazum. Zato, ker je v dogovoru z
               Italijo in Hrvaško in ker je dober za Italijo in Hrvaško ter slab za Slovenijo. To je
               več kot jasno.</p>
               <p>Kaj vse se bo zgodilo s tem terminalom, ker se bojim, da je vse dogovorjeno, da
               slovenska vlada nima moči, ker so ji zvili roke na drugih točkah, da bi se temu
               uprla. Ne samo okoljske stvari, ampak nepredvidljive ekološke katastrofe se ob takih
               zadevah zgodijo. Mehiški zaliv je primer pa je ne vem koliko oddaljen od obale. Ampak
               tudi veduta Tržaškega zaliva bo spremenjena, ker bo to ogabno poslopje terminala
               stalo tam, ki je drugačno od pristaniških žerjavov in tega. Odganjalo bo turiste iz
               slovenskega morja, uničilo bo ribištvo. Z arbitražnim sporazumom je bila podpisana
               smrtna obsodba Luki Koper, tako da, kot sem že rekel, po uveljavitvi, čez nekaj let,
               bo v Kopru samo še <q>"Luka Juri"</q>, ne pa Luke Koper.</p>
               <p>Spoštovani predstavniki Vlade, poslanke in poslanci iz koalicijskih vrst, poglejte
               si svoje sklepe izpred štirih let! Poglejte si, kaj ste zapisali in se nehajte
               sprenevedati. Če je kapitulacija že podpisana, potem povejte. Potem naj odstopi
               celotna vlada! Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p><gap n="..."/> <stage>/ oglašanje iz dvorane/</stage> No, gospod Luka Juri, ni bilo to citiranje ali
               pojmovanje vašega mnenja, bilo je nekako<gap n="..."/> Ampak v redu, izvolite.</p>
            </sp>
            <sp who="SDZ5:JuriLuka">

               <speaker>DR. LUKA JURI:</speaker>

               <p>Hvala, predsedujoči.</p>
               <p>Rad bi samo odgovoril, da je lahko kolega brez skrbi, da se bo še naprej Luka Juri
               boril za to, da bo obstajala še naprej Luka Koper. Ne samo Luka Juri, ampak kolegice
               in kolegi iz Socialnih demokratov smo se v zadnjih dveh letih močno borili za to, da
               bi vendarle to pristanišče prešlo iz investicijskega krča, v katerega je padlo zaradi
               takšnih in drugačnih odločitev, delno botrovanih zaradi krize, delno pa tudi zaradi
               nestrateškega načrtovanja. Kvečjemu, če bi se nadaljeval način vodenja, ki se je
               dogajal v stilu prejšnje uprave, bi potem res od dveh luk ostal samo eden.</p>
               <p>Ob tem pa še en post scriptum. Predlagam, da kolegi iz poslanske skupine obrazložijo
               kolegu Jerovšku, kakšna je razlika med protiobveščevalno agencijo in oglaševalsko
               agencijo. Eno in drugo ni isto. Oglaševalska agencija prodaja oglase,
               protiobveščevalna služba pa dela nekaj čisto drugega. Vidim, da se že posvetuje,
               verjetno mu to obrazlagajo. Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Zanoškar. <stage>(Ga ni.)</stage> Gospod Križman, izvolite.</p>
            </sp>
            <sp who="SDZ5:KrižmanMarijan">

               <speaker>MARIJAN KRIŽMAN:</speaker>

               <p>Hvala lepa, gospod podpredsednik.</p>
               <p>Ne samo plinski terminali, veliko več je bilo do sedaj z italijanske strani
               narejenega brez seveda nikakršnega našega soglasja. Ampak, če bi si vzeli čas in
               pogledali severno Italijo, vsaj tisti del, ki meji nekako na našo državo, na Tržaški
               zaliv, boste ugotovili, da je vsa razvita industrija, predvsem kemična in siceršnja
               industrija in je tudi kolega Luka prej rekel, železarska, vsa skoncentrirana ob reki
               Pad in mi v slovenski Istri, Kopru, Izoli in Pirnu, enako imamo s tem zelo zelo hude
               težave, kajti merilne naprave kažejo čezmerno število delcev v zraku kot naj bi bilo
               dovoljeno za vdihavanje čistega zraka. V vsem tem razdobju, vsem tem času, pa ne tako
               daleč nazaj, ne 50 let nazaj, ne tista država, ampak še vedno ta država, ni nihče
               nikoli reagiral, nihče nikoli se ni zanimal za to, kaj se pravzaprav v sosedstvu
               dogaja. Danes se dogaja ena večjih zadev, to so plinski terminali in seveda se
               strinjam, da je treba reagirati, se odzvati ostro, ampak tudi strokovno. Zato nimam
               nobenih problemov, kajti ekipa, ki jo vodi minister Žarnić, je po mojem prepričanju
               dobra ekipa, sposobna. Državni sekretar je izkušen človek, desna roka ministra, tako
               da jaz nimam prav nobene bojazni, da ti ljudje ne bodo znali pravilno ukrepati.</p>
               <p>Drugo je kaj si naša sosednja stran želi in kakšno razpravo želi pripeljati v
               Državni zbor, da bi seveda izkoristila nekaj reklamnih trenutkov. Če vam ob tej
               priložnosti preberem, dovolite, da preberem direktno, da ne bo kakšnih kasnejših
               pomot, zmot ali pa replik. Gospod Marjan Bezjak je izjavil sledeče: <q>"Lahko bi rekli
               bravo, vse čestitke italijanski ministrici, da se ne zgleduje po sosedih, kaj bodo
               rekli, kakšno mnenje ima Slovenija. Slovenci so bebci, morje podarjajo Hrvatom, nam
               Italijanom pa bo tako ali tako pripadal še preostanek Tržaškega zaliva. Vidi se, da v
               Slovenskem primorju ni Slovencev, nekaj je Hrvatov, nekaj Italijanov. Zato Slovenci
               žal ne bomo imeli več morja ali Primorske. Mi, ki nam ni vseeno za Slovenijo in kaj
               se bo z njo v prihodnje dogajalo, smo pa drugačnega mnenja, smo Slovenci, ki imamo
               radi to državo in nismo prodane duše, nismo državljani lastnih interesov, vemo, kaj
               pomeni plinski terminal in kaj pomeni ekološka plinska bomba. Nam Štajercem so vzeli
               Koroško in razumemo, kaj je krivica."</q></p>
               <p>Ta vaš vložek bo dal izjemno velik prispevek k temu, da bodo plinski terminali šli v
               skladu z zakonom in da se bomo z Italijani v resnici v zelo kratkem zmenili. Če ste
               za to rabili izredno sejo, potem ste pa res dosegli svoj cilj. Upam, da so to slišali
               ljudje v Slovenskem primorju, kako lepo ste jih okarakterizirali in upam, da se vas
               bodo tudi zapomnili. Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Dovolite, spoštovane kolegice in kolegi, da pozdravim prisotne častne konzule, ki se
               v Sloveniji udeležujejo prvega posveta častnih konzulov v Republiki Sloveniji. Lep
               pozdrav!</p>
               <p><stage>/ aplavz/</stage></p>
               <p>Sedaj pa dajem besedo gospodu Francu Juriju.</p>
            </sp>
            <sp who="SDZ5:JuriFranco">

               <speaker>FRANCO JURI:</speaker>

               <p>Hvala za besedo gospod predsedujoči.</p>
               <p>Žal moram reči, da sem razočaran ob taki razpravi. Na začetku je izgledalo, da se
               bomo poenotili in da bomo končno državotvorno, parlamentarno in demokratično prišli
               do vsaj podobnih stališč. Navsezadnje že leta in leta razpravljamo o plinskih
               terminalih v Tržaškem zalivu in te razprave so omogočile soočenje z zelo utemeljenimi
               argumenti. Takrat, ko je Vlada ustanovila, imenovala svetovno medresorsko skupino za
               spremljanje problematike terminalov v Tržaškemu zalivu, je prišlo dejansko do izjemno
               kvalitetnih rezultatov. Na podlagi teh rezultatov sta parlament in Vlada sinergično
               delovala in preprečila, da bi se postopki za postavitev terminala v Tržaškemu zalivu
               nadaljevali nemoteno. Delovala je diplomacija, delovala je poslanska diplomacija,
               delovala je civilna družba in v tem okviru smo dejansko dosegli, bilo je seveda lažje
               s prejšnjo italijansko vlado, kajti to je bila Vlada, ki je kakorkoli že prisluhnila
               nekaterim pripombam civilne družbe prizadetih občin in tudi sosednje države
               Slovenije, tako da je dejansko zamrznila postopke in je ugodila zahtevam po pripravi
               presoje o čezmejnih vplivih.</p>
               <p>Žal se je politično okolje v tem času spremenilo in prišli smo do zaključka, da je z
               nekatero določeno politično opcijo, ki trenutno vlada v sosednji Italiji nekoliko
               težje vzpostaviti dialog. Se je treba pogajati nekje bolj spretno, ampak vsekakor
               možnost za pogajanje še vedno obstaja. Kajti Italija in Slovenija sta članici
               Evropske unije, kajti obstajajo konvencije kot je SPO konvencija, obstajajo evropske
               direktive znotraj katerih so tudi možnosti, da projektom, načrtovanjem, ki so sporni
               z vidika čezmejnih vplivov ugovarjamo na podlagi mednarodnega prava.</p>
               <p>Ne smemo pozabiti na številne razprave, pri katerih je prav opcija, ki danes zahteva
               odločno držo, skušala izničiti pomen mednarodnega prava. Že zdavnaj, ko smo se
               pogovarjali o arbitražnem sporazumu je izgledalo, da mednarodno pravo ni koristno.
               Ne, ker ni koristno, je ključno sredstvo za to, da dosežemo pravične rešitve tam,
               kjer preneha bilateralni dialog. Tudi v zvezi s terminali. Mimogrede, toliko bizarnih
               stvari smo slišali danes iz ust nekaterih poslancev opozicije, denimo gospoda
               Pukšiča, ki nas je žal zapustil, ki nas poučuje o geografiji in demografiji sosednjih
               dežel. Tako bizarno, da je recimo dobesedno zatrdil, da pri Žavljah živi 400 tisoč,
               400 tisoč ljudi! Veste, cel Trst ima 205 tisoč prebivalcev, Žavlje pa je samo
               frakcija v občini Milje. Milje ima vsega skupaj 13 tisoč 200 prebivalcev pri Žavljah.
               To so prebivalci, ljudje, ki živijo v tistem predelu, ki ga domačini imenujemo
               Milinja ali Montedoro, kjer živi kvečjemu 3 tisoč ljudi. Ampak teh 3 tisoč ljudi je
               seveda še kako zainteresiranih za to, da se tisti projekt ustavi, saj je na kocki
               kvalitete njihovega življenja.</p>
               <p>Ni res, da gre samo za vprašanje čezmejnih vplivov. Gre za vprašanje tudi
               katastrofalnih vplivov na tiste občine, ki so neposredno prizadete in ki so večkrat
               že nasprotovale plinskemu terminalu v Žavljah; to sta občina Milje in občina Dolina.
               Ampak žal tako italijanska zakonodaja kot tudi naša zakonodaja lokalnim skupnostim
               omogoča le malo vpliva pri teh odločitvah. Odloča samo država in dežela Furlanija -
               Julijska krajina. Torej tam se odvija tudi pink ponk odločanje, ki bo botrovalo
               morebitni gradnji tega terminala.</p>
               <p>Drugi konsistenten in relevanten faktor je sosednja država, ki ob uporabi
               mednarodnega prava, konvencij in evropskih direktiv lahko ovira, lahko prepreči, če
               strokovna presoja dokaže, da so vplivi škodljivi. V takšnem primeru obstaja možnost,
               da takšno načrtovanje tudi ustavimo.</p>
               <p>Kolega Krivic [l. l.] <stage>([l. l.] lapsus lingue, na katerega sledi odziv v
                  nadaljevanju razprave. Pravilno: Krivec.)</stage> je na začetku, moram reči, zelo
               korektno izpeljal uvodno predstavitev do točke, kjer je žal predlagateljica te seje
               spet padla. Tam sem tudi jaz zaznal nekakšno užaljenost oziroma afekt, verjetno
               zaradi izgubljenega referenduma, zaradi poraza, zaradi Ustavnega sodišča včeraj,
               skratka kar nekaj faktorjev je, ki so v bistvu onesnažili tisti prvotni namen, kar bi
               lahko bilo skupno izhodišče vseh strank in tudi Vlade, zato da nadaljujemo pri vseh
               prizadevanjih za ustavitev gradnje plinskih terminalov v Tržaškem zalivu. Žal po
               tisti uvodni razpravi, ki je bila recimo v večini korektna in bi jo sam tudi
               podpisal, ste zašli v razpravo, kjer smo slišali dejansko vse in dejansko to kar je
               najbolj udarilo ven, je bila ta zamera, skoraj privoščljivost, skoraj želja, da
               slovenski vladi ne bi uspelo pri teh prizadevanjih. Torej ste vlekli ven premierja
               Pahorja in njegove pogovore z Berlusconijem v Libiji. Točno vemo, da se premierji
               pogovarjajo in tudi jaz sem zainteresiran za vsebino njunega pogovora, sem
               zainteresiran. Tisti pogovor je politično relevanten, pravno pa ne. Pravno imamo mi
               tukaj vse elemente, imamo Vlado, imamo ministra, imamo Državni zbor in tudi gospod
               Pahor bo moral upoštevati to, kar mi odločamo in kar odloča Vlada, kar nosi žig
               Vlade. On se lahko pogovarja, ampak ni prvič in verjetno ne bo zadnjič, ampak jaz se
               ne bi zdaj ustavil pri tem problemu, pri tem vprašanju in vse skupaj zreduciral na
               tisto, kar sta si povedala Berlusconi in Pahor. Vemo, kako potekajo te razprave, žal
               je bilo bistveno več škode takrat, ko sta se neformalno pogovarjala Illy in Rupel,
               leta 2006, ko se je vse skupaj začelo. Že takrat je član vaše stranke v bistvu
               napovedal scenarij, ki se zdaj ponovno obeta. Žavlje – ja, offshore sredi zaliva –
               ne. Ampak zdaj imamo še dodatek obeh pristanišč. V igri so.</p>
               <p>Prej smo predstavili stališče Poslanske skupine Zares in zdaj ga bom ponovil in ga
               je ponovil tudi kolega Gantar. Mi pozdravljamo vse presoje čezmejnih vplivov. To ni
               nacionalna želja, to ni samozaščita nacionalnega interesa, državnega interesa
               Slovenije, to je zaščita zdravja in normalnega življenja ljudi, ki živijo ob meji.
               Jaz bi rad opozoril, da so tisto peticijo podpisali na eni in na drugi strani meje.
               Da boj za kvalitetnejši razvoj Tržaškega zaliva ni samo slovenski boj, je tudi boj
               okoljevarstvenikov z druge strani. Alpe Adria Green v glavnem deluje na podlagi
               ekoloških bojevnikov iz Trsta. Tehnično omizje gasilskega sindikata dežele Furlanije
               - Julijske krajine, ki je bilo tukaj v Ljubljani in je posredovalo tudi naši vladi
               kar nekaj relevantnih in pomembnih ocen in analiz, deluje na oni strani. Zavedajmo
               se, da ta boj ni boj med Slovenijo in Italijo, med Slovenijo in Hrvaško. Ampak je to
               soočenje z močnimi interesi, ki delujejo na višji ravni, ki se povezujejo tudi v
               vladnih krogih, v visokih političnih krogih in niso nujno interesi ljudi,
               prebivalstva, ki živi ob tisti obali in zalivu.</p>
               <p>Še en podatek. Vi manipulirate, žal, s pomembnim vprašanjem plinskih terminalov in
               točno veste, da stranka Zares, Poslanska skupina Zares, da podpisani ostajajo
               dosledni na stališčih, da je treba te projekte ovirati in ustaviti vsaj do trenutka,
               ko ne bo jasno ali obstajajo čezmejni vplivi. Tukaj zahtevamo nevtralno, strokovno,
               znanstveno presojo in želimo, da se preko Evropske komisije ta presoja in ta ocena
               tudi izvede. Italija je dolžna zamrzniti vse postopke dokler ne bodo vse pravice in
               dolžnosti, ki izhajajo iz mednarodnih konvencij, tudi uresničene. Ampak vi ste spet
               želeli dokazati, da Slovenija ne bo več pomorska država, da izgublja svojo specifično
               težo v tem delu Jadrana. Žal ti očitki prihajajo iz istih celinskih regij, ki so
               glasovale, kot so glasovale na referendumu in niso ničesar razumele o dejanskem
               stanju na Primorskem, na Obali, na obali Tržaškega zaliva. Vi tistih krajev, tistih
               problemov, tistih mentalitet ne poznate in zato si upate govoriti stvari, ki ne
               vzdržijo.</p>
               <p>Veste kaj pomeni korelacija? Dajte malo kolerirati, povezati dva podatka. Tisti, ki
               so prvi masovno podpisali proti plinskim terminalom in ki so na prvi bojni črti proti
               plinskim terminalom, ne samo v Žavljah, ne samo sredi zaliva, ampak tudi v Kopru.
               Preberite si ta današnji članek, zelena luč, Sodišče razveljavilo rdečo luč za
               plinski terminal v Kopru. Seveda je še dolga pot. Jaz upam in polagam na dušo
               ministru Žarniću, naj prepreči nadaljevanje poskusa, da bi v Kopru, sredi mesta,
               dobili plinski terminal. Ampak s strani SDS smo slišali največ naklonjenosti tej
               možnosti na drugih razpravah. Gospod Petan, ki je danes tu nastopal zelo herojsko, je
               bil med tistimi, ki so večkrat nasprotovali našim kritikam možnosti, da bi zgradili
               plinski terminal, ne v Žavljah, sredi Kopra, tisoč metrov od mestne plaže in mestnega
               jedra! To je bilo za nekatere sprejemljivo. Za nas, ki tam živimo, ni. Ljudje na
               Obali, ki so masovno proti plinskim terminalom in branijo svoje morje in svojo obalo,
               so masovno glasovali za arbitražni sporazum, ker ne razumejo stvari tako, kot jih
               razumete vi, ampak jih razumejo modro, ker se zavedajo, da mi nismo v vojni s
               prebivalstvom onstran meje ali onstran Dragonje, ampak da moramo s tem prebivalstvom
               sodelovati za skupen razvoj in skupno kvaliteto življenja. V tem je smisel vseh
               predlogov in pobud, ki gredo v smeri ustvarjanja neke skupne strategije, okoljske
               strategije za Tržaški zaliv. Posledično tudi infrastrukturne in energetske
               strategije, zakaj pa ne, nihče ni proti plinu, ampak dajmo ga locirati nekje, kjer ne
               bo pomenil nobenih nevarnosti in problemov za plovbo ali za prebivalstvo. Naše ladje,
               večkrat je bilo povedano in ponovljeno, naše ladje plujejo že danes po italijanskih
               teritorialnih vodah. Izhodna pot iz koprske luke je pri italijanskih vodah, nikoli ni
               bilo problemov in jih verjetno tudi ne bo. Kako bodo plule po vzhodni obali gor, bomo
               še videli, ampak verjetno po hrvaških vodah, ker tudi če bo stik, ladje izberejo
               najkrajšo pot. Najkrajša pot gre tako ali drugače vedno vsaj v enem delu po
               teritorialnih vodah sosednje države. Ampak to sploh ni bistveno. To nima nobenega
               pomena ne s terminali, ne s plovbo. Medtem ko terminal, ki bi nastal sredi zaliva, bi
               posegal s svojo varnostno cono v naše teritorialne vode. Tam imamo vse adute in vse
               možnosti to preprečiti.</p>
               <p>Pri Žavljah pa moramo dokazati dejansko, da bo prišlo do čezmejnih vplivov.
               Manipuliranje z muljem, morebitna prisotnost težkih kovin v Tržaškem zalivu je
               problem, ki zadeva nas, ki zadeva Tržačane, ki zadeva prebivalce Gradeža, ki zadeva
               prebivalce Savudrije in tako dalje, vse ribiče. Mi, ne vi, predvsem mi jemo tiste
               ribe. Verjemite, da smo še kako zainteresirani za to, da ne bi jedli živega srebra in
               drugih težkih kovin. Zato, še enkrat, dajmo skupaj omogočiti presojo vseh posegov
               tako pri nas, kot na italijanski strani. Dajmo se dogovoriti s sosedi dejansko za
               drugačen razvoj v Tržaškem zalivu.</p>
               <p>Danes se tudi v samem Kopru dogajajo stvari, ki so izven nadzora inšpektorjev
               oziroma nihče ne ve kaj se dogaja s tistim muljem, kjer poglabljajo akvatorij pri
               semedelski vpadnici in ga dobimo potem na Bonifiki kot podlago za nove gradbene
               posege, če je res tisti mulj problematičen, to so hude stvari. Zato imamo lepo
               priložnost, da ob vsej tej razpravi oblikujemo skupno zahtevo, skupno pričakovanje,
               da se končno začnejo reševati in da se zainteresirano javnost sproti obvešča o vsej
               tej problematiki. Vendar pustimo ta politični in ideološki balast, ki ga vedno
               vlečete in ga zlorabljate zato, da bi zameglili situacijo, ne da bi jo razbistrili.</p>
               <p>Zahvaljujem se vam za pozornost in bom pustil 2 minuti za morebitno repliko. Pozivam
               vas k bolj konstruktivnemu dialogu.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Imate proceduralni predlog? V imenu predlagatelja?</p>
               <p>Izvolite.</p>
            </sp>
            <sp who="SDZ5:KrivecDanijel">

               <speaker>DANIJEL KRIVEC:</speaker>

               <p>Repliko, ker sem bil tudi omenjen. Predvsem pa glede priimka. Ni Krivic, ampak
               Krivec. Prosim.</p>
               <p>Kar se tiče uvodne razprave, upam, da ste jo tudi tako razumeli, kot konstruktivno
               in da želimo Vladi pomagati, predvsem pa okoljskemu ministru pri nadaljnjih
               ukrepanjih. Kaj iz tega veje in kako vi čutite določene odstavke je to na nek način
               vaš problem, ampak zadeva ni bila mišljena tako, kot si jo vi na nek način razlagate.
               Tudi ta prostor ob meji, hvala bogu, tudi jaz dobro poznam in vem kako se zadeve
               odvijajo v tem čezmejnem prostoru, kako se projekti umeščajo, kako se ne umeščajo,
               tako da tudi z moje strani je nekaj izkušenj na tem področju. Tudi jaz jem ribe v
               tistem delu, tako da ne bi se upal tako enostransko izvajati teh dejstev, kako samo
               obala pozna problematiko. Strinjam se z vami glede večine stvari, ki ste jih povedali
               glede umeščanja in vsega ostalega. Zato je še toliko bolj presenetljivo, da tiščimo
               vsi glavo v pesek kar se tiče časovnice, ki se odvija. Od junija lanskega leta do
               konca leta 2009 so bila neka dejstva o teh medsebojnih odnosih med Italijo in
               Slovenijo sprožena, zapisana, vendar mi o tem nismo bili obveščeni. Nasprotno. Mi smo
               konec leta celo sprejeli resolucijo, ki je v nasprotju s tistim, kar v teh dokumentih
               piše in tukaj jaz vidim problem in tukaj ima težavo tudi Vlada v nadaljnjih korakih,
               ker smo ji mi zavezali roke z resolucijo.</p>
               <p>V dokumentih, ki jih pa sedaj imamo na voljo, o tem kako se je medresorska komisija
               pogajala in kako so se dopuščale možnosti tudi za umeščanje nekaterih objektov, pa je
               Vlada že na to pristajala in bi bilo prav, da nas opozori, preden smo to resolucijo
               tako zavezali in tako blokirali na nek način pogajalsko izhodišče, ki ga ima Vlada v
               odnosu do umeščanja teh objektov. Ko beremo to gradivo, kjer se nekdo pogovarja o
               tem, kako bi bilo možno umeščati določene projekte, kasneje pa mi kot Državni zbor in
               tukaj se strinjam z vami, mi smo zavezujoč organ tudi za Vlado in naša resolucija ni
               samo za to, da jo sprejmemo in je, tako kot je bilo prej rečeno, mrtva črtka na
               papirju. Se pravi, ko smo mi to resolucijo sprejemali, nismo imeli teh podatkov, kako
               se pogajanja, dogovori odvijajo. V nasprotnem primeru bi verjetno kakšen člen drugače
               oblikovali, zdaj pa imamo težavo. Imamo težavo tudi s tem, da nam Vlada in določeno
               resorno ministrstvo ne poročata, tako kot so sklepi Državnega zbora, odbora in kot
               narekuje resolucija. O tem je problem. Načeloma o problematiki, o okoljskih vplivih,
               o vplivih na ljudi, ki tam živijo, se pa z vami popolnoma strinjam. Ampak procedure
               se pa ne spoštuje.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospa Silva Črnugelj.</p>
            </sp>
            <sp who="SDZ5:ČrnugeljSilva">

               <speaker>SILVA ČRNUGELJ:</speaker>

               <p>Hvala lepa za besedo. Lepo pozdravljeni gospod minister in sodelavci, kolegice in
               kolegi!</p>
               <p>Danes smo poslušali veliko stvari na temo manipulacija, komunikacija, tajna
               diplomacija in ne vem kaj vse skupaj. Eni pod tajno diplomacijo razumejo nekaj, drugi
               spet drugo in tretje. Za nekatere je tajna diplomacija normalen del življenja in
               komuniciranja, za nekatere je pa to čudna stvar. Ker smo v obdobju nogometa, mislim
               tisti, ki ste recimo poslušali o taktikah nekaterih klubov, kako in na kakšen način
               se dogovarjajo, kako se recimo zaprejo v določene sobe, klube in po mesece in mesece
               debatirajo in noben ne sme vedeti kakšna je taktika kluba, kdo je v kakšnih vrstah,
               kdo koga napade in kdo koga kje brani in na katerem področju. Ampak dobro, stvar
               okusa in stvar je pač umetniškega vtisa kako se kdo na kakšen način loti zadeve.</p>
               <p>Današnja tema ima kar dolg, bi človek rekel, zgodovinski stalež oziroma dolgi rep.
               Zelo dolgi rep. Verjetno, da bolje poznajo poslanci tudi prejšnjega sklica in o temu
               ste se pogovarjali, ampak ker so podnebje, energetika, varnost okolja zelo pomembni
               za zdravje vseh nas, predvsem pa sta zakonito in zakonsko področje ekstremno
               zapletena, sploh pa, če gre za dve sosednji državi, ki sta v Evropski uniji, je treba
               upoštevati določeno zakonodajo direktive, ki jih je sila veliko. Skoraj bi človek
               rekel preveč in dvomim, da v tem okolju, pa tudi v okolju nenazadnje Bruslja,
               obstajajo ljudje, ki enostavno poznajo kompletno to zakonodajo, pa vam bom samo malo
               prebrala, da ne bi kar na pamet govorili, koliko stvari je treba upoštevati in imam
               kar dolg seznam. Ne bom se šla Filibustra pa prebirala, recimo 7 ali 14 ali 24 ur,
               ampak samo eno stranico pa da vidite koliko to pomeni. To so samo naslovi nekaterih
               predpisov, katere je treba upoštevati. Če bi se pa recimo šlo v vsebino teh naslovov,
               bi pa stvar bila daleč bolj zapletena in bi bil sigurno tim tistih, ki o tem
               postavlja svoje mnenje in daje dokončne sklepe in zaključke, večji. Sigurno pa se
               procedura tako kot pri nas konča, ostale vsebinske zadeve so pa na drugih zadevah in
               področjih.</p>
               <p>Imamo novo direktivo o obnovljivih virih energetike, Direktiva 2000/28/ES Evropskega
               parlamenta in Sveta z dne 23. aprila 2009 o spodbujanju uporabe energije iz
               obnovljivih virov. Spremembe in kasnejši razveljavitvi direktive iz leta 2001 pa
               ostanejo le nekateri deli, ki še vedno veljajo. Potem imamo odločbo o delitvi naporov
               številka 406/2009/ES Evropskega parlamenta in Sveta z dne 23. aprila 2009 ob
               prizadevanjih držav članic za zmanjšanje emisij toplogrednih plinov na manjšo
               stopnjo. Do leta 2020 izpolnjujejo zavezo skupnosti za zmanjševanje emisiji
               toplogrednih plinov in tako naprej. Potem imamo revizijo in okrepitev sistema
               trgovanja z emisijami in vrsto drugih zadev. Imamo Direktivo parlamenta in Sveta z
               dne 23. aprila o geološkem shranjevanju ogljikovega dioksida in spremembo Direktive
               85/337/EGS in Direktive 2000/60/ES pa 2001/80/ES Evropskega parlamenta in Sveta ter
               Uredba številka 1000/13 in tako naprej.</p>
               <p>Vsebine teh direktiv so sila zahtevne in sila delikatne. Nenazadnje tudi bruseljski
               uradniki in specialisti, ki to tolmačijo, da ne govorim o prevodnih inačicah, ki so
               zelo različne. Normalno je, da na tej poti komunikacije prihaja do različnih
               tolmačenj in gledanj in da vsak na svoj način ščiti svojega in svoje področje. Samo
               veste, nekdo je rekel: <q>"To je Piranski zaliv, to je Koprski zaliv, to je Tržaški
               zaliv."</q> Zavedati se moramo, da je Jadransko morje eno morje. Tisti, ki poznate kako
               je geološko postavljeno med katere države, da zdaj ne obnavljamo geografije in smo
               vsi v tem Jadranskemu morju soodvisni, zelo! Daleč bolj kot sicer na prvi pogled
               izgleda. Bila je tam neka težka nesreča, tik pred Rovinjem pa je bilo izlitje nafte
               na italijanski strani, kjer je to šlo v Jadransko morje. Pa je bila nesreča tudi v
               Koprskem zalivu in tako naprej in smo se vsi nekaj dni, tednov tresli, potem pa smo
               enostavno pozabili in nikakor nismo mogli dojeti in dobiti toliko energije, da bi
               enkrat vendarle podpisali takšno konvencijo za zaščito kompletnega Jadranskega morja
               od začetka do konca. Ker najmanjše razlitje nafte na začetku ali pa na sredini
               Jadrana ogroža vse.</p>
               <p>Jaz mislim, da ta razprava, če hočemo, da ima neko vsebino, rep in glavo, mora
               razmišljati v tej smeri, da vsaj bodoče, ker to je zdaj, bi človek rekel, v eni fazi,
               ki obstaja, ampak vse ostale bodoče razprave naj gredo v to smer, da je Jadran treba
               v celoti zaščititi zaradi tega, ker je kot takšen že po sami svoji konstituciji
               ogrožen, ker se ne napaja dovolj naravno in tako naprej. V naslednjih fazah je treba
               seveda na en način zaščititi tudi Mediteran, ker to so vsa zaprta morja, ki so sila
               ogrožena, od plovbe takšnih in drugačnih tankerjev z enojnim dnom in da ne govorimo
               druge stvari, ki so tudi enako in podobno enake kot snovanja. Sigurno pa je treba v
               vrsti vseh teh različnih predpisov konvencij in sporazumov opomniti na Aarhuško
               konvencijo in te se moramo zavedati. Ta govori predvsem, ne bom zdaj navajala vse
               člene, ampak tisti, ki smo se v enem obdobju borili, da je bila Aarhuška konvencija
               sprejeta tudi v Sloveniji, o temu kako in na kakšen način je treba javnost obveščati.
               Kako je treba delovati, da je javnost sila dobro obveščena, da so obveščeni vsi
               arbitri, ne samo javnost nasploh, tudi nevladne organizacije, strokovne institucije,
               inštituti, svetovalci, tudi nenazadnje vsi v sklopu Vlade in tudi parlament, in to
               pravočasno vsi hkrati in ne po delih, eden v januarju, drugi v septembru, četrti v
               decembru. Tako, da naj nam bo to v mislih, ko bomo razpravljali o tistih stvareh, ki
               se mogoče zdaj kot ideje snujejo v glavah tistih, ki še lahko vplivajo. To so pa
               stvari, ki so nekoč že bile, bi človek rekel, dodobra trasirane in v proceduri, v
               neki drugi evropski državi pa že narejene. Toliko mojim kolegom in kolegicam. Hvala
               lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Sajovic.</p>
            </sp>
            <sp who="SDZ5:SajovicBorut">

               <speaker>MAG. BORUT SAJOVIC:</speaker>

               <p>Hvala lepa, spoštovani gospod predsedujoči, za besedo. Prijazen pozdrav ministru in
               sekretarju z ekipo!</p>
               <p>Moram reči, da je bilo malo izrednih sej, kjer so sodelavci ministra s samim
               ministrom tako budno spremljali, beležili kaj se dogaja, se pogovarjali. Vesel sem,
               da minister na tisti tiskovni konferenci, ki mu jo danes nekateri očitajo, ni veliko
               govoril. Veliko je govorila italijanska ministrica, vendar če bi od leta 1941 naprej
               resno jemali vse, kar so nam sosedje povedali in zato sklicevali izredne seje, potem
               bi se nam v Sloveniji kaj slabo pisalo. Mislim, da Vlada, minister reagira pravilno,
               mogoče kdaj manj besed več pove.</p>
               <p>Vesel sem, da današnja seja, ki jo nekateri skušajo izkoristiti za promocijo
               političnih točk, da bi se razdelili na tiste, ki imajo Tržaški zaliv bolj radi od
               tistih drugih, ki naj ga ne bi marali, doživlja svoj epilog in z neko prepirljivo,
               nestrpno politiko ne bodo uspeli. Niso uspeli niti pri arbitražnem sporazumu, niso
               uspeli niti včeraj s komentarjem odločitev Ustavnega sodišča, ko naj bi zdaj, ko se
               je Ustavno sodišče odločilo kot se je, bila potrebna in kar naenkrat nujna tudi
               reforma sodstva, tako ne bodo uspeli niti z današnjo delitvijo. Skoraj vsem na levi
               in desni, v poziciji in opoziciji je skupno, nismo razdeljeni, tako kot pri
               referendumu, vsem gre za to, da ohranimo slovensko morje, da je morje v odličnem,
               najboljšem stanju. Poti do tja, ki jih vidimo, so pa precej različne. Vendar osnovni
               cilj in namen pa je en sam: morje imamo radi, želimo ga ohraniti ekološko v čim
               boljši kondiciji.</p>
               <p>Dobro je, da je takih, ki razmišljajo približno tako kot jaz sam, veliko jih je tudi
               od Savudrije navzdol in da je veliko tistih, ki jih skrbi, kakšno bo stanje okolja
               tudi na drugi strani, na italijanski. Saj se z izjavo italijanske ministrice tudi
               Italijani v tem delu v večini ne strinjajo. Skrbi jih, kaj se bo dogodilo v tem
               plitvem morju, ki je ekološko res zahteven habitat ravno zaradi svoje plitvosti,
               zaradi vseh zgodovinskih dejstev, zaradi tega kar so tja prinesle reke. Če to
               razburkamo, potem bodo težave.</p>
               <p>Marsikdo, ki ni s tega območja ne ve, da imajo gojitelji na školjčiščih v Sloveniji,
               na Hrvaškem in v Italiji že do zdaj določene težave, da se koncentracije določenih
               snovi, recimo težkih kovin pa še kakšnih bakterij v določenih letnih obdobjih
               povečajo nad mejo normale, in to skrbi vse. Politika pa se s temi problemi ukvarja
               samo takrat, kadar so kakšne take bolj odmevne zgodbe kot je današnja.</p>
               <p>Prepričan sem, da bomo skupaj s sosedi uspeli v Tržaški zaliv umestiti samo tisto in
               zgolj samo tisto na naši in njihovi strani, kar okolju ne škodi. Seveda hodimo po
               zelo tanki brvi, na eni strani med interesi kapitala, ekonomskega razvoja, tudi med
               interesi tega, s čimer želimo povečati dohodek na prebivalca na eni in drugi strani
               in med temi naravovarstvenimi in okoljskimi stališči.</p>
               <p>Današnja seja kakšnih hudih premikov, ne v dobro in ne v slabo, ne bo povzročila, je
               pa prav, da smo se s problematiko seznanili. Mogoče je pa kar ironično, da po tej
               seznanitvi prosijo tisti, ki imajo očitno dovolj informacij, tako kot drugi, da pa
               smo si zelo različni v interpretaciji. Eni razmišljajo, slikajo, najbrž delajo tudi
               vse negativno in črno. Nas je pa veliko in v Sloveniji več kot polovica, ki želimo,
               da se o teh zadevah sporazumemo in dogovorimo, kajti jasno nam je, da stalni prepiri,
               nestrpnosti, sovraštva, očitki ne vodijo naprej in narod na naši in drugih straneh
               meje to ceni in spoštuje. Kadar pa se je treba odločati, se tudi prav odloči. Hvala
               lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Tanko, imate proceduralni predlog.</p>
               <p>Izvolite.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Hvala za besedo, spoštovani predsedujoči.</p>
               <p>Seja traja 5 ur, Vlada je za razpravo porabila minuto in 58 sekund. Glede na to, da
               je tudi že v prejšnjem mandatu Državni zbor sprejel sklep, da mora Državni zbor Vlado
               obveščati o vseh formalnih in neformalnih sestankih, da je treba tudi odgovarjati
               argumentirano na razprave poslancev v Državnem zboru predlagam, da prekinete sejo
               Državnega zbora in zagotovite udeležbo predsednika Vlade, kajti on je edini tisti, ki
               očitno sme in mora o tej točki poročati Državnemu zboru. Ni drugega očitno, kajti
               Vlada se ni odzvala na nobeno razpravo, ni komentirala. Iz razprav poslancev
               koalicijskih strank pa je razvidno, da je najbrž nekaj že dogovorjeno glede teh
               plinskih terminalov v Tržaškem zalivu. Vsaj tako je čutiti te razprave in spremembe
               stališč.</p>
               <p>Predlagam, da na osnovi 73. člena tretjega odstavka in 237. člena Poslovnika
               prekinete sejo Državnega zbora, dokler se seje Državnega zbora ne udeleži predsednik
               Vlade.</p>
               <p>Če ne morete odločiti sami, kot predsedujoči, potem predlagam, da o tem
               proceduralnem predlogu kolegi poslanci tudi glasujejo. Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Predlog je korekten, je v skladu s Poslovnikom in 73. člen res govori, da lahko
               Državni zbor zahteva informacijo od Vlade kadar hoče.</p>
               <p>Tudi sam menim, da lahko Državni zbor zahteva od predsednika Vlade vse relevantne
               podatke o kom, s kom in o čem se je kot predsednik Državnega zbora dogovarjal,
               pogovarjal in podobno. Če takšna informacija ne sme v javnost, lahko sejo zapremo za
               javnost. Ampak jaz sam ne bom prekinjal seje, bom pa dal predlog na glasovanje.</p>
               <p>Ker pa očitno ni dovolj poslancev, jih s tega mesta pozivam v dvorano na glasovanje
               o proceduralnem predlogu in zato prekinjam sejo za 4 minute in pol in jo bomo
               nadaljevali ob 18.10.</p>
               <stage type="time">(Seja je bila prekinjena ob 18.06 in se je nadaljevala ob 18.10.)</stage>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Spoštovane poslanke, spoštovani poslanci!</p>
               <p>Nadaljujemo s sejo. Prosim, da preverite delovanje glasovalnih naprav, kajti
               glasovali bomo o predlogu, kot ste slišali, da prekinemo sejo in počakamo, da se nam
               pridruži predsednik Vlade.</p>
               <p>Glasujemo. Glasovanje teče. Navzočih je 52 poslank in poslancev, za jih je glasovalo
               21, proti 30.</p>
               <p><stage>(Za je glasovalo 21.)</stage> <stage>(Proti 30.)</stage></p>
               <p>Ugotavljam, da proceduralni predlog ni sprejet.</p>
               <p>Zato nadaljujemo s sejo in dajem besedo gospodu Černaču.</p>
            </sp>
            <sp who="SDZ5:ČernačZvonko">

               <speaker>ZVONKO ČERNAČ:</speaker>

               <p>Spoštovane kolegice in kolegi!</p>
               <p>Ta panika na strani vladajočih bi bila lahko prihranjena, če bi predsednik Državnega
               zbora spoštoval poslovnik Državnega zbora in bi podoben sklep dal na glasovanje
               takrat, ko je bil na začetku seje predlagan. Spomnil bi vas na odločanje, ki ste ga
               speljali ob obravnavi<gap n="..."/></p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Prosim, da se nekoliko umirite.</p>
            </sp>
            <sp who="SDZ5:ČernačZvonko">

               <speaker>ZVONKO ČERNAČ:</speaker>

               <p>ob obravnavi poročila o delu obveščevalnih in varnostnih služb za leto 2008, ko ste
               ob isti situaciji izglasovali prekinitev odločanja in zahtevali dodatno poročilo
               Vlade v zvezi s tem.</p>
               <p>Prej je eden izmed poslancev Zaresa dejal gospodu ministru <q>"read my lips"</q>. Glede na
               to, kar sem zdaj poslušal s strani njegovih kolegov v poslanskih skupinah vladajoče
               koalicije, je popolnoma jasno, da gre za to, da je nek dogovor, neka odločitev v
               ozadju že sprejeta. Poslanci, ki so ves čas nasprotovali tem odločitvam, morajo še
               nekaj časa ropotati, da ne izgubijo v celoti vse svoje kredibilnosti, vendar zadeve
               bodo potekale na podoben način, kot so potekale v primeru arbitražnega sporazuma.
               Moram reči, da smo že zelo daleč. Zdaj se že dogaja ta tako imenovana tiha
               diplomacija. Zdaj smo, če primerjamo zadevo z arbitražnim sporazumom že nekje na
               Trakoščanu, kar pomeni, da ni zelo daleč čas, ko bo ta odločitev glede plinskih
               terminalov tudi formalno legitimno zacementirana ob še mogoče nekaj mesečnem
               ropotanju, zaradi javnosti s strani tistih najbolj glasnih v vladajoči koaliciji, ki
               pa se bodo potem po tistem, ko bodo zadeve sprejete tudi pomirili. Mogoče se bo celo
               tudi tukaj zgodila neka arbitražna zgodba, ki bo to zgodbo za nekaj časa zameglila,
               mogoče vsaj do leta 2012, vendar pa mislim, da v tem primeru ta zgodba ne bo toliko
               uspešna, ker vsaj, kar se suhozemnega terminala tiče, bo sosednja država te postopke
               očitno nadaljevala hitreje in bodo prve lopate, če lahko uporabim ta poenostavljeni
               izraz, zasajene že pred letom 2012.</p>
               <p>V slovenskem parlamentu, v slovenski politiki smo imeli, kar se tega problema tiče,
               dokaj dobro formalno osnovo, dobro podlago. Imeli smo dokaj enotno soglasno sprejeta
               stališča in odločitve v tem Državnem zboru, tudi v prejšnjem mandatu, v letu 2006.
               Imeli smo trasirano pot, ki je govorila o tem, da sosednja država nima interesov
               Slovenije, da ne bo mogla izvajati posameznih aktivnosti. V lanskem letu, konec
               lanskega leta, je Državni zbor sprejel resolucijo o strategiji za Jadran.</p>
               <p>Nenazadnje, ne dolgo tega nazaj, manj kot v zadnjem letu dni imamo tudi evropskega
               komisarja za okolje. Vendar nam seveda vse te dobre podlage pri tej zgodbi ne
               pomagajo dosti, ker se politika odvija, oziroma problem rešuje na podoben način, kot
               smo mu bili priča pri reševanju odnosov z Republiko Hrvaško. Kaj nam pomaga evropski
               komisar za okolje, če se niti oglasil ni glede tega problema. Pa ne gre za Republiko
               Slovenijo v tem primeru. Gre za severni Jadran, gre za nek naravni habitat, ki zna
               biti z neprimernimi posegi dokončno in nepovratno razvrednoten. Naloga kateregakoli
               evropskega komisarja, še posebej pa evropskega komisarja, ki izhaja iz Slovenije in
               ta problem mnogo bolj podrobno in pobliže pozna, bi bila, da se v takem primeru jasno
               in odločno postavi, ne za stališče Republike Slovenije, ne za stališče Republike
               Italije ali Hrvaške. Ampak za stališče morja, za stališče severnega Jadrana, ki je
               nek zaprt zatok, ki je omejen pri posegih, ki jih je mogoče na tem področju izvajati
               brez, da bi prišlo do škodljivih posledic za okolje in za prebivalstvo na tem
               območju. Nismo ga slišali.</p>
               <p>Slišali pa smo ga, kljub temu, da ste nekateri v vladajoči koaliciji govorili, da je
               to nepolitična funkcija, kako se je izrazito politično, tako kot številni drugi
               visoki slovenski državni funkcionarji, opredeljeval glede neustrezne rešitve o
               arbitražnem sporazumu z Republiko Hrvaško. Najmanj primerno je bilo, da se je tam
               oglasil, in to v istem obdobju, kot smo iz medijev izvedeli za dokončno italijansko
               stališče s strani italijanske ministrice za okolje o tem, če poenostavim, vi kar v
               Sloveniji, mi smo našo odločitev sprejeli in gremo po tej poti, ki smo jo strasirali,
               dalje. Najmanj kar bi morali slišati takoj tisti trenutek in tisto sekundo potem, ko
               je bilo to izrečeno na tistem mestu, kjer je bilo to izrečeno, je bilo jasno stališče
               našega ministra za okolje in prostor, jasen protest podprt z vsemi dokumenti, ki jih
               je Državni zbor v zadnjem letu oziroma v zadnjih štirih letih sprejel in ostro
               nasprotovanje temu enostranskemu stališču. Tega nismo slišali in tega, moram reči,
               nismo slišali tudi ne danes in tudi ne v drugih izjavah.</p>
               <p>Slišali smo ogromno o dobrososedskih odnosih, o diplomaciji, očitno je tudi tukaj,
               kot sem rekel, na delu ta tiha diplomacija, ki bo rešila vse te probleme, ki jih
               drugi ne morejo rešiti. Slišali smo, mi zahtevajmo samo recenzirano poročilo o
               vplivih na okolje s strani Italije in s tem je problem rešen.</p>
               <p>Ali mislite, da bo Republika Italija, kot članica Evropske unije z bistveno daljšo
               tradicijo, kot jo ima Slovenija, delala kaj v nasprotju z njihovo zakonodajo in mimo
               ustrezne presoje vplivov na okolje? Vse kar mora biti spoštovano, bo tako kot v vsaki
               drugi državi, ki ima nek pravni red, spoštovano. Ampak ne gre za to.</p>
               <p>Na točki, kjer smo danes, mi s takim odnosom in s takimi sklepi, kot so predlagani
               oziroma kot so bili na temu parlamentarnemu odboru izglasovani, ne moremo narediti
               nič. Mi bomo danes odločali pod ena, da smo se seznanili z informacijo, pazite, da je
               Republika Italija sprejela odločitev o gradnji terminala v Žavljah. To je prvi sklep.
               Pod dva se bomo seznanili s poročilom Vlade o realizaciji sklepov iz leta 2006 in pod
               tri z načrtom aktivnosti in ukrepov in predlagali Vladi ob podpori te aktivnosti, da
               prouči skrajšanje rokov, ki so tam notri navedeni, kot smo slišali, da segajo nekje v
               letu 2011, ko bodo vsa ustrezna dovoljenja, ki jih potrebujejo investitorji, že
               zdavnaj izdana in dokončna.</p>
               <p>Na odboru je bila črtana dikcija, ki je govorila o tem, da je treba, da se Evropski
               komisar za okolje aktivneje vključi v to problematiko in ščiti interes vseh treh
               držav, enakopravno in enakovredno, na enak način interese Republike Slovenije kot
               Italije. kot Republike Hrvaške, ker so vse tri države v tem prostoru na nek način
               soudeležene. In to je šlo ven. V matičnem odboru je ta del šel ven, češ, s tem bomo
               pa mi našemu komisarju dali neko nalogo, ki ga bo diskreditirala v odnosu do drugih
               držav. Lepo vas prosim.</p>
               <p>Vsi v tem Državnem zboru smo poslanci te države, vsi smo dolžni zastopati interese
               te države in normalno je, da ima vsak vedno v ospredju tudi interese okolja iz
               katerega izhaja, ne na račun interesov države. Enako mora biti tudi v primeru
               evropskega komisarja. Če ne, ne vem zakaj potrebuje 20 tisoč evrov plače na mesec.
               Zato, da sedi na dobro plačanem fotelju, kot nek vzdevek <q>"ek makina"</q> vsake toliko se
               oglasi in nam soli pamet, za kaj takega, gospe in gospodje, ne potrebuje ne Evropa in
               ne ta država evropskega komisarja, kot ne potrebuje za take stvari ministrov in
               predsednika Vlade. Potrebuje pa jih za učinkovito zaščito naših interesov tam, kjer
               je to pomembno in kjer gre za interese naše države, naših ljudi in našega prostora,
               in to Državni zbor tako od ministra kot od predsednika Vlade pričakuje. Nedostojno
               je, da se predsednik Vlade pri tej problematiki ni danes oglasil tukaj v Državnem
               zboru in pojasnil kaj in na kakšen način namerava Vlada v naslednjih dneh, ne v
               naslednjih mesecih, ukrepati glede tega problema. Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>K besedi se je javil gospod minister. Izvolite.</p>
            </sp>
            <sp who="SDZ5:ŽarnićRoko">

               <speaker>DR. ROKO ŽARNIĆ:</speaker>

               <p>Gospod predsedujoči, gospe poslanke, gospodje poslanci, hvala lepa!</p>
               <p>Čisto na kratko bi se rad oglasil. Namreč mogoče gre tudi za neizkušnjo nastopanja
               pred zborom. Prvič sem pred nekim takim preizkusom. Mogoče sem naivno mislil, da 31
               strani dolg dokument, ki smo ga pripravili 10. junija in kjer nekje razlaga vse kar
               se dogaja okoli terminalov, za kar naše ministrstvo deluje na tem področju in za kar
               je tudi Vlada obveščena, je pred vami. Mislil sem, da je škoda izgubljati čas in
               brati ta dokument, ki ga imate pri sebi. Če bi bilo to treba, lahko tudi to naredim,
               ampak zdaj mi pa dovolite, da mogoče v petih minutah sam nekoliko podam misli ali pa
               v treh minutah iz te razprave danes. Ugotavljam, da, spoštovane gospe poslanke in
               gospodje poslanci, imate vtis o moji neodločnosti med pogovorom z italijansko
               ministrico za okolje gospo Prestigiacomo 24. maja 2010. Tisti, ki me malo bolje
               poznajo, vedo, da sem zelo odločen takrat, ko je treba. Glede na to, da je njena
               novica o odločitvi glede terminalov v Žavljah bila nova, vsega deset mesecev in že
               tretjič povedana in je na njo Vlada Republike Slovenije reagirala s sklepi že 18.
               februarja 2010, sem presodil na sestanku, da na tako svežo novico ne gre reagirati na
               posebno oster način. Menim namreč, da nepotrebna agresivnost v meddržavnih pogovorih
               na ministrski ravni ni ravno v skladu z dobro diplomatsko prakso. Lahko je celo
               cenjena kot izraz pomanjkanja sposobnosti za kulturni dialog, kar Sloveniji ne more
               biti v posebno čast in ponos. Osebno verjamem v učinkovitost pravno utemeljenega
               postopka v skladu z evropskim pravnim redom, za kar smo se na Vladi Republike
               Slovenije odločili tri mesece pred sestankom v Trstu. Uradna reakcija Vlade Republike
               Slovenije na sestanku v Trstu je sledila vsega šestnajst dni po sestanku, saj je
               Vlada na seji dne 10. junija 2010 sprejela sklepa, ki sta podlaga tudi danes na
               Državnem zboru predlaganim sklepom. Namreč te je pripravil Odbor Državnega zbora za
               okolje in prostor na svoji seji 10. junija, ki je potekala po seji Vlade istega
               dne.</p>
               <p>Zanimivo je tudi to, da je do sklepov Vlade prišlo le šest dni po zadnjem sestanku
               slovensko-italijanske strokovne komisije, pa tako očitki o zavlačevanju niso ravno
               posrečeni. Iz uvodoma predstavljene kronologije temeljnih dogodkov v zadnjih štirih
               letih se da izračunati, da je med njimi v povprečju potekalo tri in pol mesece.
               Očitno je, da priprava dokumentov, nujnih za kvalitetne prehode, potrebuje določen
               čas. S tem je lahko utemeljen tudi urnik naslednjih dogodkov, ki sledi podobnemu
               ritmu.</p>
               <p>Normalno je, da v času priprave dokumenta za kvaliteten napredek v reševanju
               mednarodnih problemov potekajo pogovori v skladu z dobro diplomatsko prakso. Menim,
               da je pogajalcem treba zaupati še posebej, če gre za najvišje predstavnike oblasti.
               Mislim, da je zaupanje tudi del običajne politične kulture, in to zaupanje vsekakor
               gre tako našemu predsedniku Vlade. Zaupati moramo tudi komisarju za okolje in
               Slovenijo, ki bo po mojem globokem prepričanju deloval v korist okolja v čezmerno
               obremenjenem Tržaškem zalivu in s tem tudi v korist tam živečim prebivalcem. Vsekakor
               pa je problem obremenjenosti Tržaškega zaliva tudi problem, ki sodi v pristojnost
               evropskega komisarja za zdravje, komisarke za podnebne spremembe, komisarja za
               promet, za energijo in še katerega. Zavedamo se, da je akvatorij Tržaškega zaliva
               ekološko občutljivo območje in območje s posebno socioekonomsko funkcijo. To lahko
               preverite tudi, če greste na Google, Natura 2000 Viewer in je krasno prikazana
               občutljivost tega območja. To območje je obkroženo z varovanimi območji določenimi v
               skladu z evropskim okoljskim varstvenim redom. Naš del tega območja ščiti Zakon o
               ohranjanju narave, obdano je z območjem Nature 2000 po Habitatni direktivi, Mokrišči
               po mednarodni Ramsarski konvenciji, tukaj imamo Sečoveljske soline. Tudi morsko dno
               je problematično zaradi obremenjenosti z živim srebrom, težkimi kovinami in drugimi
               problematičnimi snovmi.</p>
               <p>Tega se, verjamem, zavedata tudi ministrica Republike Italije za okolje in prostor
               in minister Republike Italije za zdravje, ki sta v imenu članic Evropske unije 11.
               marca 2010 podpisala Parmsko deklaracijo med Svetovno organizacijo za zdravje – WHO
               in Evropsko unijo, ki je politično zavezujoča. V nadaljnjih pogovorih bomo nenazadnje
               na ta podpis spomnili tudi italijansko stran.</p>
               <p>Spoštovane poslanke in poslanci, dovolite mi, da vam predlagam, da podprete sklepe,
               ki jih predlaga Odbor za okolje in prostor. S tem boste podprli nadaljnje napore
               Vlade in sodelavce našega ministrstva. Za doseganje, za Slovenijo najbolj ugodnega
               razpleta zgodbe, ki se je začela zapletati pred štirimi leti.</p>
               <p>In na koncu. Moj odstop je mogoče še najlažji korak, vendar v moji naravi ni
               sprehajanja po lahkih poteh. Mislim, da na svojem mestu lahko v bodoče še kaj
               prispevam k zaščiti slovenskih interesov v zgodbi, ki je danes na dnevnem redu
               Državnega zbora.</p>
               <p>Sem pa mnoge vaše besede razumel kot podporo mojemu delu in se vam zaradi tega
               zahvaljujem. Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Kot predlagatelj se je javil gospod Krivec.</p>
               <p>Prosim.</p>
            </sp>
            <sp who="SDZ5:KrivecDanijel">

               <speaker>DANIJEL KRIVEC:</speaker>

               <p>Hvala, še enkrat, za besedo. Hvala ministru, da se je oglasil in nekatere stvari
               pojasnil.</p>
               <p>Vendar, ko se je skliceval na dokument, ki smo ga dobili, bi vseeno želel odgovor na
               tisto moje vprašanje, ki sem ga na začetku izpostavil, ko sem vzel ta dokument, se
               pravi dokument, ki smo ga mi dobili v gradivu, govori o tem, če se bo Vlada na osnovi
               dokončnega dokumenta odločila za predhodni postopek in ga poslala Evropski komisiji
               in tako naprej. V dokumentu, ki je na njihovi spletni strani, se pravi strani Vlade,
               pa govori o tem, ko se bo Vlada odločila. Kateri dokument sedaj velja? Ali je Vlada
               že sprejela odločitev, da nadaljuje s postopkom? Ali se šele odloča o tem? Se pravi,
               ali ko, ali če?</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod minister neposredno ste bili izzvani.</p>
            </sp>
            <sp who="SDZ5:ŽarnićRoko">

               <speaker>DR. ROKO ŽARNIĆ:</speaker>

               <p>Hvala lepa.</p>
               <p>Očitno gre tukaj za lapsuse. Tukaj v dokumentu je proces jasno povedan že večkrat.
               Pripravljajo se dokumenti, bo trimesečni preview in na osnovi tega tako
               pripravljenega gradiva se bo Vlada odločala o nadaljnjih korakih. Ne če, se bo
               odločala. Ne morem predvideti, ker nimamo dokumentacije, nimamo previewa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Dobro, še enkrat, ampak potem bomo dali prednost seznamu.</p>
               <p>Izvolite.</p>
            </sp>
            <sp who="SDZ5:KrivecDanijel">

               <speaker>DANIJEL KRIVEC:</speaker>

               <p>Hvala, še enkrat.</p>
               <p>To pomeni, da dokument, ki ga imamo mi na mizah govori o <q>"če"</q> in to ne velja. Tako
               sem vas razumel. Je pa to zelo pomembno, čeprav izgleda banalno, ampak je pomembno.
               Ker v primeru, da govori: <q>"Ko se bo Vlada odločila"</q>, pomeni, da se ta dokument
               pripravlja in bo dejansko šel v proceduro. Če pa govorimo: <q>"če se bo"</q>, je pa to
               velika razlika. Zato sem vesel pojasnila. Vi pravite, da velja tisto, kar je na
               uradni spletni strani in ne to, kar smo dobili v gradivu.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod minister potrdite?</p>
               <p>Izvolite.</p>
            </sp>
            <sp who="SDZ5:ŽarnićRoko">

               <speaker>DR. ROKO ŽARNIĆ:</speaker>

               <p>Zopet slovenščina, bo odločila ali bo odločala. Če mene vprašate, se bo odločala,
               ker ne moremo prejudicirati odločitve preden imamo kvalitetno pripravljeno
               dokumentacijo. Mislim, da je to sedaj jasno. Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima po seznamu gospa Pečan.</p>
            </sp>
            <sp who="SDZ5:PečanBreda">

               <speaker>BREDA PEČAN:</speaker>

               <p>Hvala za besedo.</p>
               <p>Jaz bi najprej glede na to, da sem vodila sejo Odbora za okolje in prostor in da je
               bilo tam posebej poudarjeno, da obravnavamo predlog sklepa, ki ga je pripravila
               Poslanska skupina SDS ob zahtevi za sklic izredne seje Državnega zbora, rada
               opozorila zlasti tiste, ki so večkrat napačno govorili o tem, da podpirajo sklep s
               štirimi točkami, v katerem je bilo napisano, da konkretno, recimo tudi Državni zbor
               predlaga, da evropski komisar gospod Potočnik naredi to in to v zvezi s samim
               postopkom. Tukaj bi rada opozorila, da danes razpravljamo in bomo glasovali o
               predlogu sklepa, ki ima tri točke, in sicer da smo se seznanili z informacijo, da je
               Republika Italija sprejela odločitev o gradnji enega plinskega terminala. Mi smo na
               odboru zelo jasno slišali pojasnilo, da je Italija celo zaprosila Slovenijo, da se
               vključi v presojo prekomejnih vplivov plinskega terminala na morju offshore in da se
               vključi tudi v presojo prekomejnih vplivov izgradnje morskega plinovoda od Žavelj
               proti, ne vem kam pač bi šel, verjetno v Tržič, ali kaj podobnega.</p>
               <p>Govorimo o tem, da je Italija sprejela odločitev o enem terminalu. Da ne govorimo o
               tem, da je Slovenija bila, tudi v skladu s sklepi, ki so bili sprejeti na seji
               Državnega zbora leta 2006, vključena v presojo čezmejnih vplivov za ta terminal. Je
               pa res, da je Italija upoštevala samo za nas nepomembne pripombe z naše strani ali pa
               pripombe, ki nimajo velike teže. Zaradi tega sta tudi v gradivu, ki nam ga je Vlada
               dostavila, zelo lepo napisana, in sicer na 30. strani, okvirni načrt in časovnica
               aktivnosti ter postopkov v obdobju 2010–2011, kjer je zapisano, da naj bi pripravili
               dokument za predhodni postopek pri Evropski komisiji in dokument za pritožbeni
               postopek po ESPO konvenciji Vladi Republike Slovenije do 30. septembra 2010. Se
               pravi, strokovna komisija, ki pripravlja te dokumente, naj bi do 30. septembra
               pripravila vse potrebne dokumente za začetek postopka pred komisijo. S tem, da smo mi
               v 3. točki dopolnjenega predloga sklepa zapisali, da smo se seznanili z načrtom
               aktivnosti in ukrepov, Vladi pa predlagamo, da prouči možnost skrajšanja rokov,
               predvidenih v okvirnem načrtu in časovnici aktivnosti ter postopkov v obdobju
               2010–2011.</p>
               <p>To sicer ne pomeni, da je 30. september predolg rok, da je karkoli zamujenega.
               Zakaj? Zaradi tega, ker ko se bo investitor lotil priprave dokumentacije za
               pridobitev gradbenega dovoljenja, bo moral narediti celovito presojo vplivov na
               okolje, ki obsega ne samo ekološke, bi človek rekel, prave okoljske vplive. Zaradi
               tega je tudi sedaj – prav gospod Malečkar je včeraj ali predvčerajšnjim na televiziji
               govoril o tem, da se je Italija odločila nadomestiti tehnologijo uplinjanja tekočega
               zemeljskega plina, namesto z morsko vodo, z viški energije, ki se pridobiva v plinski
               termoelektrarni, ki naj jo bi zgradili tudi v Žavljah. Nasprotuje, kot
               okoljevarstvenik, kot civilna družba, tudi izgradnji termoelektrarne.</p>
               <p>Ampak kaj hočem s tem povedati? Izgradnja termoelektrarne in uporaba viškov energije
               iz te termoelektrarne, se pravi vroča voda, ki se sprošča pri proizvodnji električne
               energije, bi seveda lahko nadomestila morsko vodo in s tem rešila problem dvigovanja
               mulja v Tržaškem zalivu ob vračanju uporabljene morske vode v morje po eni strani. Po
               drugi strani pa tudi onesnaževanje morske vode s čistilnimi sredstvi, ki se jih mora
               uporabljati zaradi tega, da se prepreči preraščanje cevovodov z raznimi morskimi
               organizmi in predvsem z algami in školjkami.</p>
               <p>Vse te reči so pomembne zato, da razumemo, da Italija ni kar tako rekla: <q>"Mi ne bomo
               upoštevali nobenega od predlogov Republike Slovenije"</q>, ampak so nekatera opozorila
               upoštevali. Vendar po našem mnenju zlasti tista opozorila, ki so relevantna z druge
               plati, to je povečanje, močno povečanje pomorskega transporta zaradi dovažanja
               zemeljskega plina v Žavlje oziroma v tržaško pristanišče in tudi možna nevarnost
               zaradi, recimo terorističnega napada na plinski terminal ali na ladjo, ki pripelje
               plin. Tu bi rada opozorila na eno stvar, da bi Slovenija in da bo Slovenija zagotovo
               zahtevala pred Evropsko komisijo in tudi pred Evropskim sodiščem presojo celovitega
               vpliva pomorskega prometa v Tržaškem zalivu v obeh pristaniščih, tako koprskem kot
               tržaškem.</p>
               <p>Moramo vedeti, da ta trenutek prihajajo v obe pristanišči, zlasti pa v tržaško
               pristanišče, ogromne količine zelo vnetljivih snovi, tudi nevarnih snovi, ne samo kot
               gorljivih, ampak tudi strupenih. V tržaško pristanišče prihajajo super tankerji, ki
               imajo 200 in več tisoč ton nosilnosti, to je prvo, kot drugo vozijo bencin, ne samo
               nafto, ampak predvsem bencin, ki ga potem po bencinovodu vodijo do rezervoarjev v
               dolini, kar je po stroki, po znanju, ki ga ima danes svet bistveno bolj nevarno, kot
               pa prevoz utekočinjenega zemeljskega plina, bistveno bolj nevarno, zato ker se lahko
               hlapi bencina dosti hitreje vžgejo kot pa hlapi uplinjenega zemeljskega plina. Ampak
               to je stroka, ki<gap n="..."/> Gospod Jerovšek, jaz nisem vam upadala v besedo, ko ste vi
               nakladali nore stvari in zaradi tega vas lepo prosim, če me pustite, da povem tisto
               kar vem. Zaradi tega<gap n="..."/> <stage>/ oglašanje iz dvorane/</stage> Ja, zgleda, da res, tudi to je
               kemija, ima nekaj tudi biologije.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>No, prosim, da se umirite. Samo gospa Pečanova ima besedo.</p>
            </sp>
            <sp who="SDZ5:PečanBreda">

               <speaker>BREDA PEČAN:</speaker>

               <p>Hvala.</p>
               <p>Rada bi povedala, da ko bomo nastopali pred Evropsko komisijo, jaz sem prepričana v
               to, da bomo verjetno že pred septembrom imeli pripravljene dokumente, da bomo
               zastopali stališče, da je treba Tržaški zaliv v celoti razbremeniti velikih plovil in
               prestrukturirati pomorski promet, ker je ta tisti, ki je najbolj ogrožajoč za celoten
               severni Jadran in posebej še za zelo plitev Tržaški zaliv. Treba je razmisliti kako
               usklajeno bomo razvijali pristanišči Koper in Trst in kaj bomo dovažali? Ali bomo
               imeli v Kopru na vso silo še vedno razsute tovore, ali bo Tržaško pristanišče še
               naprej neprestano dovažalo, v sicer najgloblji zaliv na jugu Evrope, neomejene
               količine nafte in naftnih derivatov? To se moramo vprašati. Vprašajmo se ali so ti
               super tankerji res varni za naš zaliv? Ne zaradi možnega izliva, ampak predvsem zato,
               ker zaradi svojega zelo velikega greza neprestano že sedaj dvigujejo mulj na dnu
               Tržaškega zaliva in povzročajo nalaganje živega srebra v vse, zlasti pridnene
               organizme, torej tudi školjke, ki jih jemo. Mimogrede, tudi vse ribe, ki živijo pri
               dnu, tam od listov naprej, ki vemo, kako so dragoceni in kako jih cenimo, ne zavedamo
               se pa, da že sedaj presegajo dovoljene koncentracije živega srebra v mesu.</p>
               <p>Problem severnega Jadrana in Tržaškega zaliva je bistveno bolj kompleksen kot pa
               gradnja plinskega terminala v Žavljah. Zaradi tega menim, da bi bila smotrna in
               kvalitetna odločitev, da sprejmemo ta sklep, ki ga je pripravil Odbor za okolje in
               prostor in da istočasno predlagamo Vladi, da pospeši aktivnosti v zvezi s sklepom
               oziroma aktivnosti, ki smo jih zadali v resoluciji, to je, da se razglasi Tržaški
               zaliv oziroma severni Jadran. Verjetno bi bilo bolje zato, ker gre vendarle od konice
               istrskega polotoka preko Jadranskega morja pa do izliva Pada. Vse kar je severno od
               tukaj je zelo plitvo, zelo občutljivo morje, zelo nestabilno kar se tiče biološke
               uravnovešenosti.</p>
               <p>Vedeti moramo, da je neprestano pomanjkanje kisika. Vsakih nekaj let pogine na dnu
               severnega Jadrana 100 tisoč školjk, pa tudi marsikatera pridnena riba, ravno zaradi
               tega, ker se nam koncentracija kisika pri dnu vedno bolj zmanjšuje. Enostavno je
               treba doseči to, da ne bomo obremenjevali severnega Jadrana s prekomernimi odplakami.
               Na naši strani smo se lotili tega problema in imamo čistilne naprave za vsa tri mesta
               že praktično zgrajene. Vprašati se je treba, kaj se dogaja na zahodni strani
               severnega Jadrana? Vemo, da s Padom prihajajo v severni Jadran ogromne količine
               organskih snovi, ki povzročajo zastrupljanje ali pa bom rekla ne zastrupljanje, zato
               ker organske snovi v bistvu porabijo zelo veliko kisika in zaradi tega povzročajo
               tako imenovano anoksijo.</p>
               <p>Mislim, da je treba razmišljati širše in da je treba predvsem podpreti, vem da ne
               danes, ampak vendarle, sklep, ki ga je Vlada sprejela. Z Italijo se je treba
               pogovarjati tudi o umeščanju vseh večjih projektov v Tržaškem zalivu in njegovem
               obalnem območju, ki bi lahko imelo čezmejne učinke na okolje in da ta skupina, teh
               ministrstev, ki so tukaj našteta v 5. točki sklepa Vlade z 10. junija, da je to še
               posebej pomembna tema. Zato resno predlagam, da ne kličemo sem, ker glede na
               diskusijo, ki sem jo slišala, tako še mimogrede malo sarkazma mi verjetno ne bo
               škodilo. Danes smo prvič slišali, da bodo čez 200 let naši nasledniki jedli žabe, ki
               bodo živele v severnem Jadranu. Moram namreč čisto s strokovnega področja povedati,
               da dvoživke, ne samo žabe, nobena dvoživka ne živi v morski vodi. To je eno<gap n="..."/> Ja,
               edino to, če bo mogoče sladka voda takrat v severnem Jadranu, takrat pa bodo mogoče
               živele tudi žabe.</p>
               <p><stage>/ nemir v dvorani/</stage></p>
               <p>Drugo kar bi rada rekla, večkrat sem slišala, danes<gap n="..."/></p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>No, prosim, prosim.</p>
            </sp>
            <sp who="SDZ5:PečanBreda">

               <speaker>BREDA PEČAN:</speaker>

               <p><gap n="..."/> sem večkrat slišala zelo, bom rekla, nestrpne pozive k temu, da bi bilo treba
               vrniti Sloveniji ali pa zagotoviti Sloveniji, da se vrne v območje Furlanije -
               Julijske krajine, da je treba tukaj narediti red, ker so nam Italijani ukradli morje
               in tako naprej. Tisti, ki misli, da nisem pogledala v magnetogram, moram povedati da
               sem šla preveriti, če sem pravilno slišala, ker me je kar malo presekalo, da je treba
               prekiniti vse diplomatske odnose z Republiko Italijo. Jaz bi rekla tako, ne bi
               govorila, kot kolega Juri, ki bolj pozna teorijo diplomacije, torej danes naj bi sem
               noter poklicali predsednika Vlade, ampak pri takšnih pobudah bi morali poklicati tri
               ljudi: predsednika države, ki je, kot jaz vem, poveljnik oboroženih sil Republike
               Slovenije, predsednika Vlade in ministrico za obrambo. Zato ker pri takšnih pobudah,
               je končna posledica vojna napoved. Mislim, da ni razloga in ni vredno iti tako daleč,
               da bi v Državnem zboru propagirali nestrpnost do svojih sosedov. Vse probleme se da
               rešiti s pogovori, pogajanji in naj rečem še nekaj. Tudi s tem, da preberemo tisto,
               kar dobimo. Mi smo prebrali vaše gradivo, Vlada je dala vsem poslancem gradivo, o
               katerem sem že govorila v proceduralnem predlogu in bi rada opozorila, da konkretno
               gospod Potočnik ni naredil ničesar narobe v zvezi s sklicem seje tiste komisije, ki
               bi morala obravnavati problematiko odnosov Italije in Slovenije v zvezi s plinskim
               terminalom v Žavljah, zato ker je sklical ta sestanek, vendar je bil odpovedan zaradi
               tega, ker je predsednik te komisije, ne vem, kako se piše, neki Grk, se moral na vrat
               na nos vrniti v svojo domovino, zato da je reševal probleme v zvezi z njihovo
               dolžniško-finančno krizo. Zagotovo se bo ta sestanek kmalu tudi zgodil.</p>
               <p>Istočasno moram reči tudi to, zakaj ne bi sprejeli 4. točke, ki je bila v
               predlaganem sklepu predlagateljev izredne seje? Tudi sama se strinjam s tem, da je
               gospod komisar, prometni komisar v prejšnjem mandatu, ravnal nekorektno čeprav
               formalno v interesu vseh državljanov evropskih držav, ki prihajajo v Slovenijo ali
               gredo čez Slovenijo in so bili prizadeti zaradi vinjet. Vendar lahko obljubim nekaj
               kar je lahko zelo nevarno zame. Glavo si dam odrezat, da zagotovo niti v parlamentu
               Republike Italije, niti v senatu Republike Italije, niti Vlada Republike Italije ni
               gospodu – kako se že piše? – Tajaniju ukazala, naročila, predlagala, naj v zvezi z
               vinjetami ravna v korist državljanov Republike Italije. Tega pač ne verjamem. Zato
               sem tudi predlagala, da se 4. točka tega sklepa črta, ker mislim, da bi naredili
               presedan, ki bi nas zelo grde pokazal pred Evropsko unijo in tudi pred vsemi drugimi
               državami članicami Evropske unije. Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Franc Jurša. <stage>(Ga ni.)</stage> Potem je na vrsti gospa Irgl.</p>
            </sp>
            <sp who="SDZ5:IrglEva">

               <speaker>EVA IRGL:</speaker>

               <p>Najlepša hvala za besedo.</p>
               <p>Upam, da bo kolegica Pečanova vseeno še vedno z glavo prihajala na seje Državnega
               zbora.</p>
               <p>Drugače pa po vseh teh razpravah, ki smo jim bili danes priče, predvsem iz
               koalicijskih vrst, je očitno, da je glede plinskih terminalov že vse dogovorjeno. To
               pomeni, da je slovenska vlada ponovno popustila tujim interesom, prvič v primeru
               Hrvaške in arbitražnega sporazuma in drugič v primeru Italije in plinskih terminalov.
               Kako naj si sicer razlagam dejstvo in se obenem tudi resno sprašujem, kakšna
               informacija je bila pravzaprav izrečena gospodu predsedniku Vlade Borutu Pahorju, da
               je ne zmore povedati niti resornemu ministru za okolje in prostor? Nekaj zelo težkega
               mora biti, ampak o tem bomo verjetno v prihodnosti lahko več izvedeli, toda takrat bo
               že prepozno. Skratka, danes se dogaja to, da tako kot je predsednik Vlade delal z
               opozicijo takrat, ko se je dogovarjal glede arbitražnega sporazuma, danes dela s
               svojimi ministri. Takrat ničesar ni povedal opoziciji, zdaj pa želi, da smo zelo
               konstruktivni glede arbitražnega sporazuma, danes očitno ničesar ne pove ministru za
               okolje.</p>
               <p>Vesela sem, gospod minister Žarnić, da ste danes z nami kljub temu, da nimate
               zadostnih informacij, saj so vas vrgli v to zadevo kljub pomanjkanju informacij.
               Pravzaprav se mi kar malce smilite, kar je že povedal tudi kolega Jerovšek. Tudi jaz
               sem vas včeraj spremljala na Odmevih in mi je bilo kar malo žal, da imamo v tej vladi
               ministra, ki pravzaprav nima česa odgovoriti na novinarjeva vprašanja. In to je
               problem. Mislim, da bi bilo zaradi tega dobro, da bi bil predsednik Vlade danes
               prisoten na tej seji in da bi znal namesto ministra, pa ne zato, ker minister ne bi
               znal, ampak zato, ker minister ne ve, da bi pojasnil nekatere odprte dileme, ki jih
               danes izpostavljamo, da bi odgovoril na ključna vprašanja, ki so vezana na plinske
               terminale, da bi vsaj delno odgovoril oziroma nakazal nekatere poti, ki so bile
               izpeljane med diplomacijama. To mislim, da so ključna vprašanja in predvsem, da se je
               treba o njih pogovoriti in dobiti določene odgovore.</p>
               <p>Mi smo v prejšnjem mandatu, tudi sama sem bila poslanka v prejšnjem mandatu in sem
               glasovala za tiste sklepe, ki so govorili o tem, da nas mora Vlada in seveda tudi
               resorno ministrstvo obveščati o tem, kaj se dogaja v zvezi z izgradnjo plinskih
               terminalov. Ampak žal Vlada tega več ne spoštuje, nikakor ne spoštuje teh zelo
               pomembnih sklepov. Predsednik Vlade je že ob podpisu arbitražnega sporazuma, rad
               solira, všeč mu je to nastopanje v javnosti, to mu je domače, drago, ljubo, tako da
               ima rad, da je izpostavljen. Zato seveda tudi rad solira, pa čeprav gre včasih na
               škodo te slovenske države. Ne da pa nikakršnih informacij.</p>
               <p>Jaz seveda lahko razumem, da ni vsaka informacija za javnost in da je treba skrbno
               paziti kaj se izreče v javnosti. Tudi tista o tem, da predsednik Vlade s 3 tisoč evri
               plače ne more preživeti, je ena izmed takih, ko bi bilo bolje, ko bi se ugriznil v
               jezik glede na to, da vemo, kakšen je socialni položaj nekaterih posameznikov v tej
               državi. Se pravi, vsi vemo, da vsaka informacija v javnost ne more kar tako. Ampak o
               tako pomembni problematiki, ki se dotika slovenskih prebivalcev, slovenskih
               državljanov, pa bi morali vendarle govoriti in če ne more takšne informacije, ki je
               očitno zelo skrivnostna, povedati v javnosti, potem je prav, da jo pove na zaprti
               seji. Mi smo dolžni, tudi kot poslanci, spoštovati pravila in ne smemo o zaupnih
               zadevah, ki so na zaupnih sejah, govoriti naprej. Ampak prav je, da pa notranje,
               sploh minister za okolje in prostor ve kaj se dogaja na njegovem primarnem domačem
               področju. Ampak tega smo pravzaprav že navajeni. To pomeni, da predsednik Vlade ne
               zaupa lastnim ministrom. Tudi namesto gospoda Vlačiča hodi redno na sestanke
               Slovenskih železnic, kot da ne zaupa svojemu lastnemu ministru in tukaj imamo podoben
               problem.</p>
               <p>Včeraj v Odmevih se je zgodilo nekaj, kar zagotovo ni dobro. Gospod minister je
               ostal popolnoma brez besed, tako kot je gospod minister, ki mu seveda jaz nič ne
               zamerim, ker očitno nima dovolj informacij, ostal popolnoma brez besed takrat, ko mu
               je italijanska kolegica dejala, da so za njih vsi postopki zaključeni, da bodo
               plinski terminali stali tam. Se pravi, Italija je dosegla svoje, naš minister pa je
               ostal brez besed.</p>
               <p>Gospod Križman, sem ga dobro poslušala prej v svoji razpravi, je dejal, da je ekipa
               ministra Žarnića dobra, da dobro dela. Jaz ne dvomim v to, da ima gospod Žarnić dobro
               ekipo, ampak problem je, da ta dobra ekipa nima nikakršnih podatkov in potem ne more
               pokazati vsega tega dobrega dela in znanja, ki ga ima, ker nima podatkov in ne more
               operirati s stvarmi, nam ne more ponuditi nobenih odgovorov. In še enkrat, zato bi
               bilo dobro, da bi bil danes z nami predsednik Vlade. Vendar Državni zbor ni sprejel
               samo kopico sklepov, da nas mora Vlada obveščati o tem, kaj se dogaja v Žavljah
               oziroma Tržaškem zalivu in tako naprej. Ampak je ta država sprejela vrsto resolucij
               in konvencij, ki govorijo o tem, da morajo vlade obveščati svoje državljane, sploh pa
               seveda ministra, ki je pristojen za to kaj se dogaja na področju okoljske
               problematike.</p>
               <p>Omenila bom samo Aarhuško konvencijo, ki smo jo podpisali skupaj s 35 državami in
               evropsko skupnostjo, in sicer 15. junija 1998. Nato pa jo je Državni zbor oziroma
               Slovenija ratificirala spomladi leta 2004. Kaj piše znotraj te Aarhuške konvencije?
               Glavni namen tega dogovora je, da se država zavezuje javnosti omogočiti; prvič,
               predvsem vpogled v vladne dokumente, ki prinašajo okoljske informacije in s tem tudi
               dogovore med vladami in državami. Ne govorim o tistih najbolj skritih podatkih. Vlada
               je dolžna sodelovati, pri tako pomembnih odločitvah na okoljskem področju, tudi z
               ostalimi relevantnimi udeleženci, ki se spoznajo na to problematiko. Ampak nič od
               tega očitno za to vlado ne drži. Se pravi, zdaj bi bilo dobro, da bi gospod minister
               tudi odgovoril ali se Vlada, pa tudi minister držimo teh načel, ki smo jih mimogrede
               sami podpisali in ratificirali, ali takrat, ko nam paše to upoštevamo, ko pa nam ne
               paše, pa tega ne upoštevamo.</p>
               <p>Seveda ta Aarhuška konvencija ima še neke druge pomembne elemente. Pravi, da je
               mogoče z zgodnjo obveščenostjo javnosti preprečiti škodljive vplive na okolje.
               Seveda, ampak naprej je treba javnost o tem obveščati in obvestiti. Tudi zgodnje
               obveščanje javnosti omogoča dovolj časa, da se predvsem učinkovito pripravi na
               sodelovanje. Ampak za nas to ni več pomembno, ker smo se že vse dogovorili. Plinski
               terminali bodo, to je bilo očitno iz razprav koalicije, sicer prikrito. Tudi minister
               za okolje in prostor nima podatkov, ki bi me prepričali v to, da so še kakšne stvari
               odprte in da še ni vse čisto dogovorjeno, zato se mi zdi dobro, da podpremo te
               sklepe, ki jih imamo. Sem pa tudi vesela, da se je vendarle gospod minister, po
               šestih urah razprave, odzval na določene dileme znotraj te razprave. Imel je sicer
               že, kot sem razumela, zaključni govor, čeprav imamo še približno dve uri do konca,
               ampak če se ne motim, bo sedaj tudi na nekatere stvari še odgovoril. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Prosim minister za okolje in prostor, dr. Roko Žarnić.</p>
            </sp>
            <sp who="SDZ5:ŽarnićRoko">

               <speaker>DR. ROKO ŽARNIĆ:</speaker>

               <p>Spoštovani gospod predsednik, spoštovani člani Državnega zbora, spoštovana poslanka!</p>
               <p>Prijetno mi je slišati, da nekako sočustvujete z menoj, ampak ni kaj sočustvovati.
               Zadeva je taka, če hočete, moj direkten odgovor na to dilemo, kaj naj bi se gospod
               Pahor in gospod Berlusconi pogovarjala. Iskreno mislim, da ne veliko, ker sta se za
               kratek čas, vsaj tistem, kakor smo brali in vemo, ukvarjala z drugimi stvarmi in
               iskreno povedano, jaz mislim, da je prišlo samo do dveh, treh vljudnih besed, da bi
               se bilo treba o teh stvareh pogovarjati. Jaz v to resno verjamem in tudi na ta način,
               danes pred sejo Vlade, mi je povedal, da misli, da so pogovori potrebni. Takoj, ko bo
               kaj za povedati, nas bo vse obvestil in mislim, da tukaj moramo zaupati in verjeti,
               saj je naš predsednik. Če mu ne bomo verjeli, potem je za to državo hudo.</p>
               <p>Glede ostalega pa, seveda, konvencije mi spoštujemo. Skušamo informirati. Če
               pogledate na spletno stran ministrstva, naslednji dan po sestanku z ministrico
               Prestigiacomo, piše to kratko poročilo. Mi skušamo zelo hitro, v enem dnevu, te
               informacije, ki jih imamo, spraviti na našo spletno stran. Treba je brati. Na tri
               mesece dobite poročilo, ki ima približno 30 strani. Dogovorimo se, da vsak mesec po
               10 strani, pa bomo obveščali. Nimamo problema z obveščanjem in zelo sem vesel, da
               želite biti še bolj obveščeni. Obljubim, da boste. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>K besedi se je javil tudi predlagatelj. Gospod Krivec.</p>
               <p>Prosim.</p>
            </sp>
            <sp who="SDZ5:KrivecDanijel">

               <speaker>DANIJEL KRIVEC:</speaker>

               <p>Hvala, še enkrat, za besedo.</p>
               <p>Kar precej je bilo povedanega o nekaterih principih in kaj določene konvencije
               predstavljajo, vendar tega ni bilo zaslediti v dosedanjem poročanju, zato imate tudi
               na klopeh določene predloge za amandmiranje sklepov in upam, da jih boste podprli.</p>
               <p>Sem se pa želel odzvati na izvajanje kolegice Pečanove, kjer je bilo zaslediti, da
               pa vseeno kot predsednica odbora ve marsikaj več kot mi, navadni poslanci. Zelo
               suvereno je govorila o nekih projektih, ki se odvijajo o umeščanjih in tako naprej, o
               tem kaj pomeni razširitev Luke Koper, tržaškega pristanišča. Kdor je pozorno
               poslušal, bi sklepal, da so nekatere stvari že vnaprej dogovorjene oziroma da se
               dogajajo. Opozoril bi tudi na to, da velika večina verjetno ne ve, ampak pri
               razširitvi koprskega pristanišča gre kar za velike razširitve in tudi tam je
               precejšnja nevarnost, da bo s povečano plovbo prišlo do enakih efektov, kot jih nekje
               zagovarja ta presoja v smeri dodatnega povečanja prometa pri plinskih terminalih.
               Verjetno je tudi ta težava tista, ki govori to, da se poskušata Slovenija in Italija
               mogoče kaj dogovoriti.</p>
               <p>Treba je vedeti, da imajo plinski tankerji bistveno nižji ugrez, kot jih imajo
               naftni tankerji in podobno ter bistveno nižji ugrez, kot jih imajo kontejnerske
               ladje. V primeru koprskega pristanišča gre le za povečanje iz, mislim, 13 milijonov
               ton, ki so sedaj nekje aktualni, na približno 40 milijonov ton. To je več kot
               trikratno povečanje pretoka prometa, kar pomeni tudi trikratno povečanje prometa v
               Tržaškem zalivu z vidika dovoza tega materiala. Zadeve so precej bolj povezane in tu
               se s kolegico absolutno strinjam. Vendar pa iz tega sledi, da smo na nek način le
               obveščeni o določenih postopkih, da pa mogoče je nek dogovor že v toku in da se ta
               tiha diplomacija odvija mimo Državnega zbora, odborov in ostalega, čeprav gre za zelo
               velike čezmejne vplive v umeščanju takih velikih objektov. Vseeno pričakujem, da bomo
               na koncu podprli sklepe, ki so bili predlagani s temi dopolnitvami, ki jih imate na
               mizi, ker je bilo iz razprave do sedaj razvidno, da se tudi poslanci koalicije čutijo
               na nek način prikrajšani glede informacij, ki se s strani Vlade in ministrstva
               transferirajo v Državni zbor kot organ, ki je sprejemal določene sklepe in resolucije
               v preteklem času.</p>
               <p>Kar pa se tiče pobude, ki je bila v 4. točki in ki smo jo na odboru na nek način
               umaknili oziroma ki ni bila izglasovana, pa ne gre za to, da bi mi evropskega
               komisarja posiljevali k neki konkretni rešitvi, ampak pobuda gre v to smer, da se
               aktivneje vključi. Mislim, da je to tako neobvezujoče, da tukaj dvomim, da bi
               katerakoli država mirno gledala, da ima komisarja v evropskem parlamentu, ki ga na
               nek način niti ne zanima problematika, ki se tiče njegove države. Ob upoštevanju vseh
               evropskih norm in deklaracij, ki so sprejete.</p>
               <p>Ampak nek pozitiven, bi rekel, poziv v to smer pa mislim, da ni v nasprotju z
               nobenim pravnim redom in dvomim, da bi kdorkoli takšen poziv vzel, da je to pritisk
               na komisarja, da mora v določenem primeru rešiti zadevo v našo korist. Tako da upam,
               da smo, vsaj kar se tega tiče nekako razčistili. Ni bil naš namen, da ministru
               oziroma evropskemu komisarju dajemo usmeritev kako se zadeva razreši, ampak v to, da
               se aktivneje vključijo v to problematiko. To pa mislim, da kot enakopravna članica
               Evropske unije imamo na vsak način možnost in smemo to narediti. V primeru, da bi šlo
               za nekega drugega komisarja in za podobno problematiko, verjetno ne bi bilo nobenega
               pomišljanja, da pa tudi kot Državni zbor opozorimo, da se je treba lotiti neke
               problematike in verjetno ne bi imeli teh pomislekov. Tako da včasih sami sebi
               povzročamo neke ovire in se delamo na nek način hendikepirane znotraj Evropske unije,
               čeprav nismo. Smo polnopravni člani in če opozorimo nekega komisarja na nek problem
               to še ne pomeni, da vplivamo na njega. Tako da jaz predlagam, da tudi o tem malo
               bolje razmislimo. Ker ne gre za pritisk v smer reševanja, ampak za to, da se o tej
               problematiki Evropska komisija malo bolj zavzame v smislu postopkovnih reševanj, v
               sklopu direktiv in vseh konvencij, ki veljajo.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Replika. Breda Pečan, prosim.</p>
            </sp>
            <sp who="SDZ5:PečanBreda">

               <speaker>BREDA PEČAN:</speaker>

               <p>Zelo kratko.</p>
               <p>Nič več ne vem kot vi gospod Krivec. V 4. točki okvirnega načrta je v drugi alineji
               zapisano, da <q>"mora Ministrstvo za okolje skupaj s pristojnimi ministrstvi in vladami
               do 30. septembra pripraviti izhodišča za pogovore in pogajanja med Italijo in
               Slovenijo glede umeščanja vseh večjih projektov v Tržaškemu zalivu in njegovem
               obalnem območju, ki bi lahko imeli čezmejne učinke na okolje"</q>. Tukaj sem seveda
               odprla temo koprskega in tržaškega pristanišča z vidika povečanja pomorskega prometa
               v obe pristanišči. Povečanje kapacitet v koprskem pristanišču zagotovo ne pomeni
               potrojitev prometa v celem Tržaškem zalivu, ampak samo v koprskem pristanišču. To je
               prvo.</p>
               <p>Drugo, ko sem govorila o eventuelni gradnji plinske termoelektrarne, sem govorila na
               osnovi tega, kar sem slišala na Odmevih od gospoda Malečkarja. Gospod minister je bil
               prisoten, ko je govoril o tem, da Italija načrtuje plinsko termoelektrarno v Žavljah.
               Poslal nam je, mislim, da ne samo meni, ker je poslal preko GP, kar ne vem točno, kaj
               pomeni, preko interneta, torej naše elektronske pošte, je poslal v Državni zbor, kjer
               je napisano, narisan je en rumen kvadratek in zraven te rumene barve je napisano
               <q>"all'impianto in proggeto"</q>. All'impianto pomeni, da je to verjetno energetski objekt.
               Tako da, nič več ne vem kot vi, jaz si samo razlagam, kaj je možno in nič ni zadaj,
               samo rit.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Andrej Magajna.</p>
               <p>Prosim.</p>
            </sp>
            <sp who="SDZ5:MagajnaAndrej">

               <speaker>ANDREJ MAGAJNA:</speaker>

               <p>Spoštovani predsednik Državnega zbora, gospod minister! Lep pozdrav vsem navzočim!</p>
               <p>Sem med zadnjimi, bolj na koncu liste razpravljavcev pa ne bom delal povzetkov. Za
               to so sklepi, čeprav se sklepi ponavadi napišejo že pred sejo. Bom pa navezal na
               posamezne trditve, ugotovitve in mnenja; eden od sklepov oziroma ugotovitev pa ima že
               kar dolgo zgodovino. Terminal ni primeren za umestitev na predvideni lokaciji v
               Tržaškem zalivu. O tem se verjetno vsi strinjamo, o tem smo se že pogovarjali in tudi
               sprejemali sklepe na odboru in v Državnemu zboru.</p>
               <p>Čeprav se danes in se bo vedno tudi v prihodnosti spolitiziralo, tudi ta tema ima
               svojo vsebino, svojo realno vsebino pa tudi politično konotacijo. Lahko bi rekli, da
               je v tej današnji razpravi izražena skrb, ali bomo te naše upravičene zahteve in tudi
               sklepe, ki smo jih sprejeli, tudi uspešno uveljavili navkljub temu, da je sedanji
               minister oziroma komisar Evropske komisije Slovenec ali, kot so nekateri cinično
               rekli, bojimo se ravno zato, ker je Slovenec. Do sedaj so najdlje v Evropski uniji
               področje okolja pokrivali ravno naši sosedje Italijani. Tri obdobja – Lorenzo Natali,
               enkrat <stage>/nerazumljivo/</stage>. Sedaj je v tej vlogi, kot vemo, Slovenec. Kaj zato, smo tudi
               slišali. Ni pomembno, iz katere države je komisar, mora biti nepristranski, zato pa
               zastopa vse. Rekli bi, da je naša edina prednost v tem, da nam ni treba od odsotnosti
               komisarja – Il commissario dove sei? – lahko to prevedemo po slovensko oziroma nas
               posluša.</p>
               <p>Veliko se je danes tudi govorilo o tem, kaj je izrekla italijanska ministrica, ali
               je minister za okolje ravnal prav. Strinjam se s svojim kolegom, prijateljem gospodom
               Križmanom, da minister dela dobro, ima dobro ekipo. Kako dela pa iz informacij mi ne
               vemo, morda ve kdo drug.</p>
               <p>Ni pa poanta v tem kdo je kaj rekel, kdo ni rekel. Se pa strinjam, da premalo
               izkoristimo inštitucije Evrope. Evropa ima kriterije, zelo stroge kriterije glede
               varstva okolja. Tu usmerimo, ne v driblinge za medije. Vemo, da so italijanski
               diplomati zelo izkušeni in obvladajo to svojo veščino. Imamo inštitucije Evrope,
               imamo komisijo, pa ne samo eno, za energijo, za promet, za okolje, na to se obrnimo
               in tu maksimalno naredimo. Nenazadnje imamo svojega komisarja in upajmo in zaupajmo.
           </p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Joško Godec.</p>
            </sp>
            <sp who="SDZ5:GodecJoško">

               <speaker>JOŠKO GODEC:</speaker>

               <p>Hvala za besedo, gospod predsednik. Spoštovane kolegice, spoštovani kolegi!</p>
               <p>Z veseljem bom podprl ta predlog sklepa, ki je na dnevnem redu in predlog sklepa
               matičnega odbora v treh točkah.</p>
               <p>Vsekakor se mi zdi tudi pravilno, da kar se nanaša na gospoda Potočnika, da je bilo
               na obrobju pogovorov med gospodom Potočnikom in gospodom ministrom Žarnićem povedano
               in zapisano, kar se tiče plinskih terminalov in da je bilo izrečeno sledeče, kot piše
               v tekstu: <q>"Plinskim terminalom bo kot komisar za okolje in prostor namenjal pozornost
               tudi gospod Potočnik"</q>. Ob tem opozarja, da ni lobist, niti mediator, da pa je
               pripravljen svojo funkcijo opravljati do največje možne mere v okviru zakonodajnih
               pristojnosti.</p>
               <p>Ko pa poslušaš to razpravo, ki je bila danes tu, velikokrat nisem vedel ali je to,
               kar je na dnevnem redu, ali imamo na dnevnem redu interpelacijo proti Vladi ali proti
               predsedniku Vlade. Nekako se vprašaš pri vseh teh dodatnih obrazložitvah s strani
               predlagatelja oziroma njegovih kolegov, ali govorimo o istem delu morja ali o kakšnem
               drugem. Čas je izgleda dragocen samo za nekatere, vsebina je pa važna samo tako, kot
               se razume. Razume se lahko tako, da veš zakaj tukaj govoriš. Lahko pa govoriš, da
               porabiš čas zato, da si pred TV kamerami in da si pokazan in da poveš, pa ne veš kaj
               si povedal oziroma marsikdo ne razume za kaj gre, predvsem pa ni tisto, kar je na
               dnevnem redu. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Jože Tanko.</p>
               <p>Prosim.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Hvala lepa za besedo.</p>
               <p>Ta razprava danes je pravzaprav v celoti izzvenela v obrambo predsednika Vlade
               Boruta Pahorja, ki tudi na tem področju igra svojo zelo solistično vlogo in ne
               obvešča niti svojih najožjih sodelavcev niti resornega ministra, še manj pa je
               pripravljen o teh svojih tihih korakih, tudi puščavskih, obveščati Državni zbor.</p>
               <p>Druga poanta razprave koalicijskih poslancev v Državnem zboru je neizmerna želja po
               obrambi evropskega komisarja za okolje, gospoda Potočnika. To samo kaže na to, da
               pravzaprav skozi te diskusije, ki smo jih imeli danes ob tej točki dnevnega reda, da
               se dejansko na tem področju nekaj dogaja, kar veže roke evropskemu komisarju, ker na
               njega ne pritiska nihče iz Slovenije. Očitno so na tem področju nekakšni dogovori, ki
               so bolj dolgoročni, kot si mislimo. Navsezadnje, če citiram Boruta Pahorja, ki je za
               24ur.com izjavil, da sta z italijanskim kolegom Silviom Berlusconijem pripravljala
               rešitve v vzajemno korist obeh držav na področju plinskih terminalov, to pove nekaj
               velikega. Ne to kar govori minister, da sta samo izmenjala dve vljudnostni frazi,
               ampak pove nekaj drugega. Se pravi, da se te zgodbe dogajajo na nek drug način kot na
               tistega, ki je regularen, ki je predpisan, ki je običajen za parlamentarne
               demokracije.</p>
               <p>V tej svoji razpravi bi se naslonil tudi na uvodno stališče gospoda ministra, ki je
               podal kronologijo aktivnosti in bi to razdelil na kronologijo, ki jo je podal do
               izteka mandata prejšnje vlade in od začetka mandata te vlade. Takrat, ko se je med
               leti 2006 in 2008 to dogajalo v prejšnji vladi, je gospod minister izjavil: <q>"Ko je
               bila Slovenija seznanjena z mnenjem številka 73 o okoljski sprejemljivosti plinskega
               terminala v Žavljah, in sicer je bila s tem seznanjena 1. avgusta 2008, je Slovenija
               ostro protestirala proti navedenemu mnenju, kajti bilo je sprejeto brez čezmejne
               presoje vplivov na okolje. Ostro je protestirala. Ko gremo naprej in gledamo, kaj vse
               je tista prejšnja vlada naredila še v obdobju po volitvah. Se pravi, 30. oktobra 2008
               je bil čas po volitvah, ko je bila že formirana nova koalicija, je ta nova vlada
               storila pravzaprav čisto vse kar se je dalo in je pripravila in posredovala
               italijanski vladi obsežno dokumentacijo pripomb na te terminalske zadeve,"</q> to je
               izjava gospoda ministra.</p>
               <p>Kaj se je pa začelo dogajati po izteku mandata prejšnje vlade in z nastopom nove
               vlade? Najprej je bilo 17. julija 2009 prvo obvestilo italijanske vlade, da bo
               gradila plinski terminal v Žavljah. Takrat je minister Erjavec podal pisno
               nestrinjanje. Ampak o tem, žal, ni bilo nobenega obvestila Državnega zbora, da se je
               karkoli na tem področju dogodilo. Potem je bilo 9. 11. 2009 ponovno obvestilo,
               mislim, da je bilo to celo pri nas na Brdu in takrat je minister Erjavec izrazil
               nestrinjanje in poklical v Italijo ter zahteval študijo za Žavlje in plinovod. To je
               bilo še v obdobju vašega predhodnika, ki je bil razrešen. Najbrž je bil razrešen
               zato, ker si je drznil dvakrat aktivno protestirati pri italijanski vladi in
               zahtevati dokumentacijo in dodatne študije za ta plinovod. Ko je bilo 24. maja na
               skupni tiskovni konferenci slovenskega in italijanskega ministra v Trstu to povedano
               tretjič, je naš minister ostal tiho. To je pristop, to so teže reakcije ali pa način
               reakcije slovenskih ministrov v prejšnji in pa v sedanji vladi.</p>
               <p>Zadeva je očitna. Se pravi, da se ta scenarij popuščanja nadaljuje sistematično in
               najbrž tudi ciljno. Slovenija se je najbrž sprijaznila z usodo, da bodo tam tisti
               plinski terminali tako na kopnem kot na morju. Še edini protest, ki je bil s strani
               Slovenije izražen, je bil predvsem zaradi tega, ker je Italija v teh čezmejnih
               vplivih, v tej študiji zarisala sredinsko črto v Piranskem zalivu. Tu lahko vidimo,
               da gre za nek proces, celo skupen proces Italije in Hrvaške na tem področju, kajti
               obe sta začeli, že pred obdobjem arbitražnega sporazuma, uporabljati sredinsko črto v
               Piranskem zalivu. To ni tako nedolžna zadeva.</p>
               <p>Kar me je pravzaprav presunilo iz razprave kolegice Pečanove, pa je to, da je
               povedala v razpravi, da je treba severni Jadran razbremeniti velikih plovil. To
               pomeni naslednji korak k zapiranju Luke Koper. Kajti velika plovila v severnem
               Jadranu bodo namenjena samo Luki Koper, bodo namenjena Luki Trst in pa doziranju
               plinskih terminalov. Glede na to kar je povedal kolega Krivec, da so to ladje, ki
               imajo bistveno manjši ugrez kar zadeva plinske terminale, je možno samo to dvoje, to
               se pravi, ali omenitev prometa velikih ladij za Luko Koper ali pa za Luko Trst.
               Najbrž za Luko Trst ne, ker tam delajo dva nova terminala, ampak verjetno za Luko
               Koper, ki je še edina preostala na tem področju. Jaz sem prepričan, da koalicija vodi
               neko čudno igro na tem področju urejanja meddržavnih zadev v Piranskem zalivu v
               slovenskem morju, tako z arbitražnim sporazumom kot s tihim popuščanjem pri
               terminalih. To se vidi iz vse te dokumentacije, ki je tukaj, tako s to izjavo
               kolegice Pečanove, ki med drugim edina ni podprla resolucije o strategiji za Jadran
               in tako naprej. Skratka, gre za sistematično omejevanje potencialov Slovenije.</p>
               <p>Da omenim samo še to, da se naše Ministrstvo za promet izrazito ukvarja s tem, kako
               navezati Luko Trst na slovenski železniški križ in ne s tem, da bi navezalo z drugim
               tirom Luko Koper na slovenski železniški križ. To vse kaže na to, kam vodi politika
               te koalicije. Me prav zanima, ko govorimo toliko o tej resoluciji za Jadran, ali ste
               morda ponudili to resolucijo za Jadran v ratifikacijo sosednji Hrvaški in Italiji?
               Ali je to samo interni dokument zato, da se tu opravlja neka pet, šest urna razprava
               in je ta dokument brez vrednosti in brez teže za katerokoli izmed sosednjih držav?
               Ste jo ponudili spoštovana koalicija, spoštovani predsednik Državnega zbora? Jo bodo
               sosednje države ratificirale in sprejele to kar smo Slovenci zapisali v to
               resolucijo? Lahko se morda kdo nasmiha in smeje, vendar te zadeve pač tako
               zgledajo.</p>
               <p>Žal je problem tudi v tem, da tudi ta besedica če in ko, na kar je prej opozoril
               kolega Krivec. V vladnem dokumentu, ki ga je sprejela Vlada, piše, <q>"ko bo Slovenija
               sprožila postopke"</q>. V dokument, ki je bil posredovan v Državni zbor piše, <q>"če bo
               Slovenija sprožila postopke"</q>, to se pravi, med odločitvijo na Vladi in dostavitvijo
               dokumentov v Državni zbor, se je zgodila pomembna sprememba. Zanima me, kateri
               dokument je falsificiran? Kateri? Ali bo Vlada sprožila in se bo za to odločila? Ali
               razmišlja o tem, da bo to sprožila? Jaz mislim, da je bila prisotnost predsednika
               Vlade, ne samo zaradi tistega, kar se je dogovarjal z gospodom Berlusconijem, ampak
               tudi zaradi tega, ker je prišlo do poneverbe dokumenta v Državnem zboru ali pa pri
               dostavitvi v Državni zbor. To ni prvič, da bi bilo treba na to zadevo tudi povsem
               jasno in nedvoumno odgovoriti.</p>
               <p>Še ena stvar, odbor je v svojem sklepu črtal besedico, da je Italija enostransko
               sprejela odločitev. Zakaj ste črtali to enostransko? Ali je to sprejeto dvostransko,
               je to sprejeto v soglasju s slovensko stranjo ali ima to črtanje besedice enostransko
               kakšen drug, globlji pomen, ki ga noče nihče razložiti v tem Državnem zboru? Je
               Italija sprejela to odločitev enostransko? ali jo je sprejela? sedaj pa sprašujem, s
               soglasjem Republike Slovenije o terminalih v Tržaškem zalivu. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Replika Breda Pečan, 24 sekund, če se ne motim.</p>
            </sp>
            <sp who="SDZ5:PečanBreda">

               <speaker>BREDA PEČAN:</speaker>

               <p>Samo to bi povedala, da neprestano iskanje zarot pa kaj je zadaj, sem že odgovorila
               v sami svoji razpravi, kaj je zadaj, zato ne bi ponavljala. Ko govorimo o kapaciteti
               severnega Jadrana in Tržaškega zaliva, seveda se ta kapaciteta nanaša tako na koprsko
               kot na tržaško pristanišče in zato naj gospoda Tanka nič ne skrbi, ali bomo uspeli
               doseči dogovor ali ne. Prepričana sem, da smo sposobni doseči dogovor, ki bo v korist
               Republiki Sloveniji in<gap n="..."/> <stage>/ izklop mikrofona/</stage></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Anton Anderlič.</p>
               <p>Prosim.</p>
            </sp>
            <sp who="SDZ5:AnderličAnton">

               <speaker>ANTON ANDERLIČ:</speaker>

               <p>Spoštovani!</p>
               <p>Ko je prišla zahteva za sklic izredne seje Državnega zbora, sem verjel, da gre za
               kaj takega, kar je nujno, kar je pred vsemi drugimi prioritetami. Ko pa sem prebral
               celotno gradivo, sem pravzaprav videl, da je v tem gradivu samo pet strani lastnega
               prispevka, vse ostalo je pa gradivo iz maja 2006, kjer smo poslanci Liberalne
               demokracije in SD poskušali pomagati prejšnji vladi, zavarovati slovenske interese.</p>
               <p>Potem, ko grem gledati – in to je bilo objavljeno v časopisu –, kako so potekale
               aktivnosti od februarja 2006 pa do februarja 2010, se lahko ugotovi, da je Slovenija
               bila aktivna. To seveda velja tako za prejšnjo vlado kot tudi za sedanjo in da tukaj
               gre za neko zadevo, ki ni vezana samo na to ali je neka stvar nekomu všeč ali ne,
               ampak da gre za nek proces, s katerim se ukvarjajo in stvari v tem procesu, s katerim
               se ukvarjajo tisti, ki imajo pristojnosti, odgovornosti na eni ali drugi strani. V
               tem primeru moram reči, da sem bil med tem časom večkrat, predvsem na odboru za
               zunanje zadeve in evropsko politiko, razočaran, ko nismo mogli dobiti odgovorov od
               italijanske strani glede gradiv na vztrajanje, na zahteve tudi prejšnjega ministra
               Erjavca in celotne vlade na čelu s predsednikom.</p>
               <p>Ampak ne glede na to, Državni zbor je spremljal stvari, še bolj aktivno jih je
               očitno spremljala Vlada in iz teh gradiv, ki smo jih prejeli za to sejo, začenši s
               sklepi iz 18. februarja 2010, sem trdno prepričan, da lahko vsi skupaj najdemo
               argumente za to, da podpremo tezo, da je Slovenija naredila po svojih močeh maksimum
               in da je na drugi strani Italija delala po svoje. Najbolj pomembno pa je, da ima
               Slovenija na voljo še dovolj tako političnih kot tudi pravnih sredstev, da v
               nadaljevanju zaščiti svoje interese in to bi verjetno moral biti naš skupni interes.
               To, da je neka stara bolezen, da se je nekdo z nekom nekaj pogovarjal in da jaz tega
               ne vem.</p>
               <p>Jaz verjamem gospodu ministru. Ni mu bilo treba razlagati, da se ob takem srečanju
               pod šotorom, ko se dva predsednika malo potrepljata po rami in izmenjata nekaj
               vljudnostnih fraz, ne dogovorita o katerikoli stvari. Če pa se že dogovorita, potem
               pomeni, da mora priti v postopek, naj si bo na Vlado, naj si bo v Državni zbor, če
               gre za sporazum ali za pristanek na neko stvar, pa ima pooblastila po zakonu Državni
               zbor. Tako, da sejanje teh dvomov, stalnih provokaciji, ki naj bi kazale, da so na
               Vladi ljudje, ki jim ni do slovenskih interesov in ki slabo opravljajo svoje delo.
               Samo tisti, ki so bili prejšnja štiri leta, so vse naredili tako kot je bilo najbolje
               in edino prav in če bi imeli priložnost delati naprej, najbrž tega kar imamo sedaj na
               mizi, ne bi bilo.</p>
               <p>Verjamem v to, da vsaka država znotraj svojih prioritet in svojih pravic počne
               tisto, kar misli, da je najbolj prav in tako je počela očitno tudi Italija. Italija
               tega najbrž ne dela samo zato, ker bi dražila Slovenijo, ampak ker ima nek interes,
               da neke stvari ureja. Kako pa se te stvari srečujejo in kje se morajo ti interesi
               usklajevati, pa je vendarle edino mesto v okviru držav Evropske unije, zaradi česar
               smo tudi v Evropsko unijo šli, da bomo lahko skupaj s sosedi, z državami Evropske
               unije urejali najvitalnejša vprašanja, predvsem kar se tiče tovrstnih vprašanj, ko
               gre za varovanje okolja, za trajnostni razvoj, za vse tisto kar sodi zraven. Konec
               koncev je ta razprava sovpadala z razpravami o Kopenhagenski konferenci in še o
               nekaterih drugih aktualnih zadeva. To ni nekaj, da bi nekdo lahko tukaj kar prišel in
               rekel, da bomo Slovenijo zdaj namerno ogrožali in ne vem kaj počeli.</p>
               <p>Samo primer, če se vi spomnite pred petimi, šestimi leti nazaj oziroma zdaj je že
               sedem let in več, preden smo šli v Evropsko unijo, kakšne probleme smo imeli z
               Avstrijci, pa tudi z Italijani glede Jedrske elektrarne Krško. Danes je pravzaprav
               jedrska energija tako rekoč najbolj zaželena ali propagirana v bodočem načrtovanju
               energije. Pomeni, da se nekatere stvari spreminjajo. Jaz ne vem ali bodo terminali
               takšni ali drugačni jutri, dobri, najboljši za Tržaški zaliv. Upam, da jih ne bo, ker
               kljub vsemu verjamem, da je to še vedno tehnologija in snov, ki bi se tam nakopičila,
               lahko bila potencialno nevarna za okolje, za ljudi in tako naprej.</p>
               <p>Ampak kljub vsemu je treba delati stvari v okviru nekih postopkov, v okviru nekih
               procedur, ki za to obstajajo. To, da tudi pri nas, konec koncev tudi znotraj države,
               ne vem, mi se preganjamo o asfaltni bazi, tam pri Šentjurju že 10 let ali koliko
               časa, pa je zadeva legalna in škodljiva. Ampak vendarle je treba te interese najbrž
               uskladiti. Ali drugače to ne gre. Zato absolutno podpiram stališča, da Vlada
               Republike Slovenije po vseh teh postopkih pripravi vso dokumentacijo in se odloča
               takrat, ko se bo treba odločati in poroča Državnemu zboru in da ne zamudi nobenega
               koraka.</p>
               <p>Nimam razlogov, da ne verjamem Vladi in tukaj moram reči, da se mi zdi resnično
               podcenjujoče, da celo popoldne govorite, kako je minister bogi, kako mu ne zaupajo,
               kako ne vem kaj in tako naprej. Nič od tega ni res. Minister ima vsa pooblastila,
               odgovorno opravlja te naloge, predsednik Vlade pa ima drugačna pooblastila in
               drugačne odgovornosti in opravlja drugačne naloge. Tukaj je treba samo malo
               benevolentnosti, malo dobre volje, da na tej vladi niso neki ljudje, ki so malomarni
               in ki nočejo delati za korist Slovenije. Še več, da se nekaj hecajo, da drug drugega
               ne obveščajo o stvareh. Prepričan sem, da tisto, kar je pomembno za samo stvar, ve
               tako minister ali pa bo pred nadaljnjimi odločitvami do vseh podatkov prišel in da se
               bodo odločitve pripravile na tej osnovi, ne pa na osnovi nekih špekulacij in
               medsebojnih podtikanj in ne vem kaj še vse.</p>
               <p>Kaj pravzaprav jaz iz te zahteve za to sejo, nisem prav dobro<gap n="..."/> Pravzaprav, če sem
               iskren, vem kakšen je bil namen te seje, ampak če bi podrobno pogledali kaj se tukaj
               hoče povedati skozi sklepe. Janez Potočnik, komisar iz Slovenije premalo dela in ima
               preveliko plačo, je nekdo rekel. To je najbolj moderno. Janez Potočnik naj to pa to
               naredi, če ne, bo ne vem kaj. Janez Potočnik je komisar, ki je res da iz Slovenije,
               ampak ima pristojnosti v okviru Evropske komisije, ki je konec koncev tudi na
               hearingu preko Evropskega parlamenta dobil podporo in če sem prav razumel, aplavz
               navzočih za predstavitev. V tričetrt leta, kolikor je na tem mestu, je tudi že nekaj
               pokazal. Kakorkoli že hočete, jaz o tem ne bi rad sodil v tem trenutku, sploh pa ni
               mesto v Državnem zboru, da razpravljamo o tem ali je on kvalitetno in sploh dobro
               opravljal to delo, kakor tudi ne očitki, da je minister naredil premalo. To s tisto
               osnovno nitjo, ki bi morala biti prisotna pri teh razpravah, nima zveze, zvezo pa ima
               ali vi želite, da se za vsako ceno preprečijo te stvari, uporabijo vsi mehanizmi in
               vsa sredstva ali da delate veter zato, da mogoče pa le do tega pride. Samo, da na
               koncu rečete – povedali smo, rezultat pa kakršenkoli je in kriva je ta vlada. Ampak
               to ni ravno najboljše.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želi besedo še predstavnik Vlade, minister? Ne želi. Želi besedo predlagatelj
               Danijel Krivec?</p>
               <p>Prosim.</p>
            </sp>
            <sp who="SDZ5:KrivecDanijel">

               <speaker>DANIJEL KRIVEC:</speaker>

               <p>Hvala za besedo, še enkrat.</p>
               <p>No ja, kolega pred menoj je zelo dobro začel in tudi povedal v čem je glavni
               problem. Za sklic te seje se je bilo treba potruditi in poiskati časopisne članke,
               ker gradiva nimamo, ker gradivo ni posredovano. In to je ključni problem, ki smo ga
               želeli izpostaviti – da nas Vlada in ministrstvo ne obvešča, in to ste tudi vi sami
               posredno priznali. Vmes ste sicer govorili o tem, kako smo se seznanjali v Državnem
               zboru in na odborih. Na žalost samo Odbor za okolje in prostor, mi te seje nismo
               nikoli imeli v tem mandatu, na tem terminalu. Tudi v Državnem zboru, po sprejetju
               resolucije ni bilo nobenega govora o podatkih, o terminalih in tem kako potekajo
               pogajanja. Tako da sem zelo vesel vaše ugotovitve, ki potrjuje našo tezo, da smo v
               tem primeru napačno ali pa sploh neobveščeni in tudi ni res, da smo mi v gradivu
               napadli ministra, ki zdaj sedi na tem mestu, ampak smo želeli, da bo tudi minister na
               pravi način suportiran s strani Vlade.</p>
               <p>Tudi kolegica Pečanova je na nek način replicirala mojemu kolegu Jožetu Tanku, da
               naj ne skrbi in da bo že urejeno. Nas vse skrbi kaj se dogaja, ker ta problem je bil
               od 2006 v pristojnosti Državnega zbora, v pristojnosti odborov v Državnem zboru in na
               ta način je potekala zadeva vse do takrat, ko je naša vlada na nek način končala
               mandat in ste vi prevzeli pogajanja s sosedo na to temo. Ne tako prelahko vzeti
               takšnih stvari, ki so na nek način za našo državo zelo pomembne.</p>
               <p>Tako da je kar problematično, da dobimo danes na STA ob 17.30, se pravi tik pred
               tem, ko bi morali mi sejo zaključiti, precej zelo zanimivih izjav predsednika Boruta
               Pahorja na temo tega sestanka o katerem vsi govorimo, da je na nek način prav, da se
               s tem seznanimo, tako kolegi v koaliciji, kot mi v opoziciji. Bom citiral, kar piše
               na spletnih straneh, niso demantirane, verjetno so bile tudi preverjene preden se je
               to objavilo, kajti imamo piar službe na Vladi in pravi: <q>"Premier Borut Pahor je po
               današnji seji Vlade dejal, da z italijanskim kolegom Silviom Berlusconijem, glede
               vprašanja italijanskih plinskih terminalov, pripravljata rešitve v vzajemno korist
               obeh držav. Slovenija namreč nasprotuje predvsem terminalu na morju, Italija pa na
               drugi strani tretjemu pomolu v Kopru in drugemu bloku v nuklearki."</q> To pomeni, da
               Žavljam ne nasprotujemo, kar je v neskladju z resolucijo, ki smo jo sprejeli koncem
               lanskega leta. <q>"Z Berlusconijem sta se po njegovih besedah"</q>, se pravi premierjevih,
               <q>"pogovarjala kako rešiti zaplet, ki je na vidiku. To pa je, da se intenzivno
               pripravlja tožba Slovenije zaradi terminalov, zlasti zaradi terminala na morju."</q> Se
               pravi, Žavlje niti niso več relevantne, je dejal naš premier. Kot je pojasnil: <q>"Je za
               Slovenijo plinski terminal na morju nesprejemljiv že v osnovi, v Žavljah pa
               pričakujemo takšnega, ki bo izpolnjeval okoljsko-varstvene kriterije."</q></p>
               <p>Zdaj pa se vprašajmo. V Državnem zboru smo sprejeli resolucijo, ki govori ravno
               nasprotno. Naš predsednik Vlade pa pravi, da bo terminal v Žavljah oziroma pričakuje,
               da bo tak, ki bo izpolnjeval okoljevarstvene kriterije. Zdaj – ali moramo v spremembo
               resolucije, ki jo je Državni zbor že sprejel in ki smo jo soglasno, razen z izjemo
               kolegice Pečanove, sprejeli ali pa je to dokument, ki ne zavezuje nobenega? Danes smo
               v tem primeru pod vprašanjem verodostojnosti, kar velja v tej državi. Ali velja
               tisto, kar se v Državnem zboru sprejme ali ne velja? Po drugi strani pravi: <q>"Italija
               enako iz okoljevarstvenih razlogov nasprotuje širitvi koprskega pristanišča na tretji
               pomol. Hkrati pa so dali vedeti, da slovenske oblasti ne bodo mogle sprejeti
               odločitve o drugem bloku nuklearne elektrarne brez njihovega dovoljenja"</q>, je pojasnil
               naš premier Pahor. Se pravi, da je to res vezana trgovina o tem, danes govorimo že
               ves čas in vedno bolj se izkazuje da ni ravno tako iz trte izvito, da so zadeve zelo,
               zelo povezane.</p>
               <p>Verjetno bomo prišli še do kakšnega projekta, ki se izven kroga tega državnega zbora
               pogovarja na meddržavni ravni. Govorimo verjetno še o kakšnem plinovodu in še kakšni
               drugi zadevi. Naprej pravi: <q>"Pahor in Berlusconi pripravljata rešitev tega zapleta,
               čeprav, kot je opozoril premier, je v tem primeru malo prostora za diplomacijo, ker
               se je treba držati pravnih norm."</q> To je zelo lepo slišati, ampak pravna norma je tudi
               naša resolucija, na žalost, in sklepi Državnega zbora, ki so bili sprejeti in
               veljajo, so bili soglasno izglasovani. <q>"Ne glede na to pa bodo, ko bo in če bo
               rešitev pripravljena."</q> Zdaj smo pri tistem, kar sem prej opozarjal – ali velja
               dokument <q>"če"</q> ali <q>"ko"</q> in tu noter se to ponavlja: <q>"O njej obveščeni, tudi za to
               pristojni"</q>, je poudaril Pahor in s tem odgovoril na očitke iz vrst opozicije, češ da:
               <q>"pristojni okoljski minister dr. Roko Žarnić o vsej zadevi ni bil obveščen. Mislim,
               da to, da poskušava z Berlusconijem poiskati neko rešitev, kaže na željo, da se
               stvari uredijo v vzajemno korist."</q> Če to ni nezaupnica našemu ministru, potem ne vem
               kaj je. Se pravi, da se nekdo pogovarja o rešitvi okoljskih vprašanj brez resornega
               ministra. Ne vem kako vi to na Vladi oziroma v koaliciji gledate.</p>
               <p>Zanimiva je tudi izjava komisarja za Evropske zadeve. V naslovu pravi: <q>"Direktiva
               sama po sebi ne prepoveduje odobritve terminalov."</q> In pravi naprej: <q>"Komisar za
               okolje Janez Potočnik je ob tem zagotovil, da bo Evropska komisija nedvomno
               zagotavljala, da se vprašanje plinskih terminalov rešuje v skladu s predpisi.
               Izpostavil je, da je pomembno in prav, da Slovenija vprašanja temeljito analizira in
               točno ve, kaj hoče, kaj želi in kaj lahko doseže."</q> Zelo zanimivo. Se pravi, ne to,
               kar je zapisano v direktivi in konvenciji, ampak to, kaj želi in kaj hoče doseči. <q>"Po
               Potočnikovih besedah državam nalaga, da večji projekti ne morejo biti odobreni brez
               presoje njihovih okoljskih učinkov in da je, v primeru čezmejnih projektov potrebno
               posvetovanje s prizadetimi državami."</q> Naprej pa citiram: <q>"Ne prepoveduje pa ta
               direktiva sama po sebi odobritve projekta v primeru, da takšni učinki so."</q> Se pravi,
               ne glede, da bomo mi ugotovili to kar smo že, da učinki so, to ne prepoveduje gradnje
               tega objekta. Skratka, je postopkovne narave, pravi evropski komisar.</p>
               <p>Izpostavil je, da teoretično do kršitve te direktive ne more priti pred izdajo
               uporabnega dovoljenja za tak objekt. Se pravi, po njegovi teoriji se objekt zgradi in
               takrat se ugotavlja ali krši zakonodajo oziroma ali ima vplive na okolje. To piše na
               papirjih, ki so od pete ure oziroma od šeste ure skoraj, 17.30 na spletni strani. To
               je, vsaj za mene, zelo problematično in potrjuje tisto, kar smo opozarjali, da je
               Državni zbor v tem primeru samo spremljevalec neke zadeve in da so njegovi sklepi
               brezpredmetni. Tu še pravi: <q>"Evropska komisija mora po uradni dolžnosti presoditi ali
               je šlo pri postopkih za kršitev evropskih predpisov, če bi bili projekti odobreni z
               dokončnim dovoljenjem, pa bi nevladne organizacije ali Slovenija dokazovale kršitve."</q>
               To pa je povsem neodvisno od tožbe in tako naprej. Dajte si to prebrati. Ampak to je
               na nek način zelo problematično tudi za vas na koalicijski strani, kajti očitno
               tečejo zadeve naprej in mi opozarjamo že cel dan in očitno ne veljajo niti sklepi
               Državnega zbora, niti sklepi, ki se sprejemajo na Odboru za okolje in prostor, niti
               resolucija, ki smo jo sprejeli pol leta nazaj v istem sestavu.</p>
               <p>Prej je bilo rečeno tudi, da italijanska stran ne da gradiv tudi na drugih odborih,
               na zunanjepolitičnem odboru in še kakšnih drugih odborih.</p>
               <p>Prej je bil citiran evropski komisar Potočnik v zadevi, ko je aprila skupaj z našim
               ministrom komentiral gradnjo terminalov. Takrat je lepo dejal, ga bom citiral: <q>"Kot
               je dejal, je mogoče samo s pogovori priti do rešitev, sprejemljivih za obe strani."</q>
               In v nadaljevanju o tem, da sestanek ni bil organiziran smo že vsi govorili, tudi vi
               ste to ugotavljali, je pa opozoril, <q>"da so postopki v zvezi s plinskimi terminali v
               Tržaškem zalivu, plinski terminal v Žavljah, offshore terminal in plinovod še v
               teku."</q> To je izjavil 24. marca navkljub temu, da smo mi imeli že junija 2009 vse
               informacije in sklepe italijanske strani, da se oni ne pogovarjajo več, da je za njih
               zadeva zaključena in tako naprej. Ampak evropski komisar pravi: <q>"To je še v teku."</q>
               Pravi, da ima Evropska komisija, po njegovih besedah v tem kontekstu, obveznosti, ki
               izhajajo iz direktive o čezmejni oceni učinkov in te postopke korektno spremlja.</p>
               <p>Ko pa beremo izjave, ki so sedaj na spletnih straneh pa očitno o tem, da je treba to
               presojati in da se je treba na osnovi teh presoj in direktiv odločati in sprejemati
               neke sklepe, ni več ne duha, ne sluha, ampak govorimo o tem, kaj pomeni umestitev
               terminala vizavi dogovora, da Italija ne bo nagajala v primeru nuklearne elektrarne.
               To je jasno napisano na 24 ur in STA. Predsednik Vlade je jasno potrdil, da je zanj
               offshore še problematičen, pa še ta bo verjetno z nekimi kupčkanji odstranjen.
               Terminal v Žavljah je pa samo problem tehnologije, ne pa več tega ali je sploh
               primerno, da ga umeščamo v prostor glede na to, da imamo v Državnem zboru sprejete
               določene sklepe.</p>
               <p>Mislim, da se je okoli tega treba vprašati in verjamem, da boste podprli sklepe
               odbora, kjer pa tudi jaz predlagam, da se 1. točka ponovno dopolni s tem, da se je
               Državni zbor seznanil z informacijo, z enostransko, da je Republika Italija sprejela
               enostransko odločitev o gradnji plinskega terminala, ker s tem bomo vsaj kot Državni
               zbor ostali na tem, da ne sodelujemo pri takih enostranskih odločitvah. Predlagam
               tudi, da podprete amandmaje, ki so bili še dodatno vloženi k posameznim členom k 2.
               točki, da smo ugotovili, in to je bila ugotovitev vseh, ki ste razpravljali, da v
               letu 2009 in 2010 Vlada ni ustrezno obveščala Državnega zbora v skladu s sprejetimi
               sklepi, tako 18. izredne seje, ki je bila leta 2006, kot tudi ne v skladu z
               resolucijo, ki smo jo sprejeli konec leta 2009. Upam, da boste ta amandma podprli.</p>
               <p>Tudi amandma k 3. točki, kjer govorimo o tem, da se doda nov odstavek, da <q>"Državni
               zbor skladno z resolucijo o strategiji za Jadran poziva Vlado Republike Slovenije, da
               sprotno pisno sporoča Državnemu zboru o dogovorih in odzivih v zvezi z umeščanjem
               velikih objektov v Tržaškem zalivu."</q> Upam, da boste tudi to podprli, ker je bilo iz
               razprave razvidno, da ste tudi vi na nek način, ne bom rekel razočarani, ampak imate
               pomisleke do tega, da nas Vlada o tako pomembnih zadevah ne obvešča, navkljub temu,
               da so sklepi več kot jasni.</p>
               <p>Tudi o četrtem amandmaju, se pravi o dodatni 4. točki, bo verjetno več razprave,
               ampak glede na razpravo, ki ste jo imeli tudi vi v koaliciji, da tudi vas zanima, kaj
               je bilo v dogovoru med predsednikom Berlusconijem in predsednikom Borutom Pahorjem.
               Verjamem, da boste tudi ta amandma podprli, čeprav imamo nekatere informacije že na
               spletnih straneh.</p>
               <p>Toda pričakujem, da smo kot poslanci vseeno toliko vredni, da nam Vlada o zadevah, o
               katerih smo v preteklosti v Državnem zboru sklepali in sprejeli sklepe, poroča in da
               dobimo tudi neko uradno pojasnilo. Ne pa, da beremo na spletnih straneh, da se
               dogovarjamo o tem, kaj bomo dobili v zameno za pristanek na terminale, kako bomo
               gradili nuklearno elektrarno samo v primeru, če nam nekdo dovoli in podobne zadeve.
               Upam, da je tudi pri vas prevladalo mnenje, da nas je tudi v tem primeru Vlada
               zaobšla, da ne spoštuje sklepov, ki so v Državnem zboru sprejeti, da ne spoštuje tudi
               resolucije, ki je zavezujoča za vse, tudi za nas. Pričakujem, da boste sklepe s temi
               dodatnimi amandmaji podprli in da se boste, ko boste prebrali ta članek, ki je na
               spletnih straneh, tudi znotraj koalicije malo vprašali na kakšen način funkcioniramo.
               Ali je sploh treba, da v Državnem zboru še sedimo in odločamo o nekih zadevah? Ali je
               sploh treba, da imamo Vlado, ali bi bilo bolje, da imamo samo predsednika, pa
               ministrov ne potrebujemo, če jih nekdo v tako pomembnih odločitvah ignorira? Nekateri
               se sicer nasmihajo, vendar je zadeva, se mi zdi, precej resna, tako za Državni zbor,
               kot za državo v celoti.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Končali smo splošno razpravo o predlogu sklepa.</p>
               <p>K predlaganemu sklepu so predloženi trije amandmaji, k 2., 3. in 4. točki.</p>
               <p>V razpravo dajem sklep in amandma Poslanske skupine SDS k 2. točki. Želi kdo o tem
               amandmaju razpravljati? Razpravljajo lahko samo tisti, katerih poslanske skupine še
               imajo besedo. Poslanska skupina SDS je porabila svoj čas, zato razprava ni mogoča.
               Želi kdo drug razpravljati? Ugotavljam, da ne želi, zato zaključujem razpravo o
               predlogu amandmaja k 2. točki.</p>
               <p>V razpravo dajem sklep in amandma Poslanske skupine SDS k 3. točki. Želi kdo
               razpravljati? Ugotavljam, da ne želi, zato zaključujem razpravo.</p>
               <p>V razpravo dajem amandma Poslanske skupine SDS k 4. točki. Želi kdo razpravljati?
               Javil se je Franco Juri. Mislim, da imate še minuto ali dve. Razpravljamo o 4.
               točki.</p>
            </sp>
            <sp who="SDZ5:JuriFranco">

               <speaker>FRANCO JURI:</speaker>

               <p>Bom zelo kratek, brez skrbi.</p>
               <p>Zdaj razpravljamo o amandmaju k 4. točki. Predlagateljemželimsamo sporočiti, da bi
               ta amandma podprl, če ne bi bilo drugega odstavka. Še vedno menim, da naš parlament
               ni pristojen za to, da pozove komisarja. To bi bil dejansko precedens, medtem ko je
               pristojen za poziv predsednika Vlade. Torej s prvim delom tega amandmaja se absolutno
               strinjam. Če bi ga bili pripravljeni preoblikovati na tak način, da izključimo drugi
               odstavek, bi ga jaz in verjetno še kdo, podprli.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Imate še možnosti, kot predlagatelj.</p>
               <p>Prosim gospod Danijel Krivec.</p>
            </sp>
            <sp who="SDZ5:KrivecDanijel">

               <speaker>DANIJEL KRIVEC:</speaker>

               <p>Hvala za podporo.</p>
               <p>Mislim, da je pomembno, da dobimo uradne podatke o tem razgovoru. Kar se pa tiče
               tega drugega dela, mislim, da sem že prej v razpravi pojasnil, da ne gre za pritisk
               na evropskega komisarja v katero smer se mora zadeva razrešiti. Gre za to, da se ga
               opozori, da se aktivneje vključi. Verjamem, da nobeden od vas poslancev ne bi imel
               nobenega pomisleka, da se opozori nekega evropskega komisarja iz neke tretje države
               na to, da je bolj aktiven v neki situaciji. Zdaj, ko imamo pa svojega komisarja, se
               pa vsi na nek način sprenevedamo in govorimo o tem, da ga ne smemo opozoriti, da se v
               neki zadevi aktivneje vključi. To je sprenevedanje. Mislim, da noben od vas ne bi
               imel nobenega pomisleka, če bi sedaj sedel na tem položaju nekdo iz Avstrije, da se
               ga opozori naj se aktivneje vključi. Saj mu ne predpisujemo, da mora najti rešitev
               ali pa rešitev v našo korist. Govorimo o tem, da se aktivneje vključi. Tako da
               predlagam, da ta amandma vseeno podprete, ker v ničemer nobene stvari ne prejudicira.
           </p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala.</p>
               <p>Ugotavljam, da drugi odstavek v tem amandmaju k 4. točki ni bil umaknjen, da ostaja
               tak kot je. Želi še kdo razpravljati? Ugotavljam, da ne. Zato zaključujem razpravo
               tudi<gap n="..."/> Gospod Jerovšek, ne morete nič predlagati, ker nimate več časa na razpolago,
               ne morete se več javiti k temu.</p>
               <p>Razprava je zaključena in novi predlogi niso več mogoči. Dajmo se držati pravil
               igre, ki so v tem Državnem zboru in zaključili smo razpravo o amandmajih k 2., 3. in
               4. točki.</p>
               <p>Prehajamo na odločanje o amandmaju SDS k 2. točki predloga sklepa. Glasujemo.</p>
               <p>Obrazložitev glasu, seveda. Obrazložitev glasu v imenu poslanske skupine, gospod
               Jerovšek? Najprej poslanske skupine. Želi katera od poslanskih skupin obrazložiti
               svoj glas pri glasovanju k amandmaju k 2. točki? Da, Poslanska skupina SDS, Danijel
               Krivec.</p>
               <p>Gospod Krivec, samo trenutek. Proceduralno gospod Battelli.</p>
            </sp>
            <sp who="SDZ5:BattelliRoberto">

               <speaker>ROBERTO BATTELLI:</speaker>

               <p>Hvala lepa, gospod predsednik.</p>
               <p>Sprašujem se kaj je s 1. točko? Ali ne bomo o njej sklepali?</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Najprej bomo glasovali o treh amandmajih, k 2., 3., 4. točki, potem pa bomo
               glasovali o predlogu sklepa v celoti.</p>
            </sp>
            <sp who="SDZ5:BattelliRoberto">

               <speaker>ROBERTO BATTELLI:</speaker>

               <p>Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala.</p>
               <p>Obrazložitev glasu v imenu Poslanske skupine SDS, Danijel Krivec.</p>
               <p>Prosim.</p>
            </sp>
            <sp who="SDZ5:KrivecDanijel">

               <speaker>DANIJEL KRIVEC:</speaker>

               <p>Hvala še enkrat.</p>
               <p>Saj ne bom dolg. Ampak vseeno, glede na to, kar ste povedali v razpravi v tem
               popoldnevu, vseeno pričakujem, da boste ta amandma podprli. Tudi zato, ker ste v tem
               sestavu sprejemali sklepe, ki podpirajo ta amandma in vsi ste ugotavljali, da smo v
               tem Državnem zboru prikrajšani za informacije, ki se dotikajo te tematike. Zato
               pričakujem, da boste ta amandma podprli in vsi skupaj ugotovili, da nas Vlada v tem
               primeru ne obvešča tako kot je bil sklep tega Državnega zbora. Upam, da ne boste sami
               sebi na nek način stopili na glavo in negirali svojih sklepov, ker to bi bilo pa res
               malo čudno. Vaše razprave, ki ste jih imeli v toku tega dneva, bi na nek način
               izzvenele zelo prazno, če ne bi podprli tega, kar ste vsi ugotovili, da si mora na
               koncu tudi gospod Anderlič pomagati s časopisnimi članki, čeprav je član kar
               nekaterih odborov, kjer prosi, da dobi gradivo, ki bi mu omogočilo, da se relevantno
               odloča, pa ne dobi gradiva, tako da ta sklep je za podpreti.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želi še katera od poslanskih skupin obrazložiti glas? Ugotavljam, da ne želi.
               Obrazložitev glasu v svojem imenu Jožef Jerovšek.</p>
            </sp>
            <sp who="SDZ5:JerovšekJožef">

               <speaker>JOŽEF JEROVŠEK:</speaker>

               <p>Hvala lepa. Spoštovani!</p>
               <p>Jaz bom ta sklep seveda podprl. Danes smo se neštetokrat prepričali, da Vlada ne
               opravlja svojega dela, da zaničuje Državni zbor, in to kar sem sedaj slišal v
               poročilih je dokaz, da je gospod Pahor ponižal in diskreditiral lastno državo, zato
               ker ni obvestil svojih ministrov in ni želel obvestiti Državnega zbora o pogovorih,
               čeprav mu to nalagajo sklepi Državnega zbora. To je vzrok, da predsedniki Vlade v
               drugih državah, kjer je uveljavljana demokracija, odstopijo ob takšnem ravnanju.
               Gospod Pahor si je dovolil nekaj, kar se ne bi smelo zgoditi. Včeraj smo zrli v
               televizijo pri Odmevih, ko resorni minister nima pojma, ampak ponižanje ministra, če
               je to v Vladi dovoljeno, je za državo grdo. To je svet videl. Iz tega se bodo
               Italijani norčevali. Ampak, da poniža celotni Državni zbor, da poniža celotno državo
               in da jo diskreditira pred mednarodno javnostjo, to pa nam ne more biti vseeno.
               Tisti, ki se smejite pri tej zadevi ste nedržavotvorni<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Gospod Jerovšek, brez polemike pri obrazlaganju glasu.</p>
            </sp>
            <sp who="SDZ5:JerovšekJožef">

               <speaker>JOŽEF JEROVŠEK:</speaker>

               <p><gap n="..."/> zato je treba predlagati tudi dodatni sklep, da se mora predsednik Vlade priti
               opravičiti.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>V teku obrazlage glasu ni mogoče predlagati nobenih sklepov. Obrazložitev glasu.
               Prosim za prijavo za obrazložitev glasu v svojem imenu. <stage>/ izklop mikrofona/</stage></p>
               <p>Obrazložitev glasu Jože Tanko.</p>
               <p>Prosim.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Hvala lepa za besedo.</p>
               <p>Tu smo imeli takoj po predstaviti stališč poslanskih skupin izjavo gospoda ministra,
               ki je dejal, da se predsednik Pahor ni pogovarjal z gospodom Berlusconijem, v tistih
               kratkih trenutkih, popolnoma nič pomembnega, razen kar si lahko izmenjata tri
               vljudnostne besede. Na spletni strani 24ur.com in drugih STA pa beremo, da se je
               predsednik Vlade dogovarjal o strateških zadevah kar zadeva umestitve objektov,
               pomembnih objektov v Tržaškem zalivu. Torej, že iz tega se vidi, da gre očitno za
               diskrepanco izjav med resornim ministrom, ki je eksplicitno posebej odgovoren za
               področje okolja in zadevi, o kateri danes razpravljamo in predsednikom Vlade, ki se
               dogovarja mimo ministra, mimo stroke, sprejema odločitve in obljube mimo vsega in
               tudi potem mimo Državnega zbora. S tem je kršenih veliko stvari, tako v smislu
               zakonodaje, Poslovnika in tako naprej in zato je ta dopolnitev sklepa, ki jo
               predlagamo v 2. točki samo ugotovitev dogajanj, realnih dogajanj v Državnem zboru in
               tistega kar se je dogajalo dan, dva nazaj in se danes objavlja po elektronskih
               medijih. Mislim, da je temu kar je tu zapisano samo za pritrditi in to se dogaja
               praktično že od nastopa mandata te vlade na tem področju. Popolnoma nobene
               informacije o dogajanjih v zvezi s plinskimi terminali v Tržaškem zalivu nismo dobili
               po 30. oktobru leta 2008. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo. Navzočih je 60 poslank in poslancev, za je glasovalo 20, proti 38.</p>
               <p><stage>(Za je glasovalo 20.)</stage> <stage>(Proti 38.)</stage></p>
               <p>Ugotavljam, da amandma k 2. točki predloga sklepa ni bil sprejet.</p>
               <p>Prehajamo na odločanje o amandmaju Poslanske skupine SDS k 3. točki predloga sklepa.
               Obrazložitev glasu v imenu Poslanske skupine Danijel Krivec.</p>
               <p>Prosim.</p>
            </sp>
            <sp who="SDZ5:KrivecDanijel">

               <speaker>DANIJEL KRIVEC:</speaker>

               <p>V začetku povem, da bom ta amandma podprl in seveda prosim tudi vas kolege in
               kolegice, da ta amandma podprete, kajti spet bom apeliral na vašo vest, kajti to
               resolucijo ste vi sprejeli skupaj z nami. Tam je jasno v 8. točki napisano, da mora
               Vlada poročati o teh ukrepih, sklepih, pogajanjih in tako naprej. Mi nič drugega na
               predlagamo s tem amandmajem, samo to, da se v skladu s tem, kar smo mi sprejeli v tem
               Državnem zboru 17. decembra 2009. To ni prejšnja vlada, to ni prejšnji parlament,
               ampak vi, ki sedite tukaj in to piše v tej resoluciji, da na osnovi tega vseeno
               pozivamo Vlado, da nas sprotno obvešča, nič nismo napisali, da nas mora jutri ali čez
               14 dni, ampak sprotno, to bo sama ocenila, ampak očitno bomo videli kdaj. Vsaj to si
               dajte zapisati, ker v nasprotnem primeru je res vprašljivo, zakaj sedimo v Državnem
               zboru in sprejemamo resolucije in obveze za delovanje tako države, kot ministrstev,
               kot nas samih v nekih projektih in v nekih dogovorih. Mislim, da je vezano samo na
               Tržaški zaliv, ni splošno, vezano je na resolucijo. Glede na to, da smo mi to
               sprejeli bi bilo pametno, da ta amandma podprete in da smo vnaprej vsaj obveščeni, če
               že ne moremo vplivati na nobeno odločitev.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Obrazložitev glasu v imenu Poslanske skupine LDS, Anton Anderlič, potem še Zares,
               vendar se je javil prej Franco Juri in Kontič SD.</p>
            </sp>
            <sp who="SDZ5:AnderličAnton">

               <speaker>ANTON ANDERLIČ:</speaker>

               <p>Ta predlog sklepa oziroma amandma na predlog sklepa sicer izgleda povsem dobronameren
               in tak, ki ga nima smisla zavračati, je pa res, da sam po sebi pomeni tavtologijo,
               kajti, če je že po resoluciji to obveza Vlade, mora to narediti brez da<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>To so višje sile. Nismo odgovorni zanje. Nadaljujte gospod Anderlič, ni v zvezi z
               vašim govorom.</p>
            </sp>
            <sp who="SDZ5:AnderličAnton">

               <speaker>ANTON ANDERLIČ:</speaker>

               <p>Upam, da res ne, ker zvoni komu drugemu. Kot rečeno, jaz razumem, da mora Vlada, ne
               glede na to, da jo še enkrat zavežemo, poročati o tem, ker to govori resolucija. Mi
               imamo prevečkrat, tudi v tem mandatu smo že sprejeli nek zakon, da mora en župan
               spoštovati zakon o lokalni samoupravi ali kako se že imenuje, zato ker ni hotel
               spustiti dva svetnika v občinski svet. Pa tudi potem, ko smo še en zakon sprejeli, ni
               tega naredil časovno v tistem času, ko je bilo dovoljeno. Ampak jaz sam po sebi
               vidim, da je predlog sklepa dobronameren in bom s tem tudi prispeval k temu. Upam, da
               bodo kolegi to tudi razumeli, da nam je vsem do tega, da resnično delamo vse v dobro
               države in da tisti ljudje, ki to počno, delajo odgovornost in jim gre zaupati. V tem
               smislu je to smiselno podpreti in da o tem kar počnejo, tudi poročajo. Čeprav, če ste
               tukaj mislili tudi to, da mora predsednik Vlade poročati o pogovorih, ki jih imel v
               džamahiriji pod tistim šotorom z gospodom Berlusconijem, tisto najbrž ni mogel biti
               dogovor. Da ne bo potem spet kakšnega razočaranja. Če piše dogovor, pomeni, da ima to
               neko formo, neko obliko in nekako mora tudi nekaj za tem dogovorom stati. Če pa je
               pogovor o tem, da se bodo pogovarjali in da bodo iskali rešitve, pa to po mojem ni
               tako. Ampak, kot rečeno, jaz bom podprl, ravno tako poslanci Poslanskega kluba
               Liberalne demokracije, zato ker menimo, da je prav, da se obvešča o vseh aktivnostih.
               Seveda o aktivnostih, ki imajo neko formo, neko doseženo stopnjo pomembnosti, ne o
               vseh stvareh, ki jih pravzaprav, verjamem, da dnevno nekateri, predvsem tisti, ki
               direktno delajo na projektu, tudi počno. Teh aktivnosti je najbrž veliko. Zato je
               treba tudi za naprej vedeti, da je treba poročati, to narekuje tudi resolucija,
               vendar čisto o vsakem pogovoru pa najbrž ne. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Obrazložitev glasu v imenu Poslanske skupine SD, Bojan Kontič.</p>
            </sp>
            <sp who="SDZ5:KontičBojan">

               <speaker>BOJAN KONTIČ:</speaker>

               <p>Hvala lepa, gospod predsednik!</p>
               <p>Kljub temu, da bi bili tudi brez tega teksta amandmaja obveščeni o tem, kar zahteva
               ta amandma, kajti nekaj o tem govori že resolucija o strategiji za Jadran, na katero
               se predlagatelji amandmaja sklicujejo.</p>
               <p>Gospod Jerovšek, izklopite se, lepo prosim in ne motite takrat, ko nekdo govori.</p>
               <p>Kljub temu, da je v tekstu zapisano <q>"sprotno obveščanje"</q>, ki si ga bomo zanesljivo
               vsak po svoje razlagali, kdaj je to sprotno in kljub temu, da je zapisano <q>"pisno"</q>,
               ker verjetno bi se dalo tudi ustno o tem poročati na pristojnem matičnem delovnem
               telesu, bomo, tudi zaradi tega, ker predlagatelj, in to je Poslanska skupina
               Slovenske demokratske stranke, meni, da je to najpomembnejši amandma na sklepe, ki
               jih je sprejel odbor, podprli ta predlog amandmaja, ki bo tako postal sestavni del
               sklepov, ki jih bo, vsaj tako upam, Državni zbor sprejel.</p>
               <p>Poslanska skupina Socialnih demokratov bo amandma k dopolnjenemu predlogu sklepa k
               3. točki podprla.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Obrazložitev glasu v imenu Poslanske skupine Zares, Franco Juri.</p>
            </sp>
            <sp who="SDZ5:JuriFranco">

               <speaker>FRANCO JURI:</speaker>

               <p>Hvala za besedo.</p>
               <p>Poslanska skupina Zares oziroma tu prisotna Poslanska skupina bo podprla ta amandma.
               Podprli ga bomo, ker želimo tudi mi dokazati, da kljub ugotovljenemu dejstvu, da s
               tem ponavljamo nekaj, kar bi moralo biti samoumevno, potrjujemo veljavnost in
               uporabnost resolucije, ki smo jo sprejeli in zavezujemo Vlado k sprotnemu obveščanju.
               Ničesar ne izgubimo, nekaj pa vendar sporočamo Vladi. Tudi glede na to, kar se dogaja
               tu pa tam s predsednikom Vlade, ki se pogovarja legitimno s svojimi evropskimi
               kolegi, bi bilo dobro, ponavljam, tako kot smo to izrazili v uvodni besedi, da smo o
               tako pomembnih stvareh tudi sprotno obveščeni. Tako da bomo brez problemov ta amandma
               podprli.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Obrazložitev glasu v imenu Poslanske skupine DeSUS, Joško Godec.</p>
               <p>Prosim.</p>
            </sp>
            <sp who="SDZ5:GodecJoško">

               <speaker>JOŠKO GODEC:</speaker>

               <p>V Poslanski skupini Demokratične stranke upokojencev ne bomo vzeli pol ure odmora, da
               bi se za to odločili, ampak smo se že odločili in bomo podprli ta amandma v
               celoti.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Prehajamo na glasovanje.</p>
               <p>Glasujemo. Glasovanje teče. Navzočih je 59 poslank in poslancev, za je glasovalo 58,
               proti nihče.</p>
               <p><stage>(Za je glasovalo 58.)</stage> <stage>(Proti nihče.)</stage></p>
               <p>Ugotavljam, da je amandma k 3. točki predloga sklepa sprejet.</p>
               <p>Prehajamo na odločanje o amandmaju Poslanske skupine SDS k 4. točki predloga sklepa.
               Obrazložitev glasu v imenu Poslanske skupine SDS, Danijel Krivec.</p>
            </sp>
            <sp who="SDZ5:KrivecDanijel">

               <speaker>DANIJEL KRIVEC:</speaker>

               <p>Hvala za podporo pri prejšnjem amandmaju. Mislim, da bo koristen. Še enkrat, tudi ta
               amandma predlagam, da podprete.</p>
               <p>V razpravah ste vsi ugotavljali, da bi želeli izvedeti tudi uradno kaj je bilo na
               teh sestankih dogovorjeno. Kot smo že ugotovili, je v medijih marsikaj napisano in je
               tudi meni žal, da predsednik Vlade ne zaupa niti svojemu lastnemu ministru, ki mu v
               informacijo, ki smo jo lahko slišali od njega, odgovori, da se na tem sestanku ni nič
               pomembnega pogovarjalo. Na koncu pa beremo, da so se pogovarjali tudi o nuklearki, da
               so se pogovarjali o umeščanju plinskih terminalov, se pravi točno o tisti zadevi o
               kateri je danes tekla razprava v tem Državnem zboru. Če to za vas ni malo
               problematično, da se znotraj Vlade na zaupa ministru, ki ta resor pokriva in da dobi
               v bistvu manj informacij kot jih dobijo mediji, potem je to res problematično.</p>
               <p>Zato predlagam, da podprete ta amandma, ki govori o tem, da se dobi odgovor Vlade na
               ta razgovor v Libiji med obema premierjema in seveda, da podprete tudi tisti del, ki
               daje pobudo, da se aktivneje vključi evropskega komisarja. Ne bom ponovno razlagal
               zakaj bi bilo to korektno tudi z vaše strani. Mislim še enkrat, da v tem primeru ne
               dajemo nobenih usmeritev, kako mora komisar delovati, ampak samo pobudo, da se ga na
               nek način aktivneje vključi v to problematiko. Predlagam, da tudi ta amandma z
               dodatno 4. točko podprete.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Obrazložitev glasu v imenu Poslanske skupine SLS, Jakob Presečnik.</p>
            </sp>
            <sp who="SDZ5:PresečnikJakob">

               <speaker>JAKOB PRESEČNIK:</speaker>

               <p>Hvala lepa za besedo, gospod predsednik!</p>
               <p>Prej, ko smo glasovali o tem, da prekinemo sejo, pa pride predsednik Vlade poročati
               o tem, kaj je novega na tem področju in na področjih, ki so s tem povezani. Že prej
               smo glasovali za ta sklep, kljub ne vedenju tega, kaj nam bi dejansko predsednik
               Vlade lahko v tem Državnem zboru tudi povedal. Mislim, da takrat, ko smo, vsaj jaz
               sem šel pogledati večerne dnevnike na naše televizije, ki je bilo dobesedno
               objavljeno to, kar je kolega Krivec prej prebral, tudi seveda napisano iz medijev, mi
               pa ni bilo, moram reči, da čisto nič več jasno, da je torej predsednik Vlade na
               novinarski konferenci pojasnil zadevo. Torej gre za zadevo, ki je povezana ne samo s
               terminali, ampak, ki se veže tudi na jedrsko elektrarno in na ne vem na katere
               projekte še vse, tako da, ravno zaradi tega je nujno, da sprejmemo ta sklep in da
               predsednik Vlade tudi poroča Državnemu zboru. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Obrazložitev glasu v imenu Poslanske skupine Zares, Franco Juri.</p>
               <p>Prosim.</p>
            </sp>
            <sp who="SDZ5:JuriFranco">

               <speaker>FRANCO JURI:</speaker>

               <p>Meni je žal oziroma Poslanski skupini Zares je žal, da ni bil upoštevan predlog
               spremembe tega amandmaja, ker takšnega ne moremo podpreti. Ne moremo podpreti
               predvsem, ker bi si naredili medvedjo uslugo s posredovanjem, čeprav posrednega
               navodila komisarju evropske komisije, s tem bi ga v bistvu postavili v težavni
               položaj. Videlo bi se, da prihajajo inputi iz njegove države, in to bi ga a priori že
               diskreditiralo ali vsaj postavilo v neroden položaj, kjer bi moral dokazati svojo
               nevtralnost. To seveda ne bi bilo dobro niti za to kar od komisarja pričakujemo.
               Mislim, da lahko Državni zbor nalaga, zahteva, prelaga lastni vladi in nekaj tudi
               predsedniku slovenske vlade. Težko pa je posredovati podobna sporočila komisiji
               oziroma komisarjem in ker je prej bila omenjena možnost, da bi na druge komisarje
               lahko kaj naslovili, tega nismo nikoli storili, če pa bi, bi bilo bistveno lažje to
               nasloviti komisarju iz druge države kot komisarju lastne države, in to zaradi
               razloga, ki sem ga prej omenil. Ker bi si prav tako naredili medvedjo uslugo in
               škodo. Zato tega amandmaja žal ne moremo podpreti.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>V svojem imenu? Prosim za prijavo za obrazložitev glasu v lastnem imenu.</p>
               <p>Obrazložitev glasu Janja Klasinc.</p>
               <p>Prosim.</p>
            </sp>
            <sp who="SDZ5:KlasincJanja">

               <speaker>JANJA KLASINC:</speaker>

               <p>Spoštovane kolegice in kolegi!</p>
               <p>Seveda ne bom podprla tega amandmaja. Ampak rada bi povedala zakaj. Zato, ker tukaj
               posegamo na področje pristojnosti Evropskega parlamenta in Evropske komisije. To je
               popolnoma nesprejemljivo.</p>
               <p>Rada bi ob vsem, kar je že povedal kolega Juri pred menoj, dodala še nekaj. Vsak
               komisar, ko pride pred Evropski parlament in priseže kako bo deloval, mora med drugim
               prebrati tudi del prisege v kateri opozarja države članice Evropske unije, da ne bodo
               vplivale nanj, da bi ravnal po njihovih navodilih, še posebej državo članico iz
               katere prihaja. To je del prisege, ki jo mora spoštovati. Zato je v evropski praksi
               protizakonito, kar vi predlagate. Najlepša hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Obrazložitev glasu Danijel Krivec.</p>
               <p>Prosim.</p>
            </sp>
            <sp who="SDZ5:KrivecDanijel">

               <speaker>DANIJEL KRIVEC:</speaker>

               <p>Želel bi, da si le preberete amandma. Mi ne naslavljamo amandmaja na Evropsko unijo,
               ne naslavljamo ga direktno komisarju, ampak ga naslavljamo naši vladi. Ne vem zakaj
               to mešate. Ga bom prebral: <q>"Državni zbor"</q>, to smo mi, upam, da smo še, ker očitno nas
               noben resno ne jemlje, <q>"Republike Slovenije predlaga Vladi Republike Slovenije,"</q> naši
               vladi, ne Evropi, <q>"da aktivneje vključi v postopek reševanja nastale situacije
               evropskega komisarja za okolje."</q> Sedaj pa povejte kaj je tu v neskladju? Ne vem. Da
               naši vladi dajemo neko pobudo, je legitimno. Upam, da razumete, da ne prehajamo
               nobenih zakonskih okvirjev, ki jih imamo. Ne nalagamo direktno komisarju in ne
               nalagamo direktno Evropski komisiji, ampak nalagamo ali predlagamo naši vladi, da ga
               aktivneje vključi. Ali ga bo vključila aktivneje, ali ne, prepustimo njej.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Obrazložitev glasu v svojem imenu Jožef Jerovšek.</p>
               <p>Prosim.</p>
            </sp>
            <sp who="SDZ5:JerovšekJožef">

               <speaker>JOŽEF JEROVŠEK:</speaker>

               <p>Hvala lepa.</p>
               <p>Ta sklep bom seveda podprl. Kajti je nujen ob vsem tem, kar se je danes dogajalo in
               kako se je razvijalo ob vsem tem neinformiranju, niti ministrov, niti Državnega
               zbora. Če tega ne bomo storili, gospe in gospodje, potem bomo za novo leto dobili
               sporočilo iz kabineta predsednika Vlade, da je na Safariju v Sahari po čudovitem
               dnevu sklenil enkraten sporazum z Italijo, ki bo osrečil Slovence. V 3. členu bo
               pisalo, da bo Italija v skladu z mednarodnim pravom na slovensko stran poslala vse
               primesi in derivate rafinerije plina, to so aromati, ki dišijo in povzročajo sladko
               smrt.</p>
               <p>Nekje v začetku leta pa lahko pričakujemo, da se bo gospod Gantar opravičil Italiji,
               da sta si Državni zbor in Republika Slovenija drznila razpravljati o projektu, ki bo
               vsestransko negativno vplival na položaj Slovenije. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa, gospod Jerovšek. Hvala za omembo mojega skromnega imena v vašem nastopu.</p>
               <p>Obrazložitev glasu v svojem imenu Anton Anderlič.</p>
            </sp>
            <sp who="SDZ5:AnderličAnton">

               <speaker>ANTON ANDERLIČ:</speaker>

               <p>Nekaj bi vendarle bilo treba ob tem reči, in to je, da ni dostojnost Državnega
               zbora, da rokohitrsko sprejemamo neke amandmaje. Če pozorno preberete in ravno zaradi
               tega, ker sem pozorno prebral amandma k 3. točki in sem ga tudi podprl, je
               obrazložitev na drugi strani napisana natančno v duhu amandmaja k 3. točki, kjer
               pravi: <q>"Predlagatelji smo mnenja, da mora biti Državni zbor Republike Slovenije
               obveščen o vseh okoliščinah in tako naprej, o vseh pogovorih."</q> Kaj smo pa sprejeli v
               3. točki drugega? Če pravite v prvem delu, da Državni zbor poziva Vlado, da mora
               poročati o tej konkretni zadevi, saj smo vendarle prej sprejeli, da mora poročati o
               vsem. Zakaj pa o tem še posebej? Resnici na ljubo ne vem kaj pravijo zakoni, vem kaj
               pravi prisega tam pred Evropskim parlamentom. Ampak, če preberete drugi del tega
               predloga sklepa pravi, da naj vključi Vlada. Ja, kako naj Vlada vključi evropskega
               komisarja, ki je zaprisegel v Evropskem parlamentu na nekem drugem nivoju in zdaj ga
               bomo mi vključevali. Kaj ga bomo najeli kot konzultanta? Ga bomo prisilili, da bo, ne
               vem, ne moremo ga mi vključiti. Mi nismo v situaciji, da ga vključimo, ker on deluje
               na nekem drugem nivoju. Preberite si še enkrat, kaj ste zapisali. Če bi zapisali
               drugače, da se ga naprosi in tako naprej, bi mogoče še kaj bilo, ampak Vlada ga ne
               more vključiti. Zato seveda ta amandma za to točko absolutno ni sprejemljiv, predvsem
               zato, ker smo tudi podprli amandma k 3. točki, smo to tudi rešili, kar vi tukaj
               želite, če je obrazložitev korektna na zadnji strani.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Obrazložitev glasu v svojem imenu Franci Kek.</p>
            </sp>
            <sp who="SDZ5:KekFranci">

               <speaker>FRANCI KEK:</speaker>

               <p>Hvala za besedo.</p>
               <p>Tega amandmaja ne bom podprl, kajti na ta način bo evropski komisar dosti lažje
               primerno deloval, kot pa v primeru, da bi kakšni Italijani prišli k Barrosu s
               papirjem, kjer bi pisalo, da mora evropski komisar po navodilih Državnega zbora ali
               pa Vlade ustrezno delovati.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Obrazložitev glasu v svojem imenu France Cukjati.</p>
               <p>Prosim.</p>
            </sp>
            <sp who="SDZ5:CukjatiFrance">

               <speaker>FRANCE CUKJATI:</speaker>

               <p>Hvala za besedo.</p>
               <p>Ne rad se oglašam pri obrazložitvi glasu, ampak tukaj je pa toliko čudnih mnenj, da
               moram vendarle povedati, zakaj ta amandma podpiram. Sicer menim, da bi morala naša
               vlada, ne glede na to katere nacionalnosti je ta komisar, vključiti komisarja in s
               svojo zahtevo pravzaprav tudi podpreti na evropski nivo pri reševanju resnično
               ekoloških vprašanj. Zelo me moti, da je strah pred tem vključevanjem in pozivanjem
               Evropske unije, da naj se vključi v reševanje tega problema. Strah na podlagi tega,
               da je to pač slučajno naš državljan. Nikoli nisem rekel, da stranka oziroma Poslanska
               skupina Zares ne sme komunicirati z Gantarjem. To bi bilo pa čudno. Mislim, da je
               treba razumeti to funkcijo vendarle manj hlapčevsko in bolj samostojno in prav zaradi
               tega in zaradi teh razprav menim, da je ta amandma še kako potreben. Bojim se, da
               tudi Vlada tako razmišlja, da tudi Pahor tako razmišlja, da bo nekega tujega
               funkcionarja Evropske unije obvestil, našega pa ne, ker bi se bal ne vem kakšnih
               očitkov. Vendarle smo tukaj enakopravna država in zagotovo tudi druge države, tudi
               Italijani komunicirajo z Evropsko unijo in z ustreznimi sekretarji. Mislim, da je ta
               amandma eden najbolj normalnih.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Ker sta še zanimanje in interes, prosim za prijavo. Obrazložitev glasu v svojem
               imenu Janko Veber.</p>
               <p>Prosim.</p>
            </sp>
            <sp who="SDZ5:VeberJanko">

               <speaker>JANKO VEBER:</speaker>

               <p>Hvala.</p>
               <p>Ta amandma je predvsem nepotreben. Del razlage je bil že podan, ker smo se odločili,
               da nas bo Vlada seznanjala o vseh pogovorih in postopkih. Glede evropskega komisarja
               pa že šest ur razpravljamo o tem, da se je Državni zbor seznanil z načrtom aktivnosti
               in ukrepov, ki jih je Vlada sprožila za zavarovanje interesov Slovenije pri Evropski
               komisiji. 6 ur govorimo o tem. Vlada je posredovala gradivo, iz katerega je razvidno
               s čim in kako bomo Evropsko komisijo seznanili s stališčem Slovenije. V tistem
               trenutku, ko predamo to gradivo komisiji, je tudi gospod Potočnik avtomatično
               vključen v to razpravo. Zato je ta amandma povsem nepotreben, ker imamo že vse to
               zavzeto tudi v 3. točki sklepa, ki ga sicer še nismo sprejeli, ampak verjamem, da ga
               bomo. Ampak 6 ur razpravljamo o tem, da posredujemo to gradivo Evropski komisiji.
               Zdaj se postavlja dodaten sklep, da naj komisarja Potočnika še posebej povabimo
               zraven. Lepo vas prosim. Ker smo ugotovili, da damo to gradivo gor in v tistem
               trenutku je komisar vključen, je zato ta amandma nepotreben in ga ni treba niti
               vlagati, še manj pa podpreti.</p>
               <p>Jaz ga ne bom podprl, ker je nepotreben.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Jaz se opravičujem, pozabil sem vas opozoriti, da pri obrazložitvi glasu ne smete
               polemizirati med seboj, ampak samo povedati zakaj nameravate glasovati tako, kot
               boste glasovali. Prosim, da to upoštevate.</p>
               <p>Obrazložitev glasu, Marijan Pojbič.</p>
               <p>Prosim.</p>
            </sp>
            <sp who="SDZ5:PojbičMarijan">

               <speaker>MARIJAN POJBIČ:</speaker>

               <p>Spoštovani predsednik!</p>
               <p>Zdi se mi pomembno še enkrat prebrati ta drugi del tega amandmaja. Zelo jasno piše:
               <q>"Državni zbor Republike Slovenije predlaga Vladi Republike Slovenije"</q> - predlaga
               Vladi Republike Slovenije - in kje tukaj Državni zbor komu kaj nalaga?! Lepo vas
               prosim, ali znate čitati, znate brati?! Lepo vas prosim. Dovolj je. Potem naprej ni
               treba več brati, ker je ta prvi del ključen.</p>
               <p>Gospod Anderlič, prosim<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Prosim, gospod Pojbič, gospod Anderlič, prosim<gap n="..."/></p>
            </sp>
            <sp who="SDZ5:PojbičMarijan">

               <speaker>MARIJAN POJBIČ:</speaker>

               <p>Če me izziva. <stage>/ smeh v dvorani/</stage></p>
            </sp>
            <sp who="SDZ5:PojbičMarijan">

               <speaker>MARIJAN POJBIČ:</speaker>

               <p>Prosim lepo, naj dovoli, da v miru povem<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Gospod Anderlič<gap n="..."/></p>
            </sp>
            <sp who="SDZ5:PojbičMarijan">

               <speaker>MARIJAN POJBIČ:</speaker>

               <p><gap n="..."/>to kar mislim.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p><gap n="..."/>prosim ne izzivati.</p>
            </sp>
            <sp who="SDZ5:PojbičMarijan">

               <speaker>MARIJAN POJBIČ:</speaker>

               <p>Neverjetno in nerazumno ter nerazumljivo je, da imamo svoje ljudi v Bruslju, imamo
               svoje evropske poslance, imamo tam svojega komisarja in tako naprej. Mi se ne moremo
               na noben način, če bi razmišljali tako, kot koalicija razmišlja, obračati niti na
               evropske poslance. Ja, zakaj pa so pri bogu samem evropski poslanci v Evropskem
               parlamentu?! Povejte mi! Ali zaradi tega, ker ima slovenski narod preveč denarja in
               plačuje volitve zato, da so izvoljeni v Evropski parlament?! Ali so zato tam, da do
               neke mere poskušajo lobirati za interese Republike Slovenije, torej za en narod iz
               katerega so bili izvoljeni? Ali je ali ni to bil ključni cilj in interes? Prepričan
               sem, da je. Vsi tisti, ki pa mislite, da vse kar v tej Sloveniji želimo, tudi
               opozicija oziroma Slovenska demokratska stranka, storiti za to, da bi poskušali
               zaščititi interese Republike Slovenije, ko je šlo tudi za arbitražni sporazum, ko smo
               pozivali vse slovenske politike in strokovnjake, da pomagajo ustvariti ustrezno<gap n="..."/> <stage>/
               izklop mikrofona/</stage></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>To je konec.</p>
               <p>Obrazložitev glasu v svojem imenu, Miran Potrč.</p>
               <p>Prosim.</p>
               <p>Proceduralno gospod Kek, ampak proceduralno, če ne boste hitro ustavljeni.</p>
            </sp>
            <sp who="SDZ5:KekFranci">

               <speaker>FRANCI KEK:</speaker>

               <p>Bom. Saj hitro neham, vedno. Kolegu Pojbiču bi predlagal, ki je govoril o<gap n="..."/> <stage>/ izklop
               mikrofona/</stage></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Obrazložitev glasu, Miran Potrč, v svojem imenu.</p>
            </sp>
            <sp who="SDZ5:PotrčMiran">

               <speaker>MIRAN POTRČ:</speaker>

               <p>Hvala lepa.</p>
               <p>Ne bom podprl predloga, predlog predpostavlja, da samo koalicijski poslanci želijo
               dobro tej Sloveniji in vedo, da je treba vključevati vse možnosti za doseganje teh
               ciljev. Ne bom ga podprl, ker je škodljiv, zato ker javno razgalja metode dela, ki
               lahko škodijo, ne pa koristijo in ne bom ga podprl zaradi tega, ker verjamem, da
               komisar in Vlada vesta, da morata sodelovati zato, da bi dosegala skupne cilje in
               jima to ni treba, da zapoveduje opozicija. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Obrazložitev glasu, Rudolf Petan.</p>
               <p>Prosim.</p>
            </sp>
            <sp who="SDZ5:PetanRudolf">

               <speaker>RUDOLF PETAN:</speaker>

               <p>Hvala za besedo, gospod predsednik. Spoštovani!</p>
               <p>Jaz bom seveda podprl ta amandma, ker mislim, da Državni zbor lahko predlaga Vladi,
               da v reševanje te problematike vključi evropskega komisarja za okolje, ki pa je
               slučajno Slovenec. Prvič zaradi tega, ker noben komisar, ne glede na narodnost, ni
               sveta krava, da ga Državni zbor ali parlament katerekoli države ne bi mogel
               zaprositi, da se vključi v reševanje tega problema. Saj zato so tam komisarji, zato
               so tam tudi poslanci v Evropskem parlamentu, ker po tej logiki, ne vem kako lahko na
               nekaterih naših odborih vabimo na seje evropske poslance, za božjo voljo, saj oni so
               ja nedotakljivi. Kako jih lahko vabimo? Pa jih vabimo. Tisti, ki jih vabite, dajte se
               zamisliti nad tem o čemer zdaj glasujete, kako boste glasovali, pa če jih imate
               pravico vabiti na seje odborov in komisij. Seveda bom glasoval za, zato ker menim, da
               Slovenija lahko vključi svojega komisarja ravno tako kot je Italija svojega v primeru
               vinjet in njihovega komisarja. Če pa ga italijanska vlada ni pozvala, potem se je pa
               njihov komisar čutil dolžnega in odgovornega. Ker se pa naš očitno ne čuti dolžnega
               in odgovornega, je pa treba, da ga Vlada pozove, seveda na primeren način in jaz bom
               podprl ta amandma. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Obrazložitev glasu v svojem imenu Breda Pečan.</p>
               <p>Prosim.</p>
            </sp>
            <sp who="SDZ5:PečanBreda">

               <speaker>BREDA PEČAN:</speaker>

               <p>Prebrala bi na drobno napisano, mogoče nekateri rabimo boljša očala za branje. Glede
               na to, da sem kratkovidna, lahko to berem tudi brez očal . In sicer je na prvi strani
               gradiva Vlade napisano, da je del zamude tudi v dodatnem angažiranju Evropske
               komisije, da Italija in Slovenija problem umestitve plinskih terminalov v Tržaškem
               zalivu razrešita po mirni poti brez tožbe. Evropska komisija je za ta namen že
               organizirala neformalni tehnični sestanek med Italijo, Slovenijo in komisijo 26.
               januarja letos. Drugi tehnični sestanek je bil predviden 3. maja 2010, a je bil,
               zaradi tehničnih težav na strani komisije, preložen za nedoločen čas. To sem že
               povedala, zaradi tega, ker je moral predsednik komisije, ki je Grk, iti v Grčijo
               zaradi težav, ki jih je tam imel. To pomeni, da se je komisar gospod Potočnik
               angažiral pri tej zadevi, da ne rabi nobene spodbude naše vlade, še najmanj pa
               spodbudo SDS. Zato bom glasovala proti temu amandmaju.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Obrazložitev glasu? Prosim za prijavo.</p>
               <p>Obrazložitev glasu, mag. Borut Sajovic.</p>
               <p>Prosim.</p>
            </sp>
            <sp who="SDZ5:SajovicBorut">

               <speaker>MAG. BORUT SAJOVIC:</speaker>

               <p>Hvala lepa, predsednik, za besedo.</p>
               <p>Amandmaja ne podpiram, ker ni logičen in tudi razumen ni. Vemo, kaj smemo in česa ne
               smemo naročiti evropskemu komisarju, in tisto, kar mi ne smemo, in vemo, da ni
               dovoljeno, predlagamo nekomu drugemu, da to stori. To je približno tako kot, če mi
               sami vemo, da ne smemo krasti, pa naročimo nekemu otroku, da naj to naredi v našem
               imenu. Drugače pa bi se po tej logiki s tem strinjal. Predlagam pa, da predlagate
               skupini Evropske ljudske stranke, v kateri imate večino, da sprejme kakšen evropski
               zakon, ki bo to zadevo uredil čez noč.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Tudi predlogi zdaj niso več dovoljeni.</p>
               <p>Obrazložitev glasu v svojem imenu, Jože Tanko.</p>
               <p>Prosim.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Hvala lepa.</p>
               <p>Jaz bom ta predlog amandmaja podprl, in sicer iz treh razlogov. Zapisali smo, da se
               aktivneje vključi evropskega komisarja in slišali smo in beremo, da je bil do sedaj
               evropski komisar del zamude in ne del hitrosti reševanja problema. Drugič. Vlada je
               brez problema vključila evropskega komisarja v podporo arbitražnemu sporazumu in
               koalicija ni imela nobenih zdržkov. In tretjič bom amandma podprl zato, ker smo
               pravzaprav vsi del te tihe diplomacije. S tiho diplomacijo smo izgubili po vladnem
               predlogu najmanj 20 % Piranskega zaliva, drugič pa se na osnovi tihe diplomacije
               dogajajo posegi na zahodni meji, ki bodo bistveno spremenili plovnost in plovne
               koridorje v Tržaškem zalivu in za koprsko pristanišče, ker se tu posega v plovno
               območje. In tretjič, ker je nedopustno, da predsednik Vlade solistično ureja zadeve v
               Kliničnem centru, Darsu, Slovenskih železnicah in še kje. Kamorkoli pride, riše
               sinergične krivulje o katerih nima pojma. Moramo sprejeti nek sklep, da zavežemo
               Vlado, da o tem poroča Državnemu zboru. Če pa bo predsednik Vlade s to svojo
               aktivnostjo nadaljeval na tak način po slovenskih institucijah, potem pa bi bilo v
               smislu varčevanja primerno, da ukinemo tako direktorje kot nadzorne svete v teh
               institucijah, kamor predsednik Vlade zahaja, in to bi bil dober prispevek k
               varčevanju. Bom podprl. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo o amandmaju k 4. točki predloga sklepa.</p>
               <p>Glasujemo. Glasovanje teče. Navzočih je 60 poslank in poslancev, za je glasovalo 20,
               proti 39.</p>
               <p><stage>(Za je glasovalo 20.)</stage> <stage>(Proti 39.)</stage></p>
               <p>Ugotavljam, da amandma k 4. točki ni bil sprejet.</p>
               <p>Končali smo z glasovanjem o amandmajih.</p>
               <p>Prehajamo na odločanje o predlogu sklepa v celoti, v katerega je vključen tudi
               sprejeti amandma.</p>
               <p>Obveščam vas, da me Zakonodajno-pravna služba oziroma Vlada nista opozorili, da bi
               bil sklep zaradi sprejetega amandmaja neustrezen.</p>
               <p>Glasujemo. Obrazložitev glasu v imenu poslanske skupine, Jože Tanko ali gospod
               Jerovšek?</p>
               <p>Jože Tanko, prosim. Obrazložitev glasu v imenu Poslanske skupine SDS.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Spoštovani kolegi!</p>
               <p>Glede na to, da pomembni amandmaji, ki smo jih predlagali k sklepom, niso bili
               sprejeti, predvsem ne amandmaji, ki na nek način nalagajo Vladi, da ustrezno reagira
               in poroča o vseh dogovorih, ki se dogajajo na osnovi tihe diplomacije, Državnemu
               zboru in tudi, ker se sramujemo svojega evropskega komisarja, v poslanski skupini
               predloga teh osiromašenih sklepov, ki ste jih napisali in ki med drugim tudi ne
               odražajo dejanskega stanja iz poročil, ki jih je pripravila Vlada Republike
               Slovenije, sklepov ne bomo podprli.</p>
               <p>Mnenja smo, da je treba v Državnem zboru, ne glede na to za koga gre, sprejemati
               take odločitve, ki odgovarjajo dejanskemu stanju. Tu je iz poročila Vlade več kot
               jasno, da Vlada Državnemu zboru po 30. oktobru 2008 ni ustrezno poročala o vseh
               dogajanjih, ki so se dogajali v zvezi s plinskimi terminali v Tržaškem zalivu.
               Povedali smo, da je z vsako najavo, z vsakim obvestilom, ki smo ga prejeli od
               italijanske vlade, bila reakcija resornega ministra blažja, naslednja še blažja in
               tako dalje. Iz medijev izvemo, da se je predsednik Vlade, mimo Vlade kot institucije,
               kot organa, mimo resornega ministra, mimo Državnega zbora in v nasprotju s sklepi
               Državnega zbora, pogovarjal z Berlusconijem o tem, kako se bodo reševale zadeve v
               Tržaškem zalivu, in to o ključnih pomembnih temah.</p>
               <p>Državni zbor je že v tem mandatu, ne samo v prejšnjem, sprejel nekatere zavezujoče
               dokumente, tudi pri urejanju odnosov s Hrvaško, tudi kar zadeva urejanje razmer v
               Jadranskem morju, vendar očitno niti en sklep, ki smo ga sprejeli, za predsednika
               Vlade ni zadosten, ni tak, da bi bil za njega obvezujoč, da bi ga pri svojem delu
               spoštoval. To je še toliko bolj žalostno, ker je bil sedanji predsednik Vlade včasih
               tudi predsednik Državnega zbora. Takrat je najbrž imel odnos do institucije, ki ji je
               predsedoval, nekoliko drugačen ali pa precej drugačen.</p>
               <p>Ne bomo podprli pa tudi zato, ker ne znamo in nočemo izkoristiti svojih potencialov,
               ki nam jih je dalo članstvo v Evropski uniji. Nočemo niti uslug svojega evropskega
               komisarja, ki je na tem področju celo resorni komisar in očitno tudi evropski komisar
               ni opravil svojega dela, sicer ne bi ministrstvo zapisalo, da je del zamud nastal
               tudi zaradi dela evropskega komisarja.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želi še katera skupina obrazložitev glasu?</p>
               <p>V imenu Poslanske skupine Zares, Franci Kek.</p>
            </sp>
            <sp who="SDZ5:KekFranci">

               <speaker>FRANCI KEK:</speaker>

               <p>Hvala za besedo.</p>
               <p>Sklepe bomo podprl. Tudi zato, ker je bil sprejet amandma, ki zavezuje Vlado, da
               poroča Državnemu zboru, kajti predsednik Vlade nima nikakršne moči ali možnosti, da
               se dogovori za karkoli v nasprotju s sklepi Državnega zbora.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>V svojem imenu gospod Jerovšek. Prosim za prijavo.</p>
               <p>Obrazložitev glasu. Ne?</p>
               <p>Jožef Jerovšek v svojem imenu.</p>
            </sp>
            <sp who="SDZ5:JerovšekJožef">

               <speaker>JOŽEF JEROVŠEK:</speaker>

               <p>Hvala lepa.</p>
               <p>Če bi bil ta sklep razdeljen na tri sklepe, kot bi moralo biti, bi se del seveda
               dalo podpreti. Ker pa ste zavrnili nujno potreben zadnji sklep, pa seveda te celote
               in te zmesi, ki vas verjetno opravičuje, da se boste Italiji opravičevali, ne morem
               podpreti. Namreč ne morem ga podpreti zato, ker ne morem kot gospod Erjavec verjeti
               predsedniku Vlade. On je pred 14 dnevi izjavil, da mu verjame, čeprav takrat, ko ga
               je odstavljal, dolgo ni hotel verjeti, da ga misli odstaviti. Kljub temu, ne glede
               kaj bomo sprejeli, moramo razčistiti, ali je bilo odstavljanje Erjavca morda zato,
               kar smo danes slišali, da se je vedelo že lani, da je Italija zavrnila vse slovenske
               zahteve, da se je že odločila in je morda bila to krivda gospoda Erjavca, nam pa
               zamolčana. Morda je gospod Erjavec na svojo roko takrat kaj delal in zato je potem
               tako servilno verjel gospodu Pahorju.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p> Prosim za pozornost v dvorani.</p>
            </sp>
            <sp who="SDZ5:JerovšekJožef">

               <speaker>JOŽEF JEROVŠEK:</speaker>

               <p>Marsikaj je treba do takrat razčistiti, samo ne na ta način, ko vi naredite zmes, na
               podlagi katere se nič ne da. Ne bom glasoval tudi zato, ker nas to vodi nadalje v
               močvirje, ker niste hoteli sprejeti. Taka država, kjer predsednik Vlade ne poroča
               svojemu ministru in ne parlamentu, je lahek plen interesov drugih držav. Mednarodna
               skupnost za tako državo ve, zakaj tone v bankrot in zaskrbljujočo prihodnost, in
               ravno to se s Slovenijo dogaja. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo. Glasovanje teče. Navzočih je 58 poslank in poslancev, za je glasovalo 42,
               proti 10.</p>
               <p><stage>(Za je glasovalo 42.)</stage> <stage>(Proti 10.)</stage></p>
               <p>Ugotavljam, da je sklep sprejet.</p>
               <p>S tem zaključujem to točko dnevnega reda in zaključujem tudi 25. izredno sejo
               Državnega zbora. Hvala lepa, lahko noč! <title>Seja je bila končana 16. junija 2010 ob
                  20.45.</title>
               </p>
            </sp>
         </div>
      </body>
   </text>
</TEI>