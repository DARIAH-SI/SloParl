<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ5-Redna-27-2011-04-18">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl type="mag">
               <idno type="custom" subtype="day">SZA|F5A4BB48E4A0F3FDC125787A0040C02D</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=V&amp;type=sz&amp;uid=F5A4BB48E4A0F3FDC125787A0040C02D</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ5-Redna-27-2011-04-18.DZ" n="27">
               <name>Redna</name>
               <date when="2011-04-18"/>
            </setting>
         </settingDesc>
         <particDesc>
            <listOrg>
               <org xml:id="SDZ5-Redna-27-2011-04-18.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="5" notBefore="2008-10-15" notAfter="2011-12-15">
                        <label>5. mandat (2008-2011)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">27. seja</stage>
            <stage type="chairman">Sejo so vodili predsednik Državnega zbora dr. Pavel Gantar in podpredsednika
            France Cukjati ter mag. Vasja Klavora.</stage>
            <stage type="time">Seja se je začela ob 14. uri.</stage>


            <sp xml:id="SDZ5-Redna-27-2011-04-18.sp1">

               <speaker>PREDSEDNIK DR. PAVEL GANTAR:</speaker>

               <p>Spoštovane kolegice poslanke in kolegi poslanci, gospe in gospodje!</p>
               <p>Začenjam 27. sejo Državnega zbora, ki je bila sklicana na podlagi prvega odstavka
               57. člena Poslovnika Državnega zbora. Obveščen sem, da se današnje seje ne morejo
               udeležiti naslednje poslanke in poslanci: Andreja Črnak Meglič, Janja Klasinc, Melita
               Župevc, mag. Andreja Rihter, Eva Irgl, Bogdan Barovič, Franc Pukšič, Anton Colarič,
               Alojz Posedel, Marijan Križman, Milenko Ziherl, Miro Petek, Ljubo Germič in Dejan
               Levanič.</p>
               <p>Na sejo sem vabil predsednika Vlade, ministrice in ministre k 1. točki dnevnega
               reda, kandidata za generalnega državnega tožilca, ministra za pravosodje in
               predsednika Sodnega sveta k 27. točki dnevnega reda ter predstavnike Vlade k vsem
               točkam dnevnega reda. Vse prisotne lepo pozdravljam.</p>
               <p>Prehajamo na določitev dnevnega reda 27. seje Državnega zbora. Predlog dnevnega reda
               ste prejeli s sklicem seje 8. 4. 2011. O predlogu dnevnega reda bomo odločali v
               skladu z drugim odstavkom 64. člena Poslovnika Državnega zbora. Predlogov za umik
               točke z dnevnega reda oziroma za širitev dnevnega reda nisem prejel.</p>
               <p>Prehajamo na določitev dnevnega reda. Poslanke in poslance prosim, da preverite
               delovanje glasovalnih naprav. Zboru predlagan, da za današnjo sejo določi dnevni red,
               kot ste ga prejeli s sklicem.</p>
               <p>Glasujemo. Ugotavljam, da nismo sklepčni, zato glasovanje ponavljam.</p>
               <p>Glasujemo. Glasovanje teče. Tudi zdaj je navzočih 30 poslancev. Tretje glasovanje
               bomo opravili čez 10 minut, to je ob 14.13. Hvala lepa.</p>
               <stage type="time">(Seja je bila prekinjena ob 14.03 in se je nadaljevala ob 14.23.)</stage>
            </sp>
            <sp xml:id="SDZ5-Redna-27-2011-04-18.sp2">

               <speaker>PREDSEDNIK DR. PAVEL GANTAR:</speaker>

               <p>Spoštovane kolegice in kolegi! Nadaljujemo s prekinjeno sejo in smo pred tretjim
               glasovanjem. Glasujemo o določitvi dnevnega reda.</p>
               <p>Glasujemo. Navzočih je 66 poslank in poslancev, za je glasovalo 65, za proti
               nihče.</p>
               <p><stage>(Za je glasovalo 65.)</stage> <stage>(Proti nihče.)</stage></p>
               <p>Ugotavljam, da je dnevni red 27. seje zbora določen.</p>
               <p>Prekinjam sejo in jo nadaljujemo ob 15. uri z vprašanji poslank in poslancev. Hvala
               lepa.</p>
               <stage type="time">(Seja je bila prekinjena ob 14.15. in se je nadaljevala ob 15. uri.)</stage>
            </sp>
            <sp xml:id="SDZ5-Redna-27-2011-04-18.sp3">

               <speaker>PREDSEDNIK DR. PAVEL GANTAR:</speaker>

               <p>Spoštovane kolegice in kolegi poslanci!</p>
               <p>Nadaljujemo s prekinjeno sejo in prehajamo na <title>1. TOČKO DNEVNEGA REDA –
                  VPRAŠANJA POSLANK IN POSLANCEV.</title>
               </p>
               <p>V zvezi s to točko dnevnega reda sem v poslovniškem roku prejel pisne prijave 28
               poslanskih vprašanj. Vrstni red postavljanja poslanskih vprašanj je določen na
               podlagi dogovora z vodji poslanskih skupin in v skladu z 244. členom ter drugim
               odstavkom 245. člena Poslovnika Državnega zbora.</p>
               <p>Na prva tri vprašanja poslancev opozicije in na poslansko vprašanje poslanca
               vladajoče koalicije bo odgovoril predsednik Vlade. Vsak poslanec ima za postavitev
               vprašanja na voljo 3 minute. Predsednik Vlade, ministrice in ministri odgovorijo na
               vprašanje v največ 5 minutah. Če je vprašanje postavljeno več ministrom, imajo vsi
               skupaj na voljo 5 minut za odgovor. Poslanec, ki ne bo zadovoljen z odgovorom, lahko
               zahteva dopolnitev odgovora, ne more pa postaviti dodatnega vprašanja. Poslanke in
               poslance prosim, da ste na to pozorni. Obrazložitev zahteve za dopolnitev odgovora
               poslanec postavi v 2 minutah, dopolnitev odgovora pa sme trajati največ 3 minute.
               Poslanec, ki postavi vprašanje, lahko zahteva, da se na naslednji seji opravi
               razprava o odgovoru predsednika Vlade, ministrice ali ministra. O tem odloči Državni
               zbor brez razprave. V primeru, da poslanec na postavljeno vprašanje danes ne bo dobil
               odgovora, mu morajo predsednik Vlade, ministrica ali minister v 30 dneh predložiti
               pisni odgovor. Poslanec, ki postavi vprašanje, na katerega ni bilo odgovorjeno, lahko
               izjavi, da vztraja pri ustnem odgovoru. V tem primeru bom vprašanje uvrstil na
               naslednjo redno sejo Državnega zbora.</p>
               <p>V zvezi s to točko so se za danes opravičili naslednji ministri in ministrice: dr.
               Patrick Vlačič, minister za promet, dr. Roko Žarnić, minister za okolje in prostor –
               je tukaj, me zelo veseli, nisem pogledal na levo, me veseli, da je gospod Žarnić
               tukaj –, dr. Ljubica Jelušič, ministrica za obrambo,ki ima do 17. ure opravičilo.</p>
               <p>Na klop ste prejeli pregled poslanskih vprašanj, na katera v poslovniškem roku ni
               bilo odgovorjeno. Prehajamo na postavitev poslanskih vprašanj. Kot že rečeno, bo na
               prva štiri vprašanja odgovarjal predsednik Vlade Borut Pahor.</p>
               <p>Poslansko vprašanje mu bo najprej postavil Zmago Jelinčič Plemeniti iz Poslanske
               skupine Slovenske nacionalne stranke.</p>
               <p>Proceduralno, gospod Tanko.</p>
            </sp>
            <sp xml:id="SDZ5-Redna-27-2011-04-18.sp4">

               <speaker>JOŽE TANKO:</speaker>

               <p>Hvala lepa za besedo. Spoštovani predsednik Vlade, kolegi poslanci!</p>
               <p>Jaz sem 16. marca postavil pisno poslansko vprašanje Vladi glede dokapitalizacije
               Nove Kreditne banke Maribor. V poslovniškem roku 30 dni na to poslansko vprašanje ni
               bilo odgovorjeno. Glede na to, kako se izvaja ta proces dokapitalizacije, ko je
               veliko sporov na relaciji Vlada, Agencija za upravljanje s kapitalskimi naložbami,
               ministrstvo, Poslanska skupina Zares, pričakujem, da bi v tem roku dobil tudi
               odgovore na ta zastavljena vprašanja. Takrat sem postavil devet vprašanj, nanašajo se
               na organizacijo sestanka, ki naj bi bil na Brdu, organiziral naj bi ga predsednik
               republike, prisotni naj bi bili nekateri predstavniki Vlade, tudi predstavniki
               Agencije. In na to vprašanje, ki je pravzaprav zelo preprosto, ni odgovora. Takrat
               naj bi se po informacijah, ki so prišle v javnost, pogovarjali tudi o tem, da bi v
               dokapitalizacijo Nove Kreditne banke Maribor vstopili tudi nekateri tuji
               investicijski skladi, recimo nekateri katarski skladi itn. Mislim da bi bilo za čas,
               v katerem se nahajamo, in za postopek, ki je v teku, kar zadeva dokapitalizacijo Nove
               Kreditne banke Mariboru, dovolj razlogov, da bi se na to poslansko vprašanje
               odgovorilo. Navsezadnje gre za dokapitalizacijo v višini 130 milijonov evrov, nekaj
               naj bi bilo tega izpeljanega na varšavski borzi, menda naj bi bilo po osnovni verziji
               celo vse tam realizirano. Sedaj vstopajo v dokapitalizacijo pomembna državna
               podjetja, ki imajo proste kapitalske vire oziroma lahko dokapitalizirajo iz
               poslovanja. Gre pa v konceptu pravzaprav za neko nejasno situacijo v delovanju Vlade,
               pri odločitvah Vlade, realizacijo odločitev Vlade in za nerazčiščeno vlogo med
               predsednikom Vlade in vlado kot tako in finančnim ministrom ter agencijo, ki upravlja
               s temi kapitalskimi naložbami.</p>
               <p>Jaz bi predlagal, spoštovani predsednik Državnega zbora, da predsednik Vlade kljub
               temu da nisem dobil pisnega odgovora, vsaj pojasni situacijo, ki je, in zmedo, ki je
               nastala ob dokapitalizaciji Nove Kreditne banke Maribor. Hvala lepa.</p>
            </sp>
            <sp xml:id="SDZ5-Redna-27-2011-04-18.sp5">

               <speaker>PREDSEDNIK DR. PAVEL GANTAR:</speaker>

               <p>Hvala lepa, gospod Tanko.</p>
               <p>Proceduralni predlog ste na koncu le podali. Jaz moram samo odgovoriti, da ste
               vprašanje postavili 17. 3. in da je bil rok za odgovor Vlade 17. 4. Žal ni bil dan in
               bi Vlado želel opozoriti, da ta odgovor poda čim prej. Ne morem pa ustreči predlogu
               gospod Tanka, da predsednik Vlade sedaj odgovarja na to vaše vprašanje v okviru te
               točke dnevnega reda. Toliko o tem.</p>
               <p>Zato seveda nadaljujemo. Poslansko vprašanje predsedniku Vlade bo postavil Zmago
               Jelinčič Plemeniti iz Poslanske skupine Slovenske nacionalne stranke.</p>
               <p>Prosim.</p>
            </sp>
            <sp xml:id="SDZ5-Redna-27-2011-04-18.sp6">

               <speaker>ZMAGO JELINČIČ PLEMENITI:</speaker>

               <p>Hvala lepa.</p>
               <p>Leta 2000 je Skupščina Zahodnoevropske unije Sloveniji dodelila možnost, da zgradi
               evropski aeronavtični muzej. To je bilo v času vladavine LDS in takrat se ni zgodilo
               nič. Leta 2004, ko je zadevo prevzela Janševa vlada, se je začelo nekaj vrteti in ta
               vlada je pripravila kar obsežno gradivo s tremi oziroma štirimi pozicijami, kjer bi
               se lahko to postavilo. Ker je prva pozicija v Ajdovščini padla v vodo, ravno tako
               tudi druga v Gorici, je prišla v poštev tretja v Prekmurju. Leta 2008, ko ste,
               premier, prevzeli oblast, ste obljubili, da se bo zadeva izpeljala, kajti gre za
               projekt, ki bi zaposloval okrog 450 ljudi direktno v tem muzeju, okrog 2000 ljudi
               posredno in ki bi v bistvu izvlekel iz nezavidljivega položaja celotno regijo. Takrat
               ste to razumeli, vsaj obljubili ste, in rekli ste, da razumete. Potem pa se je začelo
               vse skupaj nekako zavirati. Nič se ni dogajalo. Zgodilo se je edino to, da se je
               pravzaprav zgodil tako imenovani skorajda policijski državni udar z vpadom
               policijskih enot v Državni zbor, enot, ki jih vodi ministrica Kresalova. Šlo je
               naprej za aretacije mene in ministra, češ, da sva trgovala z glasovi in z ne vem čim
               še vse, kar je velik nesmisel. Človek bi rekel idiotizem prve vrste – tako ga
               ocenjujejo tudi evropske inštitucije in IPU – kajti v tem primeru smo se dogovarjali,
               da bi se začelo nekaj dogajati v Prekmurju, kjer vse skupaj propada. Vaša vlada je
               pripravila neko knjižico, ki nosi naslov Program spodbujanja konkurenčnosti pomurske
               regije v obdobju 2010– 2015, ki je stala našo državo milijon in pol evrov in nič
               drugega. Muzej je še vedno potisnjen na stran. Kot slišim, je gospa Radićeva zelo
               proti temu, da bi se karkoli gradilo. Saj jo razumem, gospa ne razume, kaj je
               gospodarska politika, ampak hudo je to, da tega ne razumem tudi celotna Vlada. Pri
               dogovarjanju je šlo, da bi se prenesla lastnina države v lastnino krajevne skupnosti.
               In to je bilo nekomu odveč. Kot sem izvedel, je bilo to odveč lastnikom Panvite, ki
               so imeli na poziciji Murske Sobote svoja posestva v najemu in niso dovolili, da bi se
               kaj takšnega zgodilo.</p>
               <p>Sprašujem vas, gospod prvi minister:</p>
               <p>Kaj nameravate, če sploh kaj nameravate... <stage>/ izklop mikrofona/</stage></p>
            </sp>
            <sp xml:id="SDZ5-Redna-27-2011-04-18.sp7">

               <speaker>PRESEDNIK DR. PAVEL GANTAR:</speaker>

               <p>Proceduralno, gospod Kek.</p>
            </sp>
            <sp xml:id="SDZ5-Redna-27-2011-04-18.sp8">

               <speaker>FRANCI KEK:</speaker>

               <p>Hvala za besedo.</p>
               <p>Spoštovani predsednik, vprašal bi vas, ali je možno po poslovniku v okviru
               poslanskih vprašanj spraševati za zasebne posle? Ali je možno po poslovniku v okviru
               poslanskih vprašanj spraševati premierja o zasebnih poslih?</p>
            </sp>
            <sp xml:id="SDZ5-Redna-27-2011-04-18.sp9">

               <speaker>PRESEDNIK DR. PAVEL GANTAR:</speaker>

               <p>Hvala lepa, gospod Kek.</p>
               <p>Poslansko vprašanje je možno zastaviti v okviru dejavnosti in obsega, ki se nanaša
               na dejavnost Vlade in njeno odgovornost. Vprašanje se nanaša na dejavnost Vlade,
               spodbujanje razvoja v Prekmurju, tako da je vprašanje povsem v skladu s poslovnikom.
               Seveda pa so lahko tolmačenja, kaj to vprašanje je, zelo različna. Hvala lepa.</p>
               <p>Odgovarja predsednik Vlade Borut Pahor.</p>
            </sp>
            <sp xml:id="SDZ5-Redna-27-2011-04-18.sp10">

               <speaker>BORUT PAHOR:</speaker>

               <p>Najprej bi rad rekel, spoštovani gospod predsednik, poslanke in poslanci, da me
               veseli, da se tudi v tem visokem domu v teh okoliščinah najde smisel za humor.
               Mislim, da nas to premalo odlikuje. Želel bi pa reči, da ob tem mora biti v teh časih
               tudi smisel za trezno presojo, da vsi skupaj, najprej seveda jaz, moji kolegi in
               kolegice, ministrice in ministri, in ne nazadnje tudi mi vsi, kot na nek način
               politična elita te družbe, razumemo, kot rad rečem, znamenja časa. Mislim, da smo
               znova pred neko precej zahtevno preizkušnjo, ne samo v Sloveniji, v evroconi, v
               Evropski uniji, ampak v vsem nam bližnjem svetovnem gospodarstvu in da se moramo na
               to preizkušnjo pripraviti. V tem smislu bi rad povedal, gospod poslanec, da vsi
               projekti, ki bi lahko imeli multiplikativne učinke, so ta hip več kot dobrodošli. Da
               sem še bolj jasen, slovenska vlada je pripravljena storiti vse, da se izvedejo, če
               izpolnjujejo zahtevane zakonske performanse in imajo zasebne vlagatelje. Ta hip
               država nima denarja, da bi vlagala v tovrstne projekte. Lahko je sodeležnik, če bomo
               ugotovili, da je to v našem interesu in da se denar davkoplačevalcev sčasoma
               obrestuje. Prvič, menim, da je ta pobuda še vedno koristna, drugič, moram vas
               spomniti, gospod poslanec, da se je vrsta ministrov, ne samo minister za kmetijstvo,
               vključno z mano, s tem projektom ukvarjala, da se ni zataknilo na Vladi, ampak da se
               je zataknilo zlasti na lokalni ravni z vprašanjem namembnosti zemljišč, v kolikor se
               ta problem odpravlja, toliko lažje bo priti do zadnjega in ključnega vprašanja: če so
               vse ostale performanse izpolnjene, ali imamo dovolj zasebnih vlagateljev, da lahko
               postavimo ta doživljajski park. Če je temu tako, jaz kot predsednik Vlade na ta
               projekt, ki ima lahko multiplikativne koristne učinke, gledam z veliko
               naklonjenostjo. Tako tudi moje kolegice in kolegi v Vladi, ki se ukvarjajo s tem
               problemom.</p>
               <p>Torej, gospod Jelinčič, evropska sredstva so glede tega izčrpana, domačih finančnih
               virov, ki bi bili na razpolago za to, da bi država izvedla to investicijo, ni, država
               pa bo storila vse, kar je treba, da v primeru, če bi našli zasebne izvajalce, lahko
               omogočimo izvedbo te investicije. Jaz vam dajem tukaj zavezo, da bomo še enkrat v
               luči tega vprašanja, jaz mislim, da bi bilo treba to roko sprejeti v čim krajšem
               času, recimo ne dlje kot v 30 dneh, dali poročilo o tem, kaj je bilo doslej storjeno,
               kaj nameravamo storiti naprej, kaj je v naši pristojnosti, kaj je v pristojnosti
               lokalnih skupnosti in drugih in da enkrat pridemo do konca, tudi s strani vas, da
               poveste – ali kot nekdo, ki zagovarja, niste pa vi seveda skrbnik tega, menite, da so
               danes zasebni vlagatelji pripravljeni investirati in kdo so ti zasebni vlagatelji in
               s kom lahko pristojni stopijo v kontakt, da bi se to vprašanje primerno rešilo.</p>
            </sp>
            <sp xml:id="SDZ5-Redna-27-2011-04-18.sp11">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želite dopolnitev odgovora, gospod Jelinčič?</p>
               <p>Prosim.</p>
            </sp>
            <sp xml:id="SDZ5-Redna-27-2011-04-18.sp12">

               <speaker>ZMAGO JELINČIČ PLEMENITI:</speaker>

               <p>Hvala lepa.</p>
               <p>Gospod predsednik, vi točno veste, da bi bil delež države samo zemljišče, ki bi
               prešlo iz ene oblike državne lastnine v drugo obliko državne lastnine. To, da je bila
               krajevna skupnost proti, je navadna laž. Čisto navadna laž. Investitorji so bili
               pripravljeni investirati, delež države pa bi bilo zemljišče. S tem bi ta muzej dobil
               legitimiteto evropskega muzeja in bi mednarodne institucije, to se pravi države,
               zastonj dajale eksponate. To je bilo vse dogovorjeno, vključno z investicijo. Vendar
               vam ni bilo do tega, da bi se karkoli naredilo in ste v bistvu rušili vsako možnost –
               ob pomoči gospe ministrice za policijo, ki je potem ministra in mene obdolžila nekega
               podkupovanja in ne vem česa še vsega, obenem z ljudmi, ki še vedno govorijo o
               podkupovanju iz najvišjih krogov vladajoče koalicije. Skratka, grozljive zadeve.</p>
               <p>Gospod predsednik! Ne vem, kaj boste potem rekli na to, ko piše v Delu, da bodo v
               Petišovcih gradili neko dirkališče, da so 60 hektarjev že odkupili in da mislijo še
               120 hektarjev, da bodo še igrišče za golf naredili, in sicer na pozicijah, kjer je
               ravno tako najboljše zemljišče. Tukaj pa Panvita ni hotela dati 42 hektarjev
               zemljišča v zameno za drugo zemljo. Seveda ker Panvita dobiva za vsak hektar, na
               katerega posejejo karkoli, pa ni važno, ali kaj zraste ali ne, približno 700 evrov
               subvencije. Mislim, da gre tukaj za eno enostavno formulo: Nočete pomagati Pomurju.
               Hočete, da Pomurje ostane revno in pri dnu.</p>
            </sp>
            <sp xml:id="SDZ5-Redna-27-2011-04-18.sp13">

               <speaker>BORUT PAHOR:</speaker>

               <p>Ne, to ni res.</p>
            </sp>
            <sp xml:id="SDZ5-Redna-27-2011-04-18.sp14">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Gospod predsednik Vlade.</p>
            </sp>
            <sp xml:id="SDZ5-Redna-27-2011-04-18.sp15">

               <speaker>BORUT PAHOR:</speaker>

               <p>Ne, to ni res. Želimo in smo ter bomo pomagali pri odpravi regionalnih razlik v
               razvoju. Pri Pomurju smo implementirali zakon in prav tako bo velja zakon o odpravi
               regionalnih razlik, ki bo omogočal instrumente za odpravo regionalnih razlik v
               razvoju v drugih pokrajinah. Številka 1.</p>
               <p>Številka 2. V svojem vprašanju ustvarjate vtis, da minister za kmetijstvo mag. Židan
               ravna pristransko. Nikoli in nikdar nisem pri njem videl razlogov za to ali ono
               odločitev v njegovi prejšnji službi. Je zelo odgovoren, vesten minister, tudi, če
               smem reči, zelo pošten človek, na katerega besedo se vedno lahko zanesem. Tako kot
               njegov predhodnik je tudi on po mojih navodilih glede tega projekta storil to, kar je
               lahko, in ima nekatere zadržke, tako kot jih ima minister za kmetijstvo tudi tam,
               kjer si jih noben drug minister v tej vladi, razen njega, ne želi, ko pač poskuša za
               vsako ceno ohraniti kmetijsko namembnost zemljišča. Jaz ga pri tem skušam razumeti,
               čeprav tudi meni včasih ni všeč, da zastopa tako trdno to stališče, ker si želimo
               drugačne umestitve projektov v prostor, čemur pa minister nasprotuje.</p>
               <p>Da stvari v Pomurju učinkujejo, dokazuje tudi zniževanje brezposelnosti. Na
               slovenski ravni imamo... <stage>/ oglašanje v dvorani/</stage> Prosim? Ne, tu boste morali narediti
               vi premor, ne jaz, kolega Jelinčič. V Prekmurju se brezposelnost znižuje. Zakon
               učinkuje, ne tako, kot bi si želeli, ker bi si želeli, da bi ljudje živeli od svojega
               dela še bolje, kot živijo, vendar se to dogaja.</p>
               <p>Petič. V Pomurju imamo 7 projektov, se mi zdi, ki so v prioritetni obravnavi. Če bo
               pristojna agencija, ne nazadnje župani v Prekmurju, pa tudi Vlada, ugotovili, da je
               ta muzej take narave, da izpolnjuje pričakovanja glede multiplikativnih učinkov
               razvoja, bomo to naredili.</p>
               <p>Torej, kolega Jelinčič, prvič, dobili boste poročilo v roku 30 dni, kaj je kdo glede
               tega naredil. Prav tako bo v njem zapisano, če to ustrezna resnici, česa kdo ni
               naredil, pa bi moral. Prosim, če imate tuje investitorje, ne nazadnje delam v tej
               službi že prav vse, pa bom še to, svoje pristojne ministre za to področje bom prosil,
               da vas sprejmejo na skupnem pogovoru. Ali je to zadosti jasno stališče Vlade glede
               naklonjenosti do možnosti za ta razvoj, za ta muzej, če bodo performanse, ki jih
               zahteva zakon, dobra podlaga za zasebne vlagatelje? Hvala lepa.</p>
            </sp>
            <sp xml:id="SDZ5-Redna-27-2011-04-18.sp16">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Imate postopkovni predlog, gospod Jelinčič?</p>
               <p>Prosim.</p>
            </sp>
            <sp xml:id="SDZ5-Redna-27-2011-04-18.sp17">

               <speaker>ZMAGO JELINČIČ PLEMENITI:</speaker>

               <p>Hvala lepa.</p>
               <p>Glede na to, da pravzaprav nisem dobil nobenih odgovorov, pač pa celo vrsto nekih
               traktatov o ne vem čem vse in varovanja svojih ministrov, ki so bili vsi vestni, pa
               kot vidimo, vam vsake toliko časa eden odide, ne vem, kje je potem ta vestnost.
               Zavedati se morate, gospod predsednik, da je bila narejena študija upravičenosti za
               privaten denar za Primorsko, ki je bila bistveno bolj razvita, in se je izkazalo, da
               bi v 12 do 15 letih bila celotna investicija povrnjena. Investitorji, veste, da so
               bili, celo pri vas sem bil z odposlancem azerbajdžanskega predsednika, pa niste nič
               naredili, gospod predsednik. Ne mi govoriti! Niste sposobni in niste ničesar
               naredili. In zdaj govorite, da bodo vaše službe ugotovile in ugotavljale, ali sploh
               ja ali sploh ne, prej ste pa že sami rekli, da se je veliko delalo na tem. Skratka,
               kontradikcija. In če mislite, da je uspeh zaposlovanja za milijon in pol evrov to, da
               se zaposli 50 ljudi od 12 tisoč brezposelnih, nekaj pa seveda še v Avstriji, mislim,
               da to ni nikakršen uspeh.</p>
               <p>Ko ste hvalili gospoda ministra za kmetijstvo, pokazal sem vam časopis, lahko vam
               dam kopijo ali pa tudi original, če želite – 180 hektarjev za neko dirkališče ni
               noben problem. In gradili bodo baje celo stadion, mislim, da piše, za 75 tisoč
               gledalcev. Pa lepo vas prosim! In tu zraven Vlada sodeluje. To vsaj piše vaš časopis,
               ne moj časopis, vaš časopis Delo. Mislim, da ne vaš osebno, ampak vas strankarski
               časopis oziroma vaše strankarsko glasilo v največji meri. Mislim, da to, kar se
               dogaja s Slovenijo, ni nič čudnega. Ne znate delati "kšeftov", ne znate se
               pogovarjati o investicijah. In kje imamo kakšno investicijo? Pravite, imamo 7 nekih
               projektov. Noben projekt ne živi! Živi projekt TEŠ, kjer bo vsaj pol milijarde šlo v
               privatne žepe, in to je tudi razlog, da živi. Vse ostalo vam zamira in umira. Ničesar
               niste naredili, vključno z vašimi ministri. Popolnoma nič! Fiasko totalen!</p>
               <p>In zato, gospod predsednik, v skladu z določili poslovnika prosim, da o tem
               glasujemo za razpravo v Državnem zboru. Hvala lepa.</p>
            </sp>
            <sp xml:id="SDZ5-Redna-27-2011-04-18.sp18">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>O predlogu poslanca Zmaga Jelinčiča Plemenitega, da Državni zbor na naslednji seji
               opravi razpravo o odgovoru predsednika Vlade na njegovo poslansko vprašanje, bo
               Državni zbor odločil v sredo, 20. aprila 2011, v okviru glasovanj.</p>
               <p>Poslansko vprašanje predsedniku Vlade bo predstavil mag. Andrej Vizjak iz poslanske
               skupine Slovenske demokratske stranke.</p>
               <p>Prosim.</p>
            </sp>
            <sp xml:id="SDZ5-Redna-27-2011-04-18.sp19">

               <speaker>MAG. ANDREJ VIZJAK:</speaker>

               <p>Spoštovani predsednik Vlade, spoštovana Vlada, kolegice in kolegi!</p>
               <p>Spomladansko zasedanje Mednarodnega denarnega sklada in Svetovne banke je potrdilo
               žalostno resnico, da slovensko gospodarstvo že tretje leto raste počasneje od
               svetovnega povprečja, napovedi za naprej pa niso obetajoče, da skromna gospodarska
               aktivnost pomeni zelo visoko stopnjo brezposelnosti, socialne stiske ljudi in pritisk
               na proračun zaradi socialnih transferjev posameznikov. Imamo tudi izjemen proračunski
               primanjkljaj, ki znaša že tretje leto okoli 1,5 milijarde evrov, kar predstavlja med
               20 in 25 % prihodkov proračuna. Posledično se krepi javni dolg in naj bi letos
               presegel celo mejo 43 % bruto domačega proizvoda, naslednje leto pa že mejo 45 %
               bruto domačega proizvoda. Če pogledamo zgodovino naraščajočega javnega dolga,
               ugotovimo, da se je tam do leta 2000 okrepil javni dolg oziroma dolg širšega sektorja
               države na približno 5 milijard evrov, da je mandat 2000– 2004 pridelal dodatnih 2,4
               milijardi evrov javnega dolga in da je mandat 2004–2008, o katerem se veliko govori,
               pridelal zgolj eno milijardo evrov primanjkljaja. Vaša vlada pa je pridelala razliko,
               če gledamo cel mandat do leta 2012, po zadnjih napovedih približno torej 9 milijard
               evrov, kar pomeni, da ste vsakega Slovenca dodatno obremenili z javnim dolgom med 4
               in 5 tisoč evri oziroma več kot tisoč evrov letno. Dolg širšega sektorja države
               narašča najhitreje med vsemi državami. Veliko govorite in napovedujete reforme, ki pa
               zaradi nesposobnosti vlade, da jih uresniči, ostajajo le besede in napovedi.
               Kakorkoli in karkoli predlagate, ne spravite skozi socialni dialog, še manj skozi
               opozicijo in vedno grozi temu zavrnitev med volivkami in volivci.</p>
               <p>Ali niste še spregledali teh dejstev, ko brezglavo vztrajate na neusklajenih
               rešitvah, država tone, ukvarjate se v glavnem sami s seboj?</p>
               <p>Sprašujem se in vas, spoštovani:</p>
               <p>Katere kratkoročne konkretne ukrepe, kdaj in s kakšnim učinkom boste predlagali, da
               zajezite izjemno zaskrbljujoč naraščajoč javni dolg te države?</p>
               <p>Prosim vas, da ne govorite o reformah, ki jih žal v mandatu te vlade ne boste mogli
               uveljaviti. Osredotočiti se na kratkoročne ukrepe, kajti vsakoletni milijardo in pol
               do dve milijardni dolg in težak primanjkljaj vodi kratkoročno v grški oziroma
               portugalski scenarij.</p>
               <p>Spoštovani predsednik Vlade, nehajte se, prosim, ukvarjati sami s seboj, z vlado,
               vladno koalicijo in s političnimi težavami, ki jih imate. Lotite se reševanja
               nakopičenih problemov ali odstopite.</p>
            </sp>
            <sp xml:id="SDZ5-Redna-27-2011-04-18.sp20">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Prosim, predsednik Vlade, gospod Borut Pahor.</p>
            </sp>
            <sp xml:id="SDZ5-Redna-27-2011-04-18.sp21">

               <speaker>BORUT PAHOR:</speaker>

               <p>Najprej vam bi rad zagotovil, da se ne ukvarjam s stvarmi, ki niso povezane s skrbmi
               naših ljudi. Koalicija ima podporo v Državnem zboru. Zaradi tega in tudi zaradi
               razumevanja poslancev, ki niso člani te koalicije, so bile lahko sprejete odločitve,
               ki so bistvenega pomena, da se v tej situaciji, v kateri se nekateri držijo slabše,
               kot mi, v nasprotju z vašimi trditvami, še vedno držimo, kot rad rečem, na varni
               strani radarja. Vlada se mi zdi, to je moja ocena, seveda imate vi lahko drugačno,
               dela uspešno in učinkovito, pripravlja celo vrsto odločitev, ki so tukaj sprejete in
               že učinkujejo, in tiste, ki žal tudi zavoljo vaših odločitev niso dovolj sprejete v
               parlamentu, ampak morajo na referendum, spoštovani gospod poslanec.</p>
               <p>Rad bi vam povedal, da slovenska vlada skupaj z Agencijo za upravljanje kapitalskih
               naložb na ravni sektorske politike, agencija pa potem na ravni priprave strategije,
               pripravlja strategijo upravljanja s kapitalskimi naložbami. Zakaj govorim o tem?
               Zato, ker je jasno, da bi lahko javni dolg zniževali tudi tako, da bi odprodajali
               tisti del premoženja, s katerim država ne zna ravnati ali pa ni to v našem
               dolgoročnem interesu. Dokler ta strategija ni dobro proučena, je boljše, da se ne
               zaletavamo s temi odločitvami. Strategija bo kmalu pred poslanci in jaz upam, da se
               boste tega lotili vsaj tako resno, kot se bomo mi pri pripravi te strategije.</p>
               <p>Prav gotovo je, in to je prej hotel vprašati gospod Tanko, vendar razumem, gospod
               predsednik, da na to vprašanje ne morem odgovarjati, da na dolg vpliva seveda najprej
               in predvsem deficit. Slovenska vlada ima dve možnosti, ena je, da poleg reform,
               pravite, da naj o njih ne govorim, že razumem zakaj, ker vas spravljam s tem v
               zadrego. V zadrego zato, ker jim tudi kot opozicijska stranka nasprotujete in terjate
               referendume o njih in javnosti boste morali pojasniti, če in ko dobite oblast, kaj
               boste storili z ukrepi vi. Jaz pojasnjujem po svojih najboljših močeh tukaj pred tem
               zborom, in sicer pred slovensko javnostjo. Toda mislim, da je v enaki meri pomembno,
               da vi kot alternativa znate povedati, ali Slovenija lahko brez reform, ki jih mi
               predlagamo, preživi ali ne. Mi smo takšne ukrepe že predlagali, nekateri so bili
               uspešni, nekateri neuspešni, ker je nekdo ocenil, da morajo pred volivke in volivce,
               čeprav tega sami niso vedno zahtevali.</p>
               <p>Pred nami je pokojninska reforma, ki je tudi zelo pomembna, ker je preprosto
               vprašanje bonitetne ocene države in zlasti bančnega sektorja ta hip bistveno za ceno
               denarja. Če bo pokojninska reforma uspela, bo Slovenija lažje prihajala do denarja in
               ta denar bo cenejši. Signal, ki smo ga dali s padcem Zakona o malem delu, ni tako
               pomemben. Prav tako ne ocenjujem, da bi bil lahko dramatičen vpliv morebitnega padca
               zakona o preprečevanju dela na črno. Čeprav ne podcenjujem naporov, ki so bili
               izjemni, da bi uredili dve področji trga dela, ki sta bili doslej neurejeni, ljudje
               so protestirali, da so neurejeni, smo jih uredili, potem pa so seveda nasprotniki
               dosegli, da utegneta biti oba zakona zavrnjena. Upam, da se to ne bo zgodilo s
               pokojninsko reformo. Španija se je izognila nenaklonjenosti finančnih trgov prav
               zato, ker je sprejela pokojninsko reformo. Zakaj vam to govorim? Ker je to pomembno
               za javni dolg. Javni dolg je naraščal, in to v zadnjih dveh letih precej bolj
               dinamično kot prej. Sedaj je pod 40 % bruto domačega proizvoda. V zakon o javnih
               financah bomo dali pravilo, da javni dolg ne sme preseči 45 %, sicer bo prišlo do
               ukrepov. Tako imajo to urejeno nekatere druge države in kot to sugerira tudi pakt za
               evro.</p>
               <p>Spoštovani gospod poslanec, mi se zavedamo problematike javnega dolga. Mislim, da
               moramo biti tukaj fleksibilnejši pri dokapitalizaciji zlasti v bančnem sektorju.
               Osebno nisem naklonjen temu, da davkoplačevalci dokapitalizirajo banke, vsaj ne obeh
               ta hip, ampak o tem bo verjetno pred tem visokim zborom še tekla beseda.</p>
            </sp>
            <sp xml:id="SDZ5-Redna-27-2011-04-18.sp22">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želite dopolnitev odgovora?</p>
               <p>Mag. Vizjak, prosim.</p>
            </sp>
            <sp xml:id="SDZ5-Redna-27-2011-04-18.sp23">

               <speaker>MAG. ANDREJ VIZJAK:</speaker>

               <p>Hvala lepa, spoštovani predsednik.</p>
               <p>Jaz predvsem želim odgovor! Jaz sem vprašal, spoštovani predsednik Vlade, katere
               kratkoročne ukrepe, kdaj in s kakšnim učinkom boste uveljavili, da boste zajezili
               izjemno naraščajoč javni dolg države. In prosil sem vas, da ne govorite o reformah,
               ker te ne boste mogli izpeljati. Ne, ker se kdorkoli izogiba diskusij o tem. Ker ne
               uskladite nič z deležniki, ki jih tangirajo te reforme, s socialnimi partnerji, in
               vam zadeve padajo kot domine. Ne zaradi opozicije, zaradi ljudi in zaradi
               nedomišljenih rešitev.</p>
               <p>Zato, spoštovani predsednik, niste povedali niti enega kratkoročnega pa tudi
               srednjeročnega ukrepa ne. Govorili ste o dokapitalizaciji bank. Te bodo stale in
               bremenile in povečevale primanjkljaj in seveda posledično dolg. One ne bodo to
               zniževale kratkoročno niti ne srednjeročno. Opirali ste se ne podporo koalicije v
               temu parlamentu. Koalicija je na pol v razsulu, danes vam razpada. Član koalicije,
               predsednik DeSUS-a je najavil odhod, ministri vam odstopajo. Vi ne rešujete
               problemov, ampak v tej državi ustvarjate probleme, ne vi osebno, vaša vlada, ampak vi
               ste odgovorni za delovanje te vlade. Kako boste pri tako razrahljani koaliciji
               računali še na podporo? Pridite v parlament po podporo o zaupnici in predlagajte,
               prosim vas, ukrepe, s katerimi boste tudi lahko reševali Slovenijo iz krize, ne pa
               podobe te vlade.</p>
               <p>Spoštovani predsednik! Prosim vas, še enkrat, da mi dopolnite odgovor:</p>
               <p>Kako, s katerimi ukrepi boste zajezili vsakoletni enoinpolmilijardni primanjkljaj in
               posledično dolg, ki bo že to leto prerasel krepko 40 %, leta 2012, na koncu mandata,
               pa krepko 45 %, in vi bi ga omejili na 45 %?</p>
            </sp>
            <sp xml:id="SDZ5-Redna-27-2011-04-18.sp24">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Prosim, predsednik Vlade.</p>
            </sp>
            <sp xml:id="SDZ5-Redna-27-2011-04-18.sp25">

               <speaker>BORUT PAHOR:</speaker>

               <p>Imate pa pogum, spoštovani gospod poslanec, da si mi upate tako ostro naslavljati to
               vprašanje. Vi, gospodarski minister prejšnje vlade, vlade, ki je pustila plačno
               reformo z naraščajočim trendom rasti plač v javne sektorju, ne glede na produktivnost
               v realnem, vi boste mene spraševali sedaj o tem, kako bom kratkoročno reševal
               dolgove? V letu 2008, 2007, ko je bil čas za normalno dokapitalizacijo Nove
               Ljubljanske banke brez tveganj, jaz nimam nič proti, imate vso pravico, da me
               sprašujete, ampak prosim, ni treba, da je moj ton odgovora tako oster, kot je tudi
               vaše vprašanje. Mislim, da smo vsi skupaj v zelo težki situaciji. Zato vam pravim,
               kratkoročno je sedaj ta hip, brez zamere, da vam to rečem, kratkoročno je ta hip
               pomembno, da dobimo pokojninsko reformo. Če in kolikor je tudi pri vas dovolj
               preudarnosti, da rečete, O. K., ni bil dosežen socialni dialog, ni bil dosežen
               kompromis znotraj socialnega dialoga, ampak mi kot opozicija ocenjujemo, da v teh
               razmerah še vedno, ne glede na to, da ne podpiramo vsake rešitve v pokojninski
               reformi, podpremo pokojninsko reformo na referendumu, vam povem, da je to
               najkratkoročnejši in najuspešnejši korak za zniževanje javnega dolga, sicer bomo
               servisirali javni dolg po višji obrestni meri in ta bo bremenil slehernega državljana
               bolj, kot bi bilo treba. Poleg tega pa, spoštovani gospod poslanec, bodo zaradi padca
               pokojninske reforme in ratinga varčevalni ukrepi, ki jih ne bo rekla in odredila ta
               vlada, ampak Evropska komisija in Evropska centralna banka, tako surovi do naših
               ljudi, da si preprosto tega naši ljudje ne zaslužijo. To je kratkoročni ukrep ta hip.
               Referendum utegne biti v juniju, takrat podprite vlado, takrat boste naredili največ
               tudi za sebe, ker drugače vzbujate v ljudeh lažno upanje, da ta vlada dejansko
               proizvaja probleme. Ti problemi niso problemi te vlade in jaz tudi nikoli ne rečem,
               da so problemi vaše vlade. Če mi nismo sposobni videti, da se danes celotni svetovni
               ekonomski red, ki mu pripadamo, giblje, kot je rekel predsednik Svetovne banke na
               robu nove recesije, potem vam, prosim, polagam na srce, da tudi vi pogledate za hip
               iz položaja opozicijske stranke kot tvorni subjekt slovenske politike. Kaj je v tem
               trenutku bistveno za našo državo? Kratkoročni učinek na zmanjševanje javnega dolga je
               ta hip poleg vseh drugih ukrepov, ki jih sprejema ta vlada, sprejetje pokojninske
               reforme. Njen padec bo imel zelo slabo učinke na povečevanje javnega dolga.</p>
               <p>Drugače pa moramo seveda poseči po ostrih varčevalnih ukrepih, ki bodo zelo
               zategnili pas ljudem, mislim, da to ni potrebno.</p>
            </sp>
            <sp xml:id="SDZ5-Redna-27-2011-04-18.sp26">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Imate postopkovni predlog, mag. Vizjak?</p>
               <p>Prosim.</p>
            </sp>
            <sp xml:id="SDZ5-Redna-27-2011-04-18.sp27">

               <speaker>MAG. ANDREJ VIZJAK:</speaker>

               <p>Spoštovani predsednik Vlade, začnite končno vladati, ne pa kazati na opozicijo in na
               pretekli mandat, ki je že dve in pol leti nazaj. In še enkrat, jaz sem vam pri
               strukturi javnega dolga povedal, da ga je prejšnja vlada pridelala le 1 milijardo od
               17, kolikor bo znašal na koncu vašega mandata in da ste vi samo v vašem mandatu
               zadolžili slehernega Slovenca med 4 in 5 tisoč evrov.</p>
               <p>Spoštovani predsednik Vlade, pokojninske reforme ni zahtevala opozicija ampak
               ljudje. Pokojninska reforma ne bo kratkoročno reševala problem deficita in javnega
               dolga, ker ne bo ustvarila nobenega novega delovnega mesta, ne bo ustvarila 50 tisoč
               novih delovnih mest ali česa podobnega.</p>
               <p>Spoštovani, predsednik Vlade, opozicija vam je na začetku mandata, zavedajoč se
               težavnosti položaja krize, predlagala partnerstvo 2 plus 10, dva za čas krize in 10
               za reforme. Mi smo vam dali, na mizi imate še danes predlog, preberite ga, odgovorite
               končno nanj. In spoštovani predsednik, le vitalno gospodarstvo in varčevanje lahko
               potegneta voz te države iz situacije, v kakršni je. Katere konkretne ukrepe za
               spodbujanje gospodarske aktivnosti oziroma za dvig konkurenčnosti, ne bom, to so
               retorična vprašanja, kajti le vitalno gospodarstvo lahko reši nakopičene težave v tej
               družbi. In poglejmo, kaj se dogaja v Sloveniji. Nemška podjetja opozarjajo, da je
               Slovenija zaradi neprijaznega poslovnega okolja samo v enem letu izgubila med 1200 in
               1500 delovnih mest. Podjetje Secop se je preselilo drugam, kjer so boljši pogoji, da
               vam ne ponavljam neštetokrat drastičen padec konkurenčnosti Slovenije. Če ne boste
               posegali po ukrepih za spodbujanje gospodarske aktivnosti, ne bomo pripeljali tega
               voza te države iz krize. In zato je treba spodbujati tudi investicije. In vi, ko
               pravite, da so investicije povezane s proračunom. Nekatere ne! Na primer, zakaj stoji
               150- milijonska investicija, odlagališče jedrskih odpadkov, lokacija je sprejeta,
               denar je v skladu za razgradnjo, ne tangira nobenega proračuna, lahko bi 150
               milijonov vredna investicija potekala v tej državi, reševala gospodarstvo in reševala
               naš problem Pa ga ne rešuje, ker stoji. Podobno je z gradnjo drugih pomembnih
               projektov, ki skoraj niso povezani s proračunom. Spoštovani predsednik Vlade,
               neoperativnost te vlade skrbi državljane, skrbi opozicijo tudi zaradi tega, ker bo
               lahko imela kdaj priložnost poprijeti. In začnite prosim vladati ali pa prosim
               odstopite.</p>
               <p>O teh odgovorih, ki jih ni bilo, spoštovani predsednik Državnega zbora, predlagam,
               da se opravi razprava v okviru plenarne seje.</p>
            </sp>
            <sp xml:id="SDZ5-Redna-27-2011-04-18.sp28">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>O predlogu poslanca mag. Andreja Vizjaka, da Državni zbor na naslednji seji opravi
               razpravo o odgovoru predsednika Vlade na njegovo poslansko vprašanje, bo Državni zbor
               odločil v sredo, 20. aprila 2011, v okviru glasovanj. Preden gremo naprej, bi rad
               zaprosil vse tiste, ki dajejo postopkovne predloge, da ne polemizirajo več s tistim,
               ki odgovarja, ker on ne more več odgovarjati, ampak naj preprosto obrazložijo svoj
               postopkovni predlog.</p>
               <p>Poslansko vprašanje predsedniku Vlade bo postavil Jakob Presečnik iz Poslanske
               skupine Slovenske ljudske stranke.</p>
               <p>Prosim.</p>
            </sp>
            <sp xml:id="SDZ5-Redna-27-2011-04-18.sp29">

               <speaker>JAKOB PRESEČNIK:</speaker>

               <p>Hvala lepa za besedo, gospod predsednik. Spoštovani gospod predsednik Vlade,
               spoštovane ministrice, spoštovani ministri, spoštovani kolegice in kolegi in vsi
               ostali prisotni!</p>
               <p>Spoštovani gospod predsednik Vlade, v Sloveniji se soočamo s krizo, katere vzrok in
               posledice so mnogo širši kot bi to lahko izhajalo zgolj iz dejstva svetovne
               gospodarsko-finančne krize. V Sloveniji se soočamo tudi z vseobsegajočo in več kot
               očitno krizo moralno-etičnih vrednot. In če se želimo lotiti reševanja problema,
               velja upoštevati staro pravilo, ki pravi, da je treba najprej pomesti pred svojim
               pragom. Žal lahko ugotovimo, da slovenska politika in vodilni funkcionarji slovenske
               države in državnega aparata dajejo tej problematiki slabo popotnico. Pa začnimo, če
               hočete, tu pri nas v Državnem zboru. Takoj lahko ugotovimo, da izvoljeni predstavniki
               ljudstva ne spoštujemo niti lastnih predhodnih odločitev niti do največje avtoritete
               varstva zakonitosti in pravne države, v mislih imam Ustavno sodišče Republike
               Slovenije. Naj nadaljujem do vaše ministrske ekipe in po našem mnenju vašega
               neustreznega odziva ali neodziva na zelo jasne in očitne konflikte interesov, ki se
               vedno znova in znova pojavljajo v zvezi z nekaterimi od članov te ekipe.</p>
               <p>Nadalje. Primer, direktor podjetja v državni lasti sklepa posle s podjetjem, ki je v
               njegovi zasebni lasti. V tem ne vidite ničesar spornega. Še več, ta ista oseba uživa
               zaupanje vlade in še naprej izvršuje funkcijo vodenja nadzora ene največjih
               slovenskih bank v državni lasti.</p>
               <p>Spoštovani gospod predsednik Vlade, zanima me:</p>
               <p>Kdaj in kako boste z zgledom in ravnanjem tlakovali pot nazaj k takšnemu stanju
               slovenske države, družbe in njega duha, da bodo država in njene inštitucije zopet
               deležne zaupanja in spoštovanja državljank in državljanov Republike Slovenije in bodo
               pravna država ter moralno etične vrednote zopet postale vodilo naše skupne
               prihodnosti?</p>
               <p>Hvala lepa.</p>
            </sp>
            <sp xml:id="SDZ5-Redna-27-2011-04-18.sp30">

               <speaker>PREDSEDNIK DR. PAVEL GANTAR:</speaker>

               <p>Predsednik Vlade gospod Borut Pahor, prosim.</p>
            </sp>
            <sp xml:id="SDZ5-Redna-27-2011-04-18.sp31">

               <speaker>BORUT PAHOR:</speaker>

               <p>Mislim, da se o eni stvari midva – in verjetno velika večina tukaj navzočih –
               strinjava. Ne nazadnje tudi ko gre za odnos ljudi do prepotrebnih reform. Ljudi nisem
               nikoli podcenjeval, in jih tudi sedaj ne, takrat ko se z menoj strinjajo ali ko se ne
               – kot predsednikom Vlade. Zakaj to pravim? Mislim, da ljudje razumejo potrebo po
               reformah. Mislim, da razumejo potrebo po določenih spremembah države, ki je v 20
               letih pridelala veliko uspešnih zgodb, pa tudi nekaj nasedlih, in da je treba te
               sanirati s spremembami. Seveda pa so občutljivi, če menijo, da politika predlaga
               spremembe, in to s premajhno občutljivostjo za občutek krivice. In če politika ne bo
               znala najprej in predvsem z mano, z mojimi kolegicami in kolegi, ne nazadnje tudi z
               vami, kot ste umestno rekli, pokazati, da razumemo, da je pravzaprav pravičnost,
               kakorkoli že je ta pojem abstrakten, pravzaprav ena fundamentalna vrednota ene
               demokratično odprte družbe, do takrat bo vsaka še tako prepoznavna in prepotrebna
               sprememba naletela na neko nezaupanje pri ljudeh, ker bodo rekli, ali je res
               motivirana s cilji, ki jih javno govorijo, ali pa ima neke pristranske učinke v
               korist neke privilegirane skupine ljudi. Dokler si ne bomo v tem smislu zaupali, da
               ta vlada in ne nazadnje tudi ta visoki zbor, ne vedno uspešno, ampak vedno v dobri
               veri, dela za skupno dobro naših ljudi, dokler ta občutek za pravičnost, kot njeno
               fundamentalno vrednoto, ki jo absolutno ustrezno omenjate, ne bo navzoč v naši
               javnosti, do takrat bo v slovenski javnosti prisoten krč, ki ni povezan samo z eno
               ali drugo konkretno politično odločitvijo – ne našo, ne vašo, ampak z nekim stanjem
               nezaupanja, ali se dejansko celotno politično življenje z vsem giblje v smer ene bolj
               pravične družbe, ali se giblje v smer ene bolj nepravične družbe, v kateri nekdo
               privilegirano preživi te dramatične spremembe v svetu, ne samo pri nas, in nekdo
               seveda s temi spremembami samo izgubi. Zato se zavedam, da je delovanje pravne države
               izjemnega pomena. Temu, spoštovani gospod poslanec, namenjamo izredno pozornost.</p>
               <p>Kar se mene tiče, v mojem kabinetu smo vseskozi sproti in takoj reagirali na
               opozorila in predloge Računskega sodišča in protikorupcijske komisije, smo ustrezno
               ravnali in bomo tudi v prihodnje. Ne nazadnje je to, in na to sem ponosen, v pismu
               potrdil tudi predsednik protikorupcijske komisije.</p>
               <p>Ne morem se kar tako strinjati z oceno, da preiskovalni organi, organi pregona ne
               delujejo. Poglejmo, v letu 2010 so enote policije obravnavale in zaključile s
               kazensko ovadbo 71 kaznivih dejanj tipične korupcijske kriminalitete. Poleg tega je
               bilo obravnavanih 14 kaznivih dejanj z elementi korupcije. Na pristojna državna
               tožilstva je bilo podanih 7 kazenskih ovadb za kaznivo dejanje nedovoljeno
               sprejemanje daril, 5 za kaznivo dejanje nedovoljeno dajanje daril, 26 za kaznivo
               dejanje jemanja podkupnine, 22 za kaznivo dejanje sprejemanja koristi, 3 za kaznivo
               dejanje dajanje daril za nezakonito posredovanje. Policija je obravnavala še 21
               korupcijskih zadev in 23 zadev sumov kaznivih dejanj z elementom korupcije. Na
               področju gospodarske kriminalitete se je v letu 2010 obseg obravnavane in s kazensko
               ovadbo zaključene gospodarske kriminalitete povečal za 41 %. Poleg zaostrenih
               gospodarskih razmer na ta porast močno in zagotovo vpliva povečana aktivnost na
               področju odkrivanja in preiskovanja gospodarske kriminalitete. Ustanovili smo
               Nacionalni preiskovalni urad, okrepili smo torej organe pregona. Dostikrat mi ljudje
               rečejo, zakaj ne zaprete tri, štiri ljudi, da bomo nekako potolaženi v tem, da tisti,
               ki je nepošteno prišel do neopravičenega bogastva, je s tem tudi kaznovan. To ni
               naloga države, Vlade. Naloga Vlade je, da opravi to, kar je v luči njene
               pristojnosti, in to tudi delamo. Naloga sodišča je, da potem prepozna naše predloge
               za primerne in ovadbe potrdi ali pa jih ovrže. To je pravna država. Moramo zdržati ta
               konflikt pričakovanja ljudi s primernim ravnanjem v okviru pravne države.</p>
            </sp>
            <sp xml:id="SDZ5-Redna-27-2011-04-18.sp32">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želite dopolnitev odgovora gospod Presečnik?</p>
               <p>Prosim.</p>
            </sp>
            <sp xml:id="SDZ5-Redna-27-2011-04-18.sp33">

               <speaker>JAKOB PRESEČNIK:</speaker>

               <p>Hvala lepa za odgovor, gospod predsednik! Zagotovo se strinjam z vami, da dokler
               politiki in pa organi pregona ne bodo nič storili z najhujšimi kršitvami, toliko časa
               ljudje seveda ne bodo za reforme. Tega se moramo zavedati pri vseh teh silnih
               referendumih, ki so in ki bodo pri nas. Takrat se ljudje zagotovo ne sprašujejo o
               tem, ali je nek zakon, ki ga je Državni zbor sprejel, dober ali ne, ali prinaša
               pozitivne učinke ali ne, takrat so kritike na vse ostalo. To vemo iz zadnjih
               obdobjih, pa tudi že iz prejšnjih. Na primer, pa bom spet malo s prstom pokazal na
               našo hišo, menda je nekje zakon o odvzemu nezakonito pridobljenega premoženja ali pa
               pridobljenega premoženja tistih, ki so osumljeni raznih nepravnih dejanj pri svojem
               delovanju, svojem poslovanju, pa smo nekje založili ta zakon. Jaz ne vem točno, kje
               je pa kdaj ga bo Državni zbor obravnaval. Naprej, mislim, da sem ga prej izpustil, pa
               ga imam tudi v tekstu, ki sem vam ga posredoval, ko sem nakazal najaktualnejši
               primer, ko visok funkcionar državne uprave, ko se znajde v zelo jasnem konfliktu
               interesov, pa celo vmes popljuva organe, ki so za to postavljeni v Republiki
               Sloveniji, pa za enkrat še ni praktično nobenega odziva s strani tistih, ki bi se
               morali na tak način delovanja in obnašanja odzvati. V tem vidim velik problem in v
               tem vidim dejanje, ki bi ga bilo treba prioritetno reševati. Hvala lepa.</p>
            </sp>
            <sp xml:id="SDZ5-Redna-27-2011-04-18.sp34">

               <speaker>PREDSEDNIK DR. PAVEL GANTAR:</speaker>

               <p>Prosim, gospod predsednik.</p>
            </sp>
            <sp xml:id="SDZ5-Redna-27-2011-04-18.sp35">

               <speaker>BORUT PAHOR:</speaker>

               <p>Poglejte, malo prej sem povedal, da kolikor to zadeva moj kabinet in ocene
               pristojnih organov pregona, vključno s protikorupcijsko komisijo, po njihovem, ne po
               našem mnenju, delujemo zgledno. Ko je protikorupcijska komisija sprejela priporočilo,
               da se mojega državnega sekretarja z enega predmeta njegovih nalog razreši začasno,
               sem to priporočilo sprejel in ga skupaj z ministrico za lokalno samoupravo s tega
               mesta tudi razrešil. Mislim pa, da niste referirali nanj ali pač. Če ste referirali
               na gospoda Brezovarja, potem sem se ravnokar obrnil do pristojnega ministra, ki mi je
               dejal, da bo do srede imel na mizi vse papirje, s katerimi bo lahko, kolikor pač
               lahko minister to stori, ocenil upravičenost pričakovanj in v skladu s tem reagiral.
               O tem sva se že pogovarjala. Glede teh stvari svojim ministrom nikoli ne dajem
               navodil. So odgovorni za svoje odločitve pri teh stvareh, tudi recimo ministrica za
               lokalno samoupravo in regionalno politiko ni imela nobenih drugih navodil – razen
               mojega pričakovanja, da vse kar meni, da je bilo nepravilno ali nezakonito, primerno
               uredi ona ali organi pregona, in da se hkrati posveti nalogam za njeno prihodnje
               delo, to je črpanju sredstev in pripravam na finančno perspektivo. Kaj vam hočem
               reči? Da brez tega, da bi dajal kakršnakoli navodila ministrom ali ministricam glede
               sankcioniranja visokih uradnikov, ki so prepoznani, tako ali drugače, s sumom nekega
               nevestnega, celo nezakonitega ravnanja, pričakujem od njih, ker je tako vzdušje tudi
               v Vladi, da bodo primerno ravnali, tako kot tudi sam. Zato vam pravim, da poskušamo
               po svojih najboljših močeh z lastnim zgledom pokazati, da nismo imuni na delovanje
               pravne države.</p>
               <p>In zdaj še ta očitek, ki je tudi nekako iz klopi prišel, ker se mi zdi, da sem prej
               rekel nekaj, kar nekako visi v zraku, pa nihče noče reči. Dejansko mi ljudje
               velikokrat rečejo, verjetno tako kot vam, zakaj ne bi zaprli tri ali štiri ljudi, za
               katere javnost domneva, da so nekaznovano in protizakonito prišli do svojega
               premoženja, pa bo nekaj več zadoščenja v javnosti in več posluha za vaše spremembe.
               Jaz tega ne morem storiti. Jaz vem, da bi to verjetno olajšalo neko atmosfero v
               javnosti, vendar pa se moram zavedati kje so moje pristojnosti, tiste izrabiti do
               zadnjega trenutka, do zadnje pristojnosti, vse drugo pa moram prepustiti sodišču, če
               nočem tvegati, da bi zaradi popularnosti tvegal pravno državo.</p>
            </sp>
            <sp xml:id="SDZ5-Redna-27-2011-04-18.sp36">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Poslansko vprašanje predsedniku Vlade bo postavil Franco Juri iz Poslanske skupine
               Zares.</p>
               <p>Prosim.</p>
            </sp>
            <sp xml:id="SDZ5-Redna-27-2011-04-18.sp37">

               <speaker>FRANCO JURI:</speaker>

               <p>Spoštovani gospod predsednik, spoštovani ministri in ministrice!</p>
               <p>Nedavni izid referenduma o zakonu o malem delu je razkril tudi plat naših skupnih
               prizadevanj za reforme, ki so nedvomno potrebne in ki naj bi pomagale tej državi se
               izvleči iz krize s finančno konsolidacijo, plat, ki je nismo želeli videti ali
               razumeti. To je, da tako pomembne reforme, ki so sicer nujne, potrebujejo vsaj
               zadostno kritično maso družbene podpore ter širšo podporo socialnih partnerjev.
               Spoznali pa smo, da te kritične mase in te podpore žal ni. Pa ne bom na tem mestu
               razglabljal, čemu lahko pripisujemo to skrb zbujajoče dejstvo. Politika, ki se odziva
               odgovorno je dolžna razumeti tudi vzroke pomanjkanja širše podpore projektom, ki so
               sicer ključni za vse državljane ter se posledično ravnati na način, ki bo to podporo
               zagotovil. Temu lahko pravimo učinkovit socialni dialog in učinkovit socialni
               dogovor. Namesto tega pa vse kaže, da nas v naslednjih tednih čaka nov val
               referendumov, eden nedvomno ljudski, s pečatom sindikatov, druga dva pa izsiljena s
               strani parlamentarne opozicije s podpisi 30 poslancev.</p>
               <p>Mene, gospod predsednik, zanima zlasti odnos, ki ga kot koalicija, kot levosredinska
               koalicija uspemo vzpostaviti do sindikatov in civilne družbe. Na novinarski
               konferenci po seji Vlade 14. aprila ste sindikate pozvali naj še enkrat premislijo o
               svoji odločitvi glede vložitve podpisov za razpis referenduma o Zakonu o pokojninskem
               in invalidskem zavarovanju in da obstaja majhno upanje, da do referenduma ne bo
               prišlo. Jaz seveda se temu pozivu pridružujem, vendar stvarnost je nekoliko bolj
               zapletena. Glede na to, da je rok za zbiranje podpisov potekel in da imajo sindikati
               na voljo še štiri dni za vložitev zahteve, torej do 22. aprila, pri čemer so
               napovedali, da bodo zahtevo najbrž vložili 21., me zanima:</p>
               <p>Kako ocenjujete možnosti, da bo prišlo do premisleka in referenduma o pokojninskem
               zakonu ne bo?</p>
               <p>Kaj lahko pri tem stori Vlada?</p>
               <p>Če bi se slednje zgodilo in do pokojninskega referenduma ne bi prišlo, bi bila to
               zmaga za vse.</p>
               <p>Domnevam, da sta za takšno zmago potrebna vsaj dva. Ker danes tukaj ni sindikatov,
               vprašanje naslavljam na vas.</p>
            </sp>
            <sp xml:id="SDZ5-Redna-27-2011-04-18.sp38">

               <speaker>PREDSEDNIK DR. PAVEL GANTAR:</speaker>

               <p>Hvala.</p>
               <p>Prosim, predsednik Vlade gospod Borut Pahor.</p>
            </sp>
            <sp xml:id="SDZ5-Redna-27-2011-04-18.sp39">

               <speaker>BORUT PAHOR:</speaker>

               <p>Danes me je državni sekretar za socialni dialog zjutraj obvestil, da smo imeli v tej
               luči skoraj 100 sestankov. To ni malo, že po kvantiteti, kaj šele po času, ki sem ga
               tudi sam, kot predsednik vlade <stage>(neobičajno za predsednike vlade)</stage>, in to brez slabe
               vesti, ker sem to storil, porabil za dialog s sindikati o potrebnosti reform, zlasti
               pokojninske. Da bi res do konca izčrpal možnosti za ugotovitev, ali ni mogoče priti
               do sprejemljivih kompromisov za vse – ker tukaj niso samo sindikat in vlada, tukaj so
               še delodajalciv okviru Ekonomsko-socialnega sveta – sem tri mesece, vsak mesec vsaj
               enkrat, vodil tako imenovani socialni dialog na vrhu. Po tem, ko je vlada končala s
               tekstom pokojninske reforme, je na pobudo sindikatov za tri mesece podaljšala dialog,
               da bi ugotovila, ali lahko pridemo do sprejemljivih rešitev, ki bodo vzdržne z vidika
               javnih financ, stabilnosti pokojninske blagajne, zvišanja oziroma vsaj ohranitve
               sedanjih pokojnin in drugih parametrov, ki so potrebni za uspešno reformo. Do tega
               zbližanja v treh mesecih ni prišlo. Na eni strani, spoštovane gospe in gospodje, od
               te vlade upravičeno pričakujete, da reagira, kolikor je mogoče hitro in učinkovito.
               Po drugi strani pa jo, ko pride do odločnih odločitev, kritizirate, če te niso
               usklajene s socialnimi partnerji. Mislim, da je treba reči bobu bob. Vlada je
               poskušala mnoge stvari uskladiti s socialnimi partnerji in mnoge je tudi uskladila,
               nekaterih pa ne. In takrat se je znašla pred odločitvijo: ali zaradi tega, ker ni bil
               dosežen kompromis, z reformami ali drugimi politikami ne bo nadaljevala, ali pa bo
               zaradi presoje, da je to nujno za naš razvoj, vseeno z njimi šla naprej. In se je
               praviloma odločila, da bo šla z njimi naprej. Pokojninska reforma, gospe in gospodje,
               je zapisana v eni od šestih točk pakta za konkurenčnost oziroma za evro. Države, ki
               še niso šle skozi reformo, gredo zdaj ali pa bodo šle v kratkem. Če kdorkoli v tem
               visokem domu misli, da si lahko obeta karkoli dobrega v političnem, gospodarskem,
               socialnem ali drugem smislu od padca te pokojninske reforme, se zelo moti. Najprej
               mora povedati, kaj je alternativa, potem mora povedati, kaj bo v tem vmesnem času. V
               tem vmesnem času bodo ostri varčevalni ukrepi, ki jih morda ne bo narekovala ta
               vlada, ampak jih bo narekoval Bruselj. Ti ukrepi bodo surovi do amena! Tega, kar
               danes preživlja Dublin, kar danes preživljajo Atene, kar danes preživlja Lizbona,
               tega ne privoščim našim ljudem. Mi imamo še vedno vlado, ki učinkovito deluje. Ni
               nobenih potreb po razmišljanju o njenem odstopu. Imamo dovolj veliko politično
               večino, da smo sposobni v tej hiši sprejemati vse, tudi najbolj delikatne politične
               odločitve. Pokojninsko reformo je Državni zbor sprejel s kvalificirano večino. Ni
               potreben referendum. Toda, če se sindikati odločijo zanj, potem je to storjeno pod
               ustavnimi pogoji, je treba to odločitev spoštovati in se bo treba za uspeh
               pokojninske reforme boriti na referendumu. Tokrat izjemoma, to bom rekel tudi gospodu
               poslancu Presečniku, ugotavljajoč, da ljudje ne odločajo na referendumih samo o
               predmetu, ampak odločajo o vsem, ne nazadnje pokažejo neko razpoloženje, bi tokrat
               izjemoma rekel: če lahko apeliram na naše ljudi, kolikor je ostalo avtoritete in
               zaupanja vame in v to vlado, ko boste, če boste, če bodo tako odločili sindikati,
               odločali o pokojninski reformi, se zavedajte, da tokrat za razliko od marsikaterega
               drugega zakona, ki je predmet referenduma, ne odločate samo o nekem zakonu, ampak
               dejansko odločate o položaju te države, o položaju naših ljudi danes in jutrišnje
               generacije, o bonitetni oceni, ki jo bo imela naša država, o dostopnosti do tujih
               virov financiranja, o ceni teh virov financiranja. Odločamo o naši lastni
               sposobnosti, da se sami izvlečemo iz krize. Če ne, nam bodo drugi narekovali pogoje
               in ti bodo nesprejemljivi in surovi.</p>
            </sp>
            <sp xml:id="SDZ5-Redna-27-2011-04-18.sp40">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želite dopolnitev odgovora? Besedo ima Franco Juri.</p>
            </sp>
            <sp xml:id="SDZ5-Redna-27-2011-04-18.sp41">

               <speaker>FRANCO JURI:</speaker>

               <p>Hvala za besedo, gospod predsednik.</p>
               <p>Predsednik Pahor, jaz se vam zahvaljujem za ta odkrit in odločen odgovor. Upam, da
               so ga slišali tudi predstavniki sindikatov, kajti gre za pomembno vprašanje, ki ga
               očitno ne moremo rešiti, in to se je izkazalo z referendumi, samo v Državnem zboru.
               Vprašanje zadeva vse državljane. Nemčija in Francija sta že sprejeli to pomembno
               reformo, Španija je na poti, se je dogovorila s sindikati, in to bi bil tudi
               optimalen scenarij za nas. Ampak žal ni še tako in zato jaz ostajam realistično
               skeptičen, pa se sprašujem, če dovolite, zdaj malo karikirano:</p>
               <p>Čemu vztrajate, čemu se ne ustavite in prepustite ta vroč kostanj naslednji vladi,
               ki si očitano obeta veliko socialno podporo, in - dajte me razumeti, malo ironično, –
               bi videli, kako bi naslednja oblast izpeljala ta projekt?</p>
               <p>Žal se bojim, da je malo manevrskega prostora, v teh treh dneh vsi pričakujemo
               čudež, jaz bi tudi pozval prijatelje in tovariše sindikaliste k premisleku in
               dejansko k sinergičnemu delovanju, ampak se zavedam, da skoraj smo obsojeni na ta
               referendum. Sprašujem se, kaj se bo zgodilo, če ta reforma ne bo sprejeta. Mi si
               grških ali portugalskih ali irskih scenarijev ne želimo. Ampak vprašanje je legitimno
               in zato sem ga postavil tudi na glas.</p>
            </sp>
            <sp xml:id="SDZ5-Redna-27-2011-04-18.sp42">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Prosim, predsednik Vlade.</p>
            </sp>
            <sp xml:id="SDZ5-Redna-27-2011-04-18.sp43">

               <speaker>BORUT PAHOR:</speaker>

               <p>Mene redko slišite govoriti o morali. Tokrat bom naredil izjemno. In se bom vprašal,
               ali je moralno, da nekdo na tako odgovornem položaju, v tako usodnem trenutku za
               Vlado in za ljudi, ki jih vodi, sprejema odločitve, ki so proti njegovi vesti. Ni, ni
               moralno. Vest mi nalaga in tako sem prisegel pred tem visokim zborom, da bom storil
               vse tisto, kar mislim, da je v korist naših ljudi. Naj ljudje še tako ostro presojajo
               mene in moje ravnanje, morajo vedeti naslednje. Svet se je znašel na robu neke
               nestabilnosti, ki ji ne vidimo ta hip konca. Leto 2011 je bolj nepredvidljivo, kot je
               bilo leto 2009, ko je svet potonil v prvo recesijo. Mi ne vemo, kaj se bo zgodilo, ne
               samo v gospodarskem, ampak tudi političnem in celo varnostnem smislu. Mi ne moremo
               vplivati na to, kako se bo svet vrtel, lahko pa vplivamo na to, kako se bomo mi
               znotraj njega. Pokojninska reforma, in to letos in to zdaj, je bistvenega pomena za
               sporočilo o naši reformni sposobnosti, reformni sposobnosti te vlade, tega državnega
               zbora in te države. Če bi finančni in drugi subjekti v mednarodni skupnosti, ki je
               tako ali tako ranljiva, in tega ne pravim jaz, ampak predsednik Svetovne banke in vsi
               drugi, ocenila, da te reformne kapacitete Slovenija nima, bo Slovenija postopoma, a
               zanesljivo šla na rob držav, ki so v centru zaenkrat tistih, ki vendarle svojo lastno
               voljo in po svoji lastni volji izvajajo reforme za okrevanje v gospodarstvu. Res je,
               kolega poslanec iz opozicije ima prav, okrevamo počasneje, kot smo si želeli. Ampak
               okrevamo počasneje tudi zato, ker naši ljudje plačujejo manjšo socialno težo za
               krizo, v kateri smo. Ali je to zame sprejemljivo? Je. Je nujno, ker smo premajhna
               skupnost. Mi nismo Nemčija, mi nismo ZDA, mi smo Slovenija, od naše socialne
               povezanosti je odvisna tudi naša nacionalna identiteta. Mi moramo zdržati to breme
               krize tako, da nobena skupina, nobena generacija ne bo deprivilegerina. Zato smo
               investirali veliko v socialno povezanost. Zdaj pa moramo tudi v konkurenčnost. Zdaj
               je pravi čas. To je moralna odločitev, ne samo politična, gospod Juri, spoštovani
               gospod poslanec. Moja ves kot predsednika Vlade mi nalaga, da storim vse za uspeh
               tega referenduma. In tudi bom.</p>
            </sp>
            <sp xml:id="SDZ5-Redna-27-2011-04-18.sp44">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želel bi vas še obvestiti, da sem z Vlade pravkar prejel sporočilo, ,da Duša Trobec
               Bučan, ministrica, Služba Vlade Republike Slovenije za lokalno samoupravo in
               regionalno politiko, ne bo prisotna pri 1. točki. Poslanec sicer vseeno lahko postavi
               poslansko vprašanje, če to želi, sam se bo odločil.</p>
               <p>Zdaj prehajamo na odgovore na poslanska vprašanja, postavljena na 26. seji zbora.
               Minister za šolstvo in šport dr. Igor Lukšič bo najprej odgovoril na vprašanje
               Milenka Ziherla v zvezi s problematiko učbenikov v slovenskih šolah.</p>
               <p>Prosim.</p>
            </sp>
            <sp xml:id="SDZ5-Redna-27-2011-04-18.sp45">

               <speaker>DR. IGOR LUKŠIČ:</speaker>

               <p>Spoštovani gospod predsednik, predsednik Vlade, kolegi, kolegice ministrice,
               ministri, poslanke, poslanci!</p>
               <p>Gre za vprašanje, kdaj bo uresničena obljuba o brezplačnih učbenikih v šolah. Tega
               kot minister nikoli nisem obljubljal, kar sem povedal že tudi na prvem zaslišanju, ko
               je eden od opozicijskih poslancev, gospod Zorn, postavil to vprašanje. Takrat sem mu
               rekel tako: "Moram reči, da temu nisem najbolj naklonjen in tudi na osnovi lastnih
               izkušenj vem, da otroci ne rabijo učbenikov za trajno last, ampak to bo gotovo še
               odprto vprašanje, o katerem bomo še vodili razpravo." In kot vidimo, o tem še vodimo
               razpravo.</p>
               <p>Ministrstvo za šolstvo in šport je v lanskem letu pripravilo spremembo Pravilnika o
               upravljanju učbeniških skladov, s katerim je določilo, da šole v učbeniških skladih
               lahko zamenjajo le uničene, dotrajane in odkupljene učbenike. S tem smo spremenili
               prakso, ko so nekatere šole po določenem postopku menjavale učbenike tudi veliko
               prej. Zlasti je bilo tragično, da so menjavale tiste, ki so bili še uporabni. Zdaj ne
               morejo v sklad vnašati novih naslovov učbenikov, če so tisti, ki jih uporabljajo, še
               potrjeni s strani strokovnega sveta. Sprememba pravilnika je prinesla še eno pomembno
               novost. Uvedla je soglasje Sveta staršev k skupni nabavni ceni delovnih zvezkov in
               tudi drugih učnih gradiv za posamezen razred. S tem smo omejili apetite založnikov,
               ki so kar naprej prinašali pred učitelje nove delovne zvezke in uveljavljali neko
               potrebo po tem, da se število delovnih zvezkov v šolah veča.</p>
               <p>Nadalje. V lanskem letu smo ustanovili delovno skupino za učbenike, v kateri so bili
               predstavniki vseh pomembnejših založb, ki izdajajo učbenike, in predstavniki
               ministrstva. V enem letu smo izčistili dva različna modela, in sicer prvi, ki ga
               predlagajo založniki, da bi učbeniki bili postavljeni na klop, se pravi komplet
               učbenikov, ki ga dobi otrok na dom in bi stal 22 milijonov evrov. Sedanji model
               učbeniških skladov stane 2,7 milijona evrov. Torej razlika je skoraj 1:10. Situacija
               je naslednja: se pravi, ostajamo pri učbeniških skladih, ki nas stanejo 2,7 milijona
               evrov, in nikakor ne bomo šli na model kompleta učbenikov za vsakega učenca, ki bi
               stal 22 milijonov evrov. Hvala.</p>
            </sp>
            <sp xml:id="SDZ5-Redna-27-2011-04-18.sp46">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Minister dr. Igor Lukšič bo odgovoril tudi na poslansko vprašanje Danijela Krivca v
               zvezi s pridobivanjem licenc.</p>
               <p>Prosim, gospod minister.</p>
            </sp>
            <sp xml:id="SDZ5-Redna-27-2011-04-18.sp47">

               <speaker>DR. IGOR LUKŠIČ:</speaker>

               <p>Hvala za besedo še enkrat.</p>
               <p>Gre za vprašanje, kdaj bo Ministrstvo za šolstvo in šport v sodelovanju z
               Olimpijskim komitejem Slovenije uredilo področje licenciranja. Izdajanje licenc je
               urejeno z 31. členom Zakona o športu, kjer za opravljanje strokovnega dela v športu
               Olimpijski komite Slovenije opravlja licenciranje. Kriteriji za izdajanje licenc so
               določeni v Pravilniku o licenciranju strokovnih delavcev v športu, ki ga je v skladu
               z zakonom sprejel izvršni odbor Olimpijskega komiteja. Licence se izdajajo za vse
               tiste programe športa, ki jih je potrdil strokovni svet Republike Slovenije za šport.
               Izdajanje licenc za opravljanje strokovnega dela v športu je v Zakonu o športu
               ustrezno urejeno in zakona za ureditev tega vprašanja ni treba spreminjati. Izdajanje
               licenc v skladu z Zakonom o spodbujanju razvoja turizma, to je drugi zakon, ki ureja
               druge licence, je urejeno tudi za oblikovanje gibalnih aktivnosti, ki v skladu s
               športno zakonodajo ne sodijo na področje športa in za katere niso sprejeti programi
               usposabljanja ter posledično niso predmet licenciranja v športu. Ministrstvo za
               šolstvo in šport je v skladu z Zakonom o športu in pristojnostmi, ki jih zakon daje
               Olimpijskemu komiteju Slovenije, področje licenciranja za opravljanje strokovnega
               dela v športu že uredilo, zato nadaljnja ureditev na tem področju ni več potrebna.
               Hvala lepa.</p>
            </sp>
            <sp xml:id="SDZ5-Redna-27-2011-04-18.sp48">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želite dopolnitev odgovora gospod Krivec?</p>
               <p>Prosim.</p>
            </sp>
            <sp xml:id="SDZ5-Redna-27-2011-04-18.sp49">

               <speaker>DANIJEL KRIVEC:</speaker>

               <p>Hvala za besedo, spoštovani predsednik. Spoštovana ministrica, spoštovana ministra,
               kolegice in kolegi!</p>
               <p>Pozorno sem poslušal vaš odgovor, spoštovani minister, vendar nisem najbolj
               zadovoljen z vašim odgovorom. Ne glede na to, da gre za problem, ki zadeva manjše
               število gospodarskih subjektov, je pa za tiste zelo pomemben. In treba je vedeti, da
               ima večina teh gospodarskih subjektov v rokah že drugostopenjske odločbe s strani
               inšpektorata, ki jim prepoveduje opravljanje dejavnosti. Gre za opravljanje
               dejavnosti adrenalinskih športov, predvsem govorimo o kanjoningu, o raftingu in
               govorimo še o nekaterih drugih zadevah, ki jih Zakon o športu in Olimpijski komite
               nimata urejenih v svojih dokumentih. In to se ugotavlja tudi na skupnih sestankih
               Ministrstva za šolstvo, Ministrstva za gospodarstvo in tržne inšpekcije, kjer je bilo
               jasno ugotovljeno že v lanskem letu, to sledi iz zapisnikov, da je treba na tem
               področju to urediti. Če se to ne uredi, Olimpijski komite ne more izdajati licenc,
               ker ne obstajajo za ta področja, to pa pomeni, da gospodarski subjekti v Republiki
               Sloveniji ne morejo opravljati svoje dejavnosti, ker jim jo tržna inšpekcija
               prepoveduje. Se pravi, da bi moralo Ministrstvo za šolstvo in šport na osnovi teh
               zakonskih podlag in uredb napisati oziroma dati navodilo inšpekcijskim službam s
               svojega področja in do trenutka, ko se to ne uredi na primeren način, izločiti iz
               izvajanja posamezne skupine teh licenc. Če v Sloveniji določen gospodarski subjekt
               ali posameznik take licence ne more opraviti, ker ne obstaja program, na katerega bi
               se po vseh pravilih prijavil in s tem dobil možnost opravljanja, to tudi v smislu
               inšpekcijske nadzora ni treba oziroma ne bi smeli izvajati in s tem onemogočiti
               gospodarsko dejavnost.</p>
            </sp>
            <sp xml:id="SDZ5-Redna-27-2011-04-18.sp50">

               <speaker>PREDSEDNIK DR. PAVEL GANTAR:</speaker>

               <p>Minister, želite še kaj dopolniti?</p>
            </sp>
            <sp xml:id="SDZ5-Redna-27-2011-04-18.sp51">

               <speaker>DR. IGOR LUKŠIČ:</speaker>

               <p>Jaz bi samo ponovil. Obstaja namreč Zakon o športu, v skladu s katerim so urejene
               licence, ki jih podeljuje OKS, in obstaja še Zakon o spodbujanju razvoja turizma,
               kjer obstajajo neke gibalne aktivnosti, o katerih je gospod poslanec govoril, ampak
               to ni šport, zato licenc za te dejavnosti ne more podeljevati OKS. To je gotovo
               problem in mi bomo pogledali, kaj lahko tukaj naredimo, ampak nikakor pa ni to vezano
               na šport in na licenciranje v športu. Hvala.</p>
            </sp>
            <sp xml:id="SDZ5-Redna-27-2011-04-18.sp52">

               <speaker>PREDSEDNIK DR. PAVEL GANTAR:</speaker>

               <p>Hvala.</p>
               <p>Imate postopkovni predlog?</p>
               <p>Gospod Krivec, prosim.</p>
            </sp>
            <sp xml:id="SDZ5-Redna-27-2011-04-18.sp53">

               <speaker>DANIJEL KRIVEC:</speaker>

               <p>Ja, seveda imam postopkovni predlog, da se v skladu s poslovnikom o odgovoru ministra
               opravi razprava. Bi pa ministra opozoril, da je bil sestanek na Tržnem inšpektoratu
               4. 6. 2010, kjer so ravno ta dejstva, na katera je na koncu minister opozoril, bila
               izpostavljena in je bilo rečeno, da Ministrstvo za šolstvo in šport v sodelovanju z
               Olimpijskim komitejem Slovenije uredi tudi področje licenciranja, kot to izhaja iz
               določb veljavnega Zakona o športu. Se pravi, da je bil problem evidentiran lansko
               leto junija, vmes je bilo kar nekaj sestankov Ministrstva za šolstvo in šport in
               Ministrstva za gospodarstvo, vendar na koncu ni prišlo do rešitve, zato predlagam, da
               se o tem opravi razprava in ta problem tudi skozi to pobudo razreši.</p>
            </sp>
            <sp xml:id="SDZ5-Redna-27-2011-04-18.sp54">

               <speaker>PREDSEDNIK DR. PAVEL GANTAR:</speaker>

               <p>Hvala.</p>
               <p>O predlogu poslanca Danijela Krivca, da Državni zbor na naslednji seji opravi
               razpravo o odgovoru ministra za šolstvo dr. Igorja Lukšiča na njegovo poslansko
               vprašanje, bo Državni zbor odločil v sredo, 20. aprila 2011, v okviru glasovanj.</p>
               <p>Ministrica za kulturo Majda Širca bo odgovorila na vprašanje mag. Majde Potrata v
               zvezi z zaščito otrok in mladostnikov v medijih.</p>
            </sp>
            <sp xml:id="SDZ5-Redna-27-2011-04-18.sp55">

               <speaker>MAJDA ŠIRCA RAVNIKAR:</speaker>

               <p>Hvala lepa.</p>
               <p>Poslanka Majda Potrata je postavila poslansko vprašanje, očitno sproženo na otroškem
               parlamentu, kjer je bila v teh prostorih zelo zanimiva in zrela diskusija na
               vprašanje medijev in vpliva družbe na medije in medijev.</p>
               <p>Vprašanje je osredotočeno na dejstvo, ali sedaj veljavna zakonodaja, to se pravi
               Zakon o medijih, dovolj dobro ščiti otroke in mladoletnike oziroma ali so v medijski
               zakon ustrezno prenesene evropske direktive, to se pravi v zakon, ki je tik pred tem,
               da ga Vlada potrdi, ker je dokončal te dni medresorsko usklajevanje.</p>
               <p>Če pogledamo sedaj veljavni zakon, Zakon o medijih, dopolnjen leta 2006, moramo
               reči, da zakon namenja kar precejšnjo skrb zaščiti otrok in mladoletnikov predvsem
               pred medijskimi vsebinami, ki bi lahko resno škodovale njihovemu duševnemu in
               moralnemu razvoju. Govori o načinu zaščite, govori o orodjih zaščite in tako naprej.
               Ampak z novimi tehnološkimi platformami za razširjanje televizijskih programov in
               televizijskih podobnih storitev, to se pravi video na zahtevo, so se pojavile v svetu
               nove zahteve. Tako so se pokazale potrebe po spremembi obstoječe zakonodaje in tudi
               evropskih, bom rekla temu, navodil v tej smeri. In direktiva Sveta in Evropskega
               parlamenta o avdiovizualnih medijskih storitvah, ki je bila že sprejeta in ki jo bomo
               kmalu implementirali v zakonu o medijih tudi sami, predvideva ogromno nekih dodatnih
               zaščit, ki smo jih v tekst tudi sami vnesli. Med medresorskim usklajevanjem sedaj so
               bile naše rešitve tako rekoč b.p. – brez pripomb. Ker je bila diskusija tudi o novih
               oblikah zaščite, ne samo v dolgem medsebojnem strokovnem oblikovanju in sodelovanju,
               verjamem, da tisti ukrepi, ki jih bo prinašal nov zakon o medijih, bodo ustrezni. Bi
               jih pa na kratko naštela. Predvsem prinaša številne novosti na področju zaščite otrok
               in mladoletnikov, s tem da uvaja nov koncept, in sicer govori v veliki meri in zelo
               pozorno in natančno o zaščiti otrok na področju oglaševanja in oglaševalskih vsebin,
               katere pretežno ciljno občinstvo so otroci ali v katerih nastopajo otroci. Te
               oglaševalske vsebine ne smejo vsebovati prizorov nasilja, pornografije ali drugih
               vsebin, ki bi lahko škodovale njihovemu zdravju ter duševnemu in telesnemu razvoju
               ali kako drugače negativno vplivale na dovzetnost otrok. Govori tudi o načinu zaščite
               pred, recimo temu, reklamiranjem hrane, ki ne sme izkoriščati neizkušenost in
               lahkovernost otrok ali jih spodbujati, da bi zaradi svoje neizkušenosti in
               lahkovernosti kupovali ali najemali proizvode ali storitve, da bi prepričevali starše
               ali koga drugega v nakup ali najem proizvodov ali storitev, v bistvu citiram že člene
               prihajajočega zakona. V veliki meri se dotika tudi izdajateljev medijev, in sicer
               le-ti morajo na področju avdiovizualnega komercialnega sporočanja, ki spremlja
               otroške programe ali njegov del o hrani in pijači, ki mora vsebovati hranilne take in
               take določene snovi, ne bom vse naštevala, zelo precizno in natančno so opredeljene.
               Hkrati pa v veliki meri tudi preusmerja k raznim pravilom, kodeksom, ki jih imamo v
               določeni meri že tudi znotraj slovenskih oglaševalskih pravil. Govori tudi o pasivni
               politiki na področju zaščite, o medijski pismenosti otrok. Številna regulativa na
               različnih načinih razširjanja ureja različno zaščito, tudi za različne starostne
               skupine otrok in mladoletnikov, česar recimo aktualni zakon ne pozna. Da ne govorim o
               različnih pin-kodah oziroma načinih, ki so pač potrebni za to, da ne vdirajo
               neprimerne vsebine do populacije, ki jih ni, ne vredna, ampak jih ne sme sprejemati
               ali ni dobro za razvoj otrok.</p>
            </sp>
            <sp xml:id="SDZ5-Redna-27-2011-04-18.sp56">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Imate dopolnilno vprašanje?</p>
               <p>Prosim.</p>
            </sp>
            <sp xml:id="SDZ5-Redna-27-2011-04-18.sp57">

               <speaker>MAG. MAJDA POTRATA:</speaker>

               <p>Hvala za besedo, gospod predsednik. Spoštovani ministrici in minister, kolegice in
               kolegi!</p>
               <p>Res, da je bila pobuda 21. nacionalni parlament, ampak gospa ministrica, verjetno se
               še spomnite polemičnih razprav ob sprejemanju 84. člena veljavnega medijskega zakona,
               ker gre vendarle za konflikt različnih interesov. In predstavljam si, da ne bo debata
               ob medijskem zakonu zdaj nič manj polemična, da ne rečem žolčna. Mladi so poleg
               elektronskih medijev, ki v resnici odpirajo vrsto novih vprašanj, poudarjali tudi
               vpliv tiskanih medijev na oblikovanje mladostnika. In naj spomnim, da je v varuhovem
               poročilu za človekove pravice za leto 2009 tudi opozorilo, da dokler medijska
               zakonodaja ne bo omogočila resnih kazenskih sankcij za takšne kršitve, se bomo z
               njimi lahko ukvarjali le z vidika kršitev etičnega kodeksa novinarjev Slovenije, ki
               pa nekaterim urednikom in novinarjem očitno ne pomeni nič. Gre, na to posebej
               opozarjam, za zelo občutljivo vprašanje, ki ga nekateri odpirajo, tudi vprašanje
               omejevanja svobode izražanja. Kako bomo našli odgovor na ta zelo zapletena vprašanja,
               bo pokazala prihodnost, ampak na nekaj bi pa le še rada opozorila. Mladi predvsem
               opozarjajo na to, da hočejo biti tudi sami ustvarjalci medijskih vsebin.</p>
               <p>Vprašanje pa je:</p>
               <p>Ali se tiste medijske vsebine, ki so jim posebej namenjene, tudi znajdejo pri njih,
               kadar so uporabniki teh medijskih vsebin?</p>
               <p>Žal ankete kažejo, da ne. Hvala.</p>
            </sp>
            <sp xml:id="SDZ5-Redna-27-2011-04-18.sp58">

               <speaker>PREDSEDNIK DR. PAVEL GANTAR:</speaker>

               <p>Prosim, gospa ministrica.</p>
            </sp>
            <sp xml:id="SDZ5-Redna-27-2011-04-18.sp59">

               <speaker>MAJDA ŠIRCA RAVNIKAR:</speaker>

               <p>Sedaj, ko ste bolj precizirali smer in tudi tisto razpravo, ki je bila v tem
               prostoru znotraj otroškega parlamenta, odpirate dodatno vprašanje. Jaz sem se
               osredotočila na direktivo in na tisto, kar je Svet Evrope oziroma Evropski parlament
               potrdil kot nujnost predvsem znotraj elektronskih medijev, ki je prišel tudi z
               drugačnim ali vse bolj razvitim, drugačnim načinom tehnološkega širjenja, kjer je pa
               seveda vprašanje zaščite, verjemite, ne samo huda tema doma pri nas, ampak je bila
               zelo in še zmeraj zelo odprta v evropskih vrstah, da ne govorim, da je pravzaprav
               tako težka, kot je težka tudi tema na vprašanje zaščite avtorskih pravic.</p>
               <p>Pravilno ste opozorili, da tukaj vedno lahko nastopi konflikt, konflikt svobode
               izražanja in njenih mej in na drugi strani omejevanje te svobode in kje je tisti
               delikatni ali subtilni rez, ko se lahko znotraj pravil, znotraj dikcij to zareže na
               ta način, da je zaščiten eden in da je prost drugi. Zakonodaja, kar se tiče
               pornografskih oziroma tistih vsebin, ki smo jih v preteklosti še z avtentično razlago
               zakona o medijih reševali, menim da ni vprašanje. Vprašanje, koliko daleč in na
               kakšen način poseči znotraj prostih mrež, to pa je problem. Zato sama nemalokrat
               usmerjam razmisleke na tako imenovano samoomejevanje, na notranjo kontrolo.Recimo,
               primer sprejetja etičnega kodeksa Društva novinarjev in povezovanja različnih
               medijev, predvsem tiskanih medijev, nedavno tega je svetel primer načina, kako bdeti
               nad neprimernimi vsebinami znotraj, recimo, elektronskih spletnih strani, predvsem
               tistih, ki so dodatni medij znotraj tiskanih medijev. Tudi že uvedeno spletišče
               "Spletno oko", ki bdi nad neprimernim, mnogokrat sovražnim ali na meji sovražnega
               govora, je tak način, kjer gre za obliko, ki se lahko samoregulira ali pa naj bi se.
               Zato je tu zelo pomembno izobraževanje in širjenje meja medijske pismenosti, govora
               in tudi oblikovanja samozaščit. Drugače pa so stvari tudi vezane in gredo v smer
               kazenskega zakonika in inšpekcije, ki bo v prihodnje v močnejših rokah Agencije za
               pošto in elektronske komunikacije po novem zakonu.</p>
            </sp>
            <sp xml:id="SDZ5-Redna-27-2011-04-18.sp60">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Zdaj prehajamo na aktualna vprašanja poslank in poslancev. Ivan Grill bo postavil
               poslansko vprašanje ministrici za notranje zadeve Katarini Kresal.</p>
            </sp>
            <sp xml:id="SDZ5-Redna-27-2011-04-18.sp61">

               <speaker>IVAN GRILL:</speaker>

               <p>Hvala lepa za besedo, spoštovani gospod predsednik. Spoštovani ministrici,
               minister!</p>
               <p>Strinjam se z ugotovitvijo, da je prevelika hitrost zelo pogosto glavni razlog za
               hude prometne nesreče, in prav je, da kot družba delamo na tem, da se skuša voznike
               ne samo omejevati, predvsem mogoče bolj motivirati ali ozaveščati, da bi se zavedali
               nevarnosti prevelike hitrosti. Žal se pa ugotavlja, da je ravno delo policije na
               področju merjenja hitrosti, predvsem pa iskanja kršiteljev očitno velikokrat povezano
               tudi s pridobivanjem znatnih sredstev v državni proračun. Mislim, da to ni prava pot,
               ne nazadnje to ne prispeva k temu, da bi se tudi tisti vozniki, ki so pogosto
               kršitelji, s tem dejansko ujeli in sankcionirali. Velikokrat lahko vidimo, da so
               policijske zasede, kjer merijo hitrost, na številnih odsekih, kjer so sicer z znaki
               označene omejitve, velikokrat tudi neracionalne, brez nekih strokovnih podlag, kar je
               verjetno stvar tudi drugih institucij, ne vašega ministrstva, ki ugotavljajo
               upravičenost takih omejitev. Še bolj pa preseneča dejstvo, kar tudi sam ugotavljam,
               glede na to, da se dnevno vozim po avtocesti, da se zelo pogosto postavljajo take
               zasede tudi na cestninskih postajah. Prav neverjetno je, ko vidimo policista, kako je
               skrit, dobesedno skrit za tistimi stebri, kjer s pištolo meri hitrost, ni niti
               avtomobilov, ni ničesar, kot da se sramuje tega. Ampak očitno je tu razlog, da čim
               več voznikov ujame. Strinjam se s tem, da je treba tam hitrost zmanjšati, ampak na
               tistih 40 kilometrov, kolikor je predpisana hitrost, pa veliko voznikov niti ne
               ogroža varnosti, mogoče nevede za kakšen kilometer prekorači, pa se ga potem
               sankcionira. Še bolj pa me je zbodlo, če seveda to drži, in to vas sprašujem, da ima
               policija sedaj že baje kupljene radarske postaje, avtomatske, ki jih bo postavila na
               cestninske postaje.</p>
               <p>In me zanima:</p>
               <p>Ali ta informacija drži?</p>
               <p>Glede na številna merjenja hitrosti na teh cestninskih postajah, me zanima:</p>
               <p>Ali imate podatek, koliko sredstev se nabere v državni proračun z naslova pobranih
               kazni na cestninskih postajah oziroma tudi nasploh?</p>
               <p>Koliko se je v letu 2010 zbralo v državni proračun preko kazni oziroma glob za vse
               tiste voznike, ki so prekoračili hitrost?</p>
               <p>Hvala lepa za odgovore.</p>
            </sp>
            <sp xml:id="SDZ5-Redna-27-2011-04-18.sp62">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Prosim, gospa ministrica Katarina Kresal.</p>
            </sp>
            <sp xml:id="SDZ5-Redna-27-2011-04-18.sp63">

               <speaker>KATARINA KRESAL:</speaker>

               <p>Hvala lepa. Spoštovani predsednik, spoštovane poslanke in spoštovani poslanci!</p>
               <p>Ja, vsakdo od nas, tisti, ki se vozimo po cestah, verjetno ima kakšno zgodbo o
               bližnjem srečanju s policijo ob takšnih in drugačnih dogodkih. No, na podlagi teh
               vendarle ne gre sklepati, kaj je splošno delovanje policije po celotnem območju
               Slovenije. Kot ste sami rekli, pomembna je prometna varnost, tega smo se zavedali
               tudi na Ministrstvu za notranje zadeve. Nobena skrivnost ni, da je to ena izmed
               glavnih prioritet zadnji dve leti, zato smo tudi zelo okrepili delovanje na tem
               področju, se povezali predvsem z Ministrstvom za promet in z Ministrstvom za
               pravosodje – ravno 1. julija stopi v življenje cela vrsta novih zakonov na tem
               področju, tudi drugačne kazni –, povezali smo se s civilno družbo, z nevladnimi
               organizacijami in s strokovnjaki. Ta celovita akcija osveščanja o prometni varnosti
               in tudi reguliranja te varnosti je rodila kar dobre rezultate, v dveh letih kar
               prepolovitev smrtnih žrtev. To je lep dosežek in mislim, da moramo na tem področju
               delati naprej.</p>
               <p>Kot ste sami rekli prej, hitrost je eden od tistih glavnih dejavnikov, ki pripelje
               tudi do najhujših prometnih nesreč, zato je merjenje hitrosti eden od ukrepov, ki jih
               opravlja policija. Je pa tako, da ne meri samo na cestnih postajah, na avtocestnih
               postajah, to je samo en delček aktivnosti, ki jih opravlja policija, so včasih tudi
               tam, nikakor pa ne večinoma ali ves čas ali pretežni del svojih ukrepov. Namreč, tudi
               tam se lahko dogajajo nesreče, tudi tam prihaja do prekoračitev hitrosti in glede na
               novo usmeritev in nov način dela, ki ga ima policija, policija sama presodi, kje so
               tisti odseki, ki so nevarni, to so po navadi tisti, kjer prihaja večkrat do prometnih
               nesreč ali kjer so te najhujše ali pa tudi tam, kjer nas ljudje opozorijo, da je
               problematično. Policija zdaj načrtuje svoje aktivnosti glede na to. Same omejitve
               seveda niso stvar policije niti Ministrstva za notranje zadeve, omejitve določa
               Ministrstvo za promet. Pomembno vlogo pri tem bo zdaj imela tudi nova agencija za
               varnost v cestnem prometu, ki bo presojala, ali so nekje omejitve smiselne ali niso.
               Jaz vsakemu priporočam, če meni, da so na kakšnih odsekih nesmiselne, da piše ali na
               Ministrstvo za pravosodje ali na agencijo, če jaz dobim takšna opozorila, jih tudi
               odstopim njim, ker se mi zdi smiselno, da se jih resno vzame, da se pogleda,
               življenje se spreminja in tudi nekatere omejitve včasih niso več na mestu tako, tako
               da se strinjam z vami, ampak če pač tam so, jih policija mora upoštevati in mora
               ravnati v skladu z njimi.</p>
               <p>Glede na to, da je promet prioriteta, je policija v svoj plan nabav dala tudi nekaj
               naprav za merjenje hitrosti, nekaj stacionarnih, nekaj nestacionarnih, vendar vam
               lahko zagotovim, da niso namenjene postavitvi na avtomobilističnih cestninskih
               postajah, predvsem gre za nadomeščanje stare izrabljene opreme, pač v skladu s planom
               nabav, kot ga imamo.</p>
               <p>Kar se pa tiče statistike. Tukaj je treba vendarle spomniti, ker pogosto slišimo to,
               da je edini namen izrekanja ukrepov to, da se polni proračun. Glede na to, da te
               globe ne gredo nazaj v proračun Ministrstva za notranje zadeve ali pa policije same,
               ni neke osnove želje, da bi policija to nabirala, da bi sebi večala proračun, pa tudi
               sicer, kot rečeno, usmeritve, ki jih je dala policija, in usmeritve, ki sem jih sama
               dala policiji, gredo ravno proti temu, torej "ne bodite inkasanti, urejajte promet po
               pameti in tam, kjer je res nevarno". Z letošnjim letom so že vse policijske uprave
               prešle na tak način dela.</p>
               <p>Ker ste pa vprašali po konkretnih številkah, v lanskem letu, v letu 2010, je bilo
               ugotovljenih 21 tisoč 704 prekrškov. Evidence ne vodimo po odsekih posameznih cest,
               tako da vam ne morem povedati, kaj od tega je bilo na posameznih cestninskih
               postajah. Je pa policija izdala plačilne naloge z izrečenimi globami v višini 2
               milijona 272 tisoč 800 evrov, za prekrške je izrekla 408 opozoril in za tisoč 586
               zadev je izdala obdolžile predloge. Skratka, ni bojazni, da bi šli ti merilniki zgolj
               na cestninske postaje, tudi ni prioriteta dela biti na cestninskih postajah, se pa
               včasih policija tam najde zato, ker je tako tudi prav, ker je tudi to del preventive,
               ker je to del cestne varnosti in tudi tam včasih pride do nesreč. Hvala lepa.</p>
            </sp>
            <sp xml:id="SDZ5-Redna-27-2011-04-18.sp64">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želite dopolnitev odgovora?</p>
               <p>Prosim, gospod Grill.</p>
            </sp>
            <sp xml:id="SDZ5-Redna-27-2011-04-18.sp65">

               <speaker>IVAN GRILL:</speaker>

               <p>Hvala lepa.</p>
               <p>Ljudje dobivajo vtis upravičeno, tudi sam, da velikokrat policija, zdaj ne vem iz
               kakšnih razlogov, dejansko postavlja te radarske zasede ravno na tistih odsekih, kjer
               so velikokrat nesmiselno postavljene omejitve, in glejte, tudi na cestninskih
               postajah. Prejšnja vlada je že takrat sprejela odločitev, da je treba cestninske
               postaje – mislim, da v letu 2008 – podreti, pa so še danes. Kljub temu, da bi jih
               morali podreti, zato je tudi naša poslanska skupina vložila zakona, ki narekuje, da
               se te cestninske postaje odstrani in s se s tem prispeva, da se pač tudi varnost na
               avtocestnih odsekih s tem poveča. Zdaj pa je to zelo priročen kraj, da se, dobesedno,
               glejte, policist za tistimi stebrički lahko elegantno skriva in seveda tudi lovi.
               Strinjam se, da so tudi tam lahko posamezni vozniki, ki znatno prekoračijo hitrost iz
               objestnosti, ampak takrat, sem prepričan, se takega, verjetno, ne ujame ali pa zelo
               poredko. Ravno tako tudi na drugih odsekih, kjer so take stroge omejitve, vedno,
               glejte, bodo verjetno nalovili kakšnega voznika, ki bo prekoračil hitrost pet ali
               deset kilometrov, tiste, ki pa resnično močno močno kršijo hitrost, se jih pa
               praviloma ne ujame. Tak podatek ali pa tako informacijo sem dobil tudi enkrat, s
               strani enega policista, da pač nimajo te sreče, da bi uspeli takrat tiste, ki toliko
               prekoračijo.</p>
               <p>Me pa v zvezi s tem vseeno zanima, ta ugotovitev, da s tem policija neposredno
               dejansko nima več sredstev namenjenih, posredno drži. Ampak se pa steka to v
               integralni proračun in vi ste tudi en del skupnega tega žaklja, ki ga je pač treba
               napolniti, in se tudi s tem verjetno velikokrat mogoče tudi namensko spodbuja, da bi
               se ta denar tudi stekal. In zato bi bilo smiselno in verjamem, da bi bilo tudi
               koristno, če bi tudi vi kot ministrica dali neko opozorilo ali pa sugestijo
               policijskim postajam, da tudi oni uporabljajo tisto znano reklo, ki drži,
               "uporabljajte zdravo kmečko pamet", pa se skušajte tako tudi obnašati... <stage>/ izklop
               mikrofona/</stage></p>
            </sp>
            <sp xml:id="SDZ5-Redna-27-2011-04-18.sp66">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Prosim, gospa ministrica.</p>
            </sp>
            <sp xml:id="SDZ5-Redna-27-2011-04-18.sp67">

               <speaker>KATARINA KRESAL:</speaker>

               <p>Spoštovani poslanec, saj midva ista govoriva. Namreč, usmeritev ni samo v generalni
               policijski upravi, ta jo je prenesla dol do zadnjega policista. Vsaj upam, da so vsi
               poslušali, mogoče kakšen ni slišal, ampak namen je ravno to. Od letošnjega leta dalje
               vse policijske uprave, v sklopu katerih seveda delajo policijske postaje in posebej
               prometne policijske postaje, imajo to obvezno navodilo, da morajo delati po zdravi
               pameti. Ne maramo tega, da skačejo izza grmov, postaj ali pa cestninskih postaj, samo
               zato, da bi bili inkasanti. To ni želja niti namen, zakaj policijo, še posebej
               prometno policijo, imamo. Njen namen je ohranjanje življenj ljudi na cestah,
               ohranjanje varnosti na naših cestah in zato se bomo jasno da borili še naprej. Mogoče
               se bo našel še kje kakšen policist, ki še ni popolnoma dojel, da je treba zamenjati
               miselnost, ampak počasi, z vztrajnostjo, z nadzorom nad tem se bo to spremenilo,
               absolutno. Kar se pa tiče cestninskih postaj, to žal ni v pristojnosti Ministrstva za
               notranje zadeve, jih niti ne postavljamo, niti ne rušimo. Se sama strinjam, da
               verjetno ni nekega velikega razloga, zakaj so še tam, ampak kot rečeno, če bi bilo v
               moji pristojnosti, bi ukrepala, tako pa mogoče vprašati kakšnega drugega ministra,
               kaj se bo s tem zgodilo. Hvala lepa.</p>
            </sp>
            <sp xml:id="SDZ5-Redna-27-2011-04-18.sp68">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Imate postopkovni predlog?</p>
               <p>Prosim, gospod Grill.</p>
            </sp>
            <sp xml:id="SDZ5-Redna-27-2011-04-18.sp69">

               <speaker>IVAN GRILL:</speaker>

               <p>Hvala lepa.</p>
               <p>Glejte, že oba z ministrico sva ugotovila, da je to pomembno vprašanje, pomembna
               tema in sem prepričan, da bi bilo smiselno in koristno, da se o tem opravi neka
               splošna razprava, da se nenazadnje ozavesti tudi tiste, ki nas bodo poslušali, tudi
               verjetno policiste, nenazadnje tudi tiste ministre ali uradnike, ki so pristojni za
               to, da bodo ugotovili, kje so omejitve neupravičeno, mogoče tudi z znaki obeležene. V
               glavnem cela množica razlogov, da se tukaj opravi splošna razprava, zato seveda
               predlagam, da Državni zbor na eni izmed naslednjih sej na to temo seveda tudi opravi
               razpravo.</p>
               <p>Glede na to, da tudi sama ministrica ugotavlja, da bi bilo verjetno smiselno, da se
               cestninske postaje, kjer pač nimajo smisla, odstranijo, vam lahko zdaj samo povem, da
               je bilo to vprašanje že postavljeno ministru Vlačiču, ki je našel ali pa so mu
               pripravili uradniki tisoč razlogov o nesmiselnosti tega, da se cestninske postaje
               odpravijo. Ampak glejte, mene ljudje, s katerimi se srečujem, velikokrat sprašujejo,
               pa dajte vi, ki ste v Ljubljani, ki imate možnost odločati, ukrepati, da se
               cestninske postaje odstranijo, ovirajo promet, predvsem pa ljudje upravičeno dobivajo
               občutek, da so izključno iz tega razloga, da se tam pač postavlja te zasede in pa
               seveda potem tudi globe, radarje in vse to, kar je s tem povezano.</p>
               <p>Prepričan sem, da lahko skozi takšno razpravo, dobimo marsikateri odgovor, predvsem
               pa sugestijo za institucije. Hvala lepa.</p>
            </sp>
            <sp xml:id="SDZ5-Redna-27-2011-04-18.sp70">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>O predlogu poslanca Ivana Grill, da Državni zbor na naslednji seji opravi razpravo o
               odgovoru ministrice za notranje zadeve Katarine Kresal na njegovo poslansko
               vprašanje, bo Državni zbor odločil v sredo, 20. aprila 2011, v okviru glasovanj.</p>
               <p>Renata Brunskole bo postavila poslansko vprašanje ministrici za kulturo Majdi
               Širca.</p>
               <p>Prosim.</p>
            </sp>
            <sp xml:id="SDZ5-Redna-27-2011-04-18.sp71">

               <speaker>RENATA BRUNSKOLE:</speaker>

               <p>Hvala lepa, spoštovani gospod predsednik. Spoštovani gospa ministrica, gospodje
               ministri, kolegice in kolegi!</p>
               <p>Poslansko vprašanje postavljam ministrici za kulturo gospe Majdi Širca. Od 1.
               decembra 2010 je televizijsko oddajanje v Sloveniji mogoče le v digitalni obliki, kar
               poseben problem predstavlja zlasti regionalnim televizijskim programom, ti so do
               tedaj oddajali neodplačno. Od tedaj pa jim RTV Slovenija za oddajanje preko njihovega
               multipleksa zaračunava nadomestilo.</p>
               <p>Na osnovi katerega zakonskega ali podzakonskega akta se zaračunava plačevanje
               digitalnega prevzemnega oddaja v multipleksu Javnega zavoda RTV Slovenija za
               regionalne televizijske programe s statusom posebnega pomena, medijem nosilcem
               medijskih krajin zahod, center in vzhod, to so TV Primorka, TV Novo mesto z
               regionalnim televizijskim programom Vaš kanal in RTS Maribor?</p>
               <p>Gre namreč za dvom o upravičenosti tega zaračunavanja. Sklicevanje na 114.a člen
               pomeni neposredno diskriminacijo teh TV programov v primerjavi z radijskimi programi
               s statusom posebnega pomena, ki se jim ni bilo treba digitalizirati in za njihovo
               delovanje še danes velja 112. člen Zakona o medijih, torej neodplačno oddajanje
               programa. Televizije torej analogno ne morejo več oddajati, ker se je slovenski
               medijski prostor, kot že omenjeno, 1. decembra 2010 digitaliziral. Zgoraj omenjeni
               trije regionalni televizijski mediji s televizijskimi programi posebnega pomena so od
               APEK-a na osnovi razpisa pridobili dovoljenje in posledično tudi obveznost za
               digitalno oddajanje v teh treh medijskih krajinah. Tako je namreč danes digitalno
               neformalno, a v praksi na nek način razdeljena Slovenija. Ob vsem tem se poraja tudi
               dvom v povezavi z obstojem, pravzaprav preživetjem regionalnih televizijskih
               programov, nosilcev treh slovenskih krajin, kot sem zdaj že nekajkrat omenila. Gre
               predvsem za to, da ljudje po posameznih območjih Republike Slovenije, ki se
               poslužujejo v veliki meri obveščenosti potom navedenih regionalnih programov, lahko v
               primeru, da bo ogrožen obstoj delovanja teh regionalnih televizijskih programov,
               praktično ne bodo informirani o novicah po posameznih območjih. Zatorej podajam to
               vprašanje. Hvala.</p>
            </sp>
            <sp xml:id="SDZ5-Redna-27-2011-04-18.sp72">

               <speaker>PREDSEDNIK DR. PAVEL GANTAR:</speaker>

               <p>Prosim, gospa ministrica Majda Širca.</p>
            </sp>
            <sp xml:id="SDZ5-Redna-27-2011-04-18.sp73">

               <speaker>MAJDA ŠIRCA RAVNIKAR:</speaker>

               <p>Hvala za vprašanje. Tudi to vprašanje napeljuje k novemu zakonu o medijih, ki
               sprejema in absorbira, če lahko tako rečem, novo direktivo in se dotika tudi
               problema, ki ga izpostavljate sami v poslanskem vprašanju in ste ga pravilno povzeli
               v odnosu do zdaj veljavnega zakona o medijih oziroma do ZDR, to se pravi Zakona o
               digitalni radiodifuziji, ki pa obveznost operaterjev, da neodplačno razširjajo
               radijske in televizijske programe posebnega pomena, to določilo je v Zakonu o
               medijih, pa ni v primeru in ne velja v primeru, ko gre za prizemeljsko digitalno
               omrežje. In seveda takšna obveznost, da se posameznim programom nepridobitnega
               značaja daje možnost neodplačnega plačevanja po Zakonu o medijih, ne več, zdaj ureja
               za operaterje prizemeljskega digitalnega omrežja. Radiotelevizija Slovenija, kot
               operaterja multipleksa znanega MUX A in tistega, na katerem so vsi radio televizijski
               programi in kjer gostujejo tudi komercialni programi in kjer naj bi, če bi bil novi
               zakona o RTV Slovenija sprejet, bil rezerviran za programe regionalnega
               nepridobitnega značaja in predvsem za tematske programe, kar je zelo pomembno, ki jih
               seveda zdaj, ker ni bil zakon sprejet, ne more biti in jih ne bo, dokler zakon ne bo
               spremenjen. Skratka, če govorimo o MUX A v skladu s 114. členom Zakona o medijih, ne
               zadevajo te določbe o neodplačanem razširjanju televizijskih programov posebnega
               pomena, kajti ZMed govori zgolj o javni službi, ki pa je lahko tudi tržna služba. Z
               novim zakonom, ki smo ga, kot danes že enkrat povedano, ravnokar medresorsko
               uskladili in bo kmalu v Državnem zboru, se to vprašanje v primeru, ko gre za
               Radiotelevizijo Slovenijo kot operaterja multipleksa, uredijo vprašanja drugače. Vas
               že sedaj napotim k 107. členu predloga novega zakona o medijih, ki določa, da mora
               Radiotelevizija Slovenija kot operater multipleksa namenjenega javni radioteleviziji
               omogočati neodplačno razširjanja televizijskih programov, ki so skladno z zakonom v
               javnem in kulturnem interesu, seveda, če ta interes obstaja in če so zmogljivosti
               mutipleksa po njegovi zasedbi s programi Radiotelevizija Slovenija možni.
               Zmogljivosti pa očitno bodo, glede na to, kot pravim, da tistih tematskih programov,
               za katere se je računalo, da bodo šli na prvi multipleks A, zdaj ne bo, razen če bo
               RTV Slovenija nadomestila ta prazen prostor, če zelo preprosto govorim, s programi v
               visoki, high definition, tehnologiji.</p>
               <p>Skratka, novi zakon daje možnost nepridobitnim programom oziroma programom posebnega
               pomena oziroma tistim, ki jih bo tudi po novem zakonu država prepoznala kot zaščite
               vredne oziroma kot tiste, ki ji nudijo javno dobro temu prostoru, da se na tem
               multipleksu predvaja na nedoplačen način. Na ta način se bo mogoče tudi rešila
               trenutna zadrega, ki nastaja s tem, da sta Kanal A in POP TV na dobrem stebru tega
               multipleksa.</p>
            </sp>
            <sp xml:id="SDZ5-Redna-27-2011-04-18.sp74">

               <speaker>PREDSEDNIK DR. PAVEL GANTAR:</speaker>

               <p>Želi dopolnitev odgovora?</p>
               <p>Prosim, gospa Brunskole.</p>
            </sp>
            <sp xml:id="SDZ5-Redna-27-2011-04-18.sp75">

               <speaker>RENATA BRUNSKOLE:</speaker>

               <p>Hvala lepa.</p>
               <p>Hvala lepa za odgovorov, spoštovana gospa ministrica. Kot poslanko, ki prihajam iz
               Bele krajine, in glede na to, da je to območje, ki se resnično sooča z velikimi
               težavami, nas ravno v povezavi s tem, kar ste tudi že omenili, skrbi to predhodno
               obdobje. Namreč, dokler ne bo tega zakona, ki bo na nek način imel dodatni posluh
               tudi za te programe, me na neki način skrbi. Če konkretno povem, poleg TV Primorke in
               poleg TV Maribor oziroma RTS Maribor gre tukaj za TV Novo mesto, TV Vaš kanal, ki
               oddaja tudi v Beli krajini. V veliki meri imajo ljudje na tem območju to skoraj
               nekako za enega pomembnejših sredstev informiranja, kar se tiče televizij, poleg RTV
               in ostalih, predvsem v povezavi z lokalnimi novicami. Naj povem, da gre pri tem, kar
               sem navedla in izrazila kot dvomov diskriminatornosti za to, da mesečno predstavlja
               za vsako od teh televizij regionalnega pomena strošek 10 tisoč 327 evrov bruto
               mesečno, kar v preteklosti ni bilo. To, kar sem hotela na neki način tudi poudariti,
               ali bi bilo možno v tem prehodnem obdobju kaj spremeniti, gre namreč za to, da
               analogno oddajanje televizijskim programom s statusom posebnega pomena, kot sem prej
               že rekla, ni zaračunavalo in tudi radijskim programom, ki danes še vedno oddajajo
               analogno, se to ne zaračunava. S tem, da gre torej za neenakopraven položaj do teh
               televizijskih programov v primerjavi z radijskimi programi posebnega pomena. Posebej
               skrb vzbujajoče je to za območja, ki smo odmaknjena od prestolnice, od Ljubljane, in
               na nek način tudi te televizije imajo poseben pomen za prebivalce na obrobju
               Slovenije. Hvala.</p>
            </sp>
            <sp xml:id="SDZ5-Redna-27-2011-04-18.sp76">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Gospa ministrica.</p>
            </sp>
            <sp xml:id="SDZ5-Redna-27-2011-04-18.sp77">

               <speaker>MAJDA ŠIRCA RAVNIKAR:</speaker>

               <p>Tudi mene skrbi. Strinjam se, da je poseben pomen tukaj zelo važen, in verjamem, da
               so ti programi posebnega pomena, ki na nek način pokrivajo regije ali prostore
               oziroma zaključene enote. In v tem smislu jih nameravamo z novim ZMed, Zakonom o
               medijih, reševati v bodoče, mislim, da na kar primeren način, z neke vrste
               koncesijami oziroma prepoznavanjem po pokrajinskem ključu za Slovenijo na način tudi
               podpore. Ampak eno je vsebina, drugo, vi se seveda obračate z vprašanjem na
               tehnologijo prenosa in posledično tudi na plačilo tega prenosa. Mene pa skrbi tudi
               zaradi zaskrbljujočega stanja, ki je nastalo, da pravzaprav na tistih prostih
               prostorih tega zdajšnjega multipleksa, pravzaprav gostijo komercialne RTV postaje.
               Zato je drugi kompleks, drugi multipleks, za katerega vemo, da je pač prišel tudi z
               vlaganjem tujcev, pod drugačnimi pogoji. Na nek način se dotika tudi težav, ki jih
               imajo regionalni in nepridobitni in ostali programi. Verjamem, da se bo to reševalo,
               ampak ne zgolj z ZMed, Zakonom o medijih, ampak tudi s pogovori, ki potekajo o
               vprašanju zakona o elektronskih komunikacijah, in da bo čas prinesel rešitve, kjer bo
               ta nečas, da bo skupen napor s spremembo nekaterih zakonov in dogovorov o teh
               gostovanjih, definiran v javne službe, rešil probleme, ki jih sami pravilno tudi
               detektirate. Hvala.</p>
            </sp>
            <sp xml:id="SDZ5-Redna-27-2011-04-18.sp78">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Dr. Vinko Gorenak bo postavil poslansko vprašanje ministru za pravosodje Alešu
               Zalarju.</p>
            </sp>
            <sp xml:id="SDZ5-Redna-27-2011-04-18.sp79">

               <speaker>DR. VINKO GORENAK:</speaker>

               <p>Hvala lepa.</p>
               <p>Do konca mandata, vsaj rednega, je še približno 15 sej, gospod minister. Če bi vam
               jaz na vsaki seji postavil isto poslansko vprašanje in ga utemeljil z novimi primeri,
               verjetno tudi do konca mandata midva ne bi rešila vprašanja nadzora v pravosodju.
               Vsak sistem, vsak, prav vsak potrebuje nadzor. Pravosodje v Sloveniji ga nima, ali ga
               skoraj ni bilo. Meseca januarja sva o tem govorila. Poglejte, minister ima neke
               pristojnosti navzdol po pravosodju, sicer omejene zaradi zakonskih določil oziroma
               ustavnih določil. Sodni svet ima določene pristojnosti. Vrhovno sodišče jih tudi ima.
               Vendar pri nobenem od teh treh ni nobene volje, da bi se kaj spremenilo. In zato se
               nič ne spremeni, kljub temu, da ste v zakonu, ki ga imamo v postopku, ki je zdaj na
               dnevnem redu ali pa bo, spremenili nekatere zadeve. Kljub temu mislim, da te stvari
               ne morejo prinesti nobenega izboljšanja stanja.</p>
               <p>Jaz vam vsak teden pošljem kakšno poslansko vprašanje na temo, kaj je s stečajnimi
               upravitelji, ali narobe določenimi vrstnimi redi, ali previsoko odmerjenimi nagradami
               in tako dalje, in vedno dobim isti odgovor: Pravosodje je samostojno. To se pravi, da
               bo nekdo v pravosodju izrekel smrtno kazen, boste vi tudi meni rekel, da je
               pravosodje samostojno, da so se pač zmotili. Zmotilo se je tudi pri odmeri, recimo,
               višine stečajne nagrade v Krškem in tako dalje, še v mnogo mnogo primerih se zmotijo,
               ampak odgovora pa jaz nikoli ne bom dojel oziroma ga ne bom nikoli sprejel, če bo ta
               zadeva šla na račun tistih, ki so v tej državi tako ali tako najbolj revni. Seveda ne
               govorim samo o teh stečajnih zadevah, ne govorim samo o Satexu, kjer je šlo 11
               milijonov evrov in smo na treh nadaljevanjih seje Odbora za notranjo politiko prišli
               do konca, potem je pa koalicija vzela čopič in je naredila tako lepo pofarbane
               sklepe, "seznanili smo se". Ja kaj pa to pomeni? Nič. skratka, požegnali smo, bi se
               reklo. Poglejte, celo jaz moram reči, da me je presenetil predsednik, bivši
               predsednik države, Kučan. On je na eni zadnjih informacij, prejšnji teden – bo časa
               zmanjkalo, da bi povedal kaj želim, pa bom v nadaljevanju –, skratka zelo jasno
               zavzel neko stališče, za kar se zavzemam že več kot leto dni, pa ne pridem do njega.
               Seveda mislim na upravni postopek in na vračanje psov, bulmastifov, pa bom dopolnil
               potem. Hvala lepa.</p>
            </sp>
            <sp xml:id="SDZ5-Redna-27-2011-04-18.sp80">

               <speaker>PREDSEDNIK DR. PAVEL GANTAR:</speaker>

               <p>Prosim gospod minister, Aleš Zalar.</p>
            </sp>
            <sp xml:id="SDZ5-Redna-27-2011-04-18.sp81">

               <speaker>ALEŠ ZALAR:</speaker>

               <p>Hvala lepa.</p>
               <p>Če sem prav razumel, je vaše vprašanje o tem, ali je naše pravosodje brez nadzora.
               Jaz mislim, da ne. In zlasti ko gre za konkretne odločitve, bodisi tožilcev bodisi
               sodnikov, imamo tako kot vse demokratične države, postopke, v okviru katerih se te
               odločitve preverijo. Seveda pa se lahko preverijo samo s strani tistih, ki so
               upravičeni, da terjajo tako preveritev. Ne more na primer politika terjati, da se
               preveri pravilnost odločitve neke sodbe. Lahko pa to seveda zahtevajo stranke v tem
               postopku. Lahko tudi država, če je stranka v tem postopku. Torej, ko gre za vprašanje
               pravilne uporabe prava ali pa pravilnega ugotavljanja dejstev v nekem postopku, na
               osnovi katerega potem sledi končna odločitev, je vedno tako, da imamo več stopenj
               nadzora. Saj nimamo samo prve stopnje. Saj imajo še pritožbeno stopnjo, pa imamo
               Vrhovno sodišče, pa imamo Ustavno sodišče, ki presoja kršitev ustavnih pravic v zvezi
               s sodnimi odločbami. Največ naših odločb Ustavnega sodišča se pravzaprav nanaša na
               zatrjevanje kršitve ustavne pravice do enakega varstva pravic v sodnih postopkih. To
               je torej normalen način, kako se sodne odločbe preverjajo, in če je potrebno tudi
               korigirajo.</p>
               <p>Drugo vprašanje pa je, ali je znotraj sistema dovolj upravnega nadzora. To pa ni
               nadzor nad pravilnostjo ali nepravilnostjo odločitve v konkretni zadevi, vsaj ne
               glede na veljavne zakone. Ta upravni nadzor sega od službenih nadzorov pa tudi recimo
               disciplinskih postopkov. Tudi te mehanizme imamo in ti mehanizmi so občasno v praksi
               tudi uporabljeni. Vlada pa želi v zvezi s tem še nekoliko okrepiti ta upravni nadzor,
               in to prav s tistim zakonom, ki ste ga omenil in ki ga bo Državni zbor obravnaval
               pojutrišnjem. Gre za to, da naj bi predsedniki sodišč po novem lahko, ne glede na to
               ali dobijo kakšno pritožbo kakšne prizadete stranke ali pobudo, torej tudi na podlagi
               podatkov, do katerih pridejo sami, vselej opravili določen pregled poslovanja sodišča
               v konkretni zadevi, v zadevi, ki je bodisi že pravnomočno končana ali pa še ni
               pravnomočno končana. Torej tudi v odprti zadevi. Ta nadzor se seveda ne sme dotikati
               konkretne odločitve sodnika, zaradi tega, ker je po naši ustavi sodnik neodvisen in
               nihče, niti njegovi vrstniki ne smejo izven predpisanih procedur vplivati na njegov
               proces odločanja. Bo pa lahko ta nadzor, recimo, obsegal vprašanje zamud pri
               odločanju, nepotrebnega odlašanja z odločanjem ali pa, na primer, vrstnega reda
               reševanja ali pa, recimo, vprašanje, ali je sodnik pravilno uporabil pravila
               procesnega vodstva. Skratka gre za vrsto vprašanj, ki so pomembna, tudi za stranke v
               tem postopku, z vidika dinamike in poštenega soja. Tu obstajajo določene omejitve in
               zakon predvideva tudi te omejitve. Dokončna odločitev takrat, kadar bo tak nadzor
               spodbujen od zunaj, tu pa bo lahko politika, kolikor se ta izraža skozi pristojnosti
               ministra za pravosodje, predlagala tak nadzor. In če se predsednik pristojnega
               višjega sodišča s tem ne bo strinjal, bo o tem potem dokončno odločil Sodni svet, ki
               pa ni organ sodstva, ki je sui generis, je samostojen državni organ, v njem je šest
               sodnikov in pet drugih uglednih pravnih strokovnjakov. Skratka, ti mehanizmi
               upravnega nadzora se bodo s to novelo zakona o sodiščih, če jo bo Državni zbor
               sprejel, lahko še okrepili, in upam, da jo boste tudi podprli. Hvala.</p>
            </sp>
            <sp xml:id="SDZ5-Redna-27-2011-04-18.sp82">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Želite dopolnitev?</p>
               <p>Izvolite, dr. Gorenak.</p>
            </sp>
            <sp xml:id="SDZ5-Redna-27-2011-04-18.sp83">

               <speaker>DR. VINKO GORENAK:</speaker>

               <p>Hvala lepa.</p>
               <p>No, saj v tem delu ni nobenega vprašanja, gospod minister, samo preblago je. Aspirin
               je, manjka pa morfij, a veste. Manjka nekaj bolj učinkovitega, ne aspirin, ta ne
               prime več. Pri tako hudem bolniku pač ne primejo aspirini, to je problem.</p>
               <p>Pri konkretnih odločitvah se je oglasil tudi bivši predsednik države Kučan. On je
               zelo jasno povedal, da v zadevi vračanja psov odločbe upravnega sodišča, kjer veste,
               da je bil uporabljen napačen zakon, in Vlada je zahtevala, "opravite nadzor". Sodišče
               je reklo, "ne", Sodni svet je rekel, "ne". Glejte, vsi vemo v tej državi, da je bilo
               nekaj narobe, zdaj se je končno oglasil tudi bivši predsednik države, ki tudi vidi,
               da je nekaj narobe. On je povedal, glejte, tako ne more biti, nekaj takega je rekel
               po svojem zadnjem Forumu 21. Jaz sicer najprej nisem mogel verjeti, ali je to res
               rekel ali ne, in sem šel preverit v dva medija, ampak je rekel. Toda, glejte, zgodi
               se nič. Evo, spet zadnja seja Odbora za notranjo politiko, kjer koalicija vse tiste
               sklepe Ljudske stranke, ki jih je Ljudska stranka predlagala v dani zadevi, lepo
               "pomala", da gor fasado in je spet konec vsega. In karavana gre dalje. Ampak premalo
               časa je, bova verjetno še kdaj nadaljevala to temo.</p>
               <p>Mislim, minister, da tudi vi ne prispevate k temu, da bi bilo stanje na tem področju
               boljše. Poglejte, kar na twitterju napoveste, kakšen bo rezultat "Balkanskega
               bojevnika", naslednji dan pa poveste, da je bila vaša žena v odločanju. Če govoriva,
               recimo, o odpravi tega pripora, govorim o zadevi Balkanski bojevnik, poveste, da
               Kazenski zakonik ne velja, pa čeprav velja. Daste zeleno luč vsem slovenskim
               mladoletnim kriminalcem, da delajo po svoje. In še kaj. Po twitterju napoveste, kako
               boste menjali generalno državno tožilko. Glejte, saj to ni dostojno teh opravil, ki
               jih minister opravlja. Mislim, da bi se morali tovrstnih stvari vzdržati, pa bi bilo
               bolje za sodno vejo oblasti. Hvala lepa.</p>
            </sp>
            <sp xml:id="SDZ5-Redna-27-2011-04-18.sp84">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod minister, izvolite.</p>
            </sp>
            <sp xml:id="SDZ5-Redna-27-2011-04-18.sp85">

               <speaker>ALEŠ ZALAR:</speaker>

               <p>Hvala.</p>
               <p>No, ko ste omenjali zadevo Satex, prav v zvezi s to zadevo se je Vlada odzvala in
               Ministrstvo za pravosodje se je odzvalo. Prav ta sprememba zakona, o kateri govorim,
               je povezana s tem vprašanjem. Ker se je izkazalo, da je mogoče izvesti nadzor nad
               zadevo, ki še ni pravnomočno končana, samo, če se razširijo pooblastila nadzornih
               organov. Prav na ta način se je Vlada odzvala. Zato prosim, ne trditi, da nič ne
               delamo v zvezi s tem. In to je edini način, na katerega se lahko odzovemo v zvezi s
               konkretno zadevo. In če bo ta zakon sprejet, potem Vrhovnemu sodišču ne bo treba
               čakati do pravnomočne odločitve o zadevi Satex, kakršnakoli že bo. Kot veste, je
               postopek zdaj prekinjen. Potem bo lahko ta nadzor opravljen takoj. In za to gre.
               Ampak tu se seveda moramo držati postopka in podlag, ki nam jih daje zakon. Zakone pa
               sprejemate vi. Doslej teh podlag ni bilo. Zdaj jo ta Vlada namerava vzpostaviti,
               ampak od vas je odvisno, če boste to sprejeli ali ne. In to je način, na katerega
               potem lahko dobimo tudi nekaj odgovorov.</p>
               <p>Glede komuniciranja z javnostmi. Jaz ne bi z vami zdaj tu vodil polemike o tem, kaj
               so sodobne metode komuniciranja in na kakšen način. Lahko pa, ko ste omenili ravno
               razpis za generalnega državnega tožilca, rečem samo tole: še presneto prav sem imel,
               ko sem pred šestimi meseci predlagal, da gremo takoj v ta postopek razpisa, ker se je
               izkazalo, da ga bomo, če bo Državni zbor tako odločil prihodnji torek, zaključili na
               tisti dan, na isti dan, ko bi sedanji generalni državni tožilki potekel mandat. Torej
               ne bom rekel, da sem bil pravi vizionar v zvezi s tem, ampak očitno pa je bila ocena
               ,kako ravnati v tem primeru, pravilno. Hvala.</p>
            </sp>
            <sp xml:id="SDZ5-Redna-27-2011-04-18.sp86">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Imate proceduralni predlog?</p>
               <p>Izvolite.</p>
            </sp>
            <sp xml:id="SDZ5-Redna-27-2011-04-18.sp87">

               <speaker>DR. VINKO GORENAK:</speaker>

               <p>Hvala lepa.</p>
               <p>Jaz zdaj ne bom polemiziral z vami, ker ne smem, ker bi bilo nefer do vas, ker mi ne
               morete odgovoriti. Zdaj bom ostal v okviru tega, čemur se reče fer. Stanje v
               pravosodju je alarmantno, hiši se je podrl en vogal. Ta vogal je treba pozidati na
               novo. Minister, res mislim, da je čas, da v Državnem zboru rečemo kakšno na to temo,
               vi se meni lahko smejite, nič hudega, imate to pravico, vendar jaz sem prepričan v
               to, kar govorim. Pravosodni sistem kot tak ne deluje tako, kot bi moral. Mi imamo
               samo nekatere svetle primere, ki se zgodijo tu in tam, in primer, vsaj jaz ga tako
               vidim, "čiste lopate" in odločnosti te sodnice, ki to zadevo rešuje, se mi zdi
               tipičen primerek, da je možno dobro in hitro soditi. Tudi poslancu Prijatelju je bilo
               sojeno v nekih kar normalnih rokih, medtem ko vse drugo ali večina drugega ali pa
               tam, kjer tako paše ali sodstvu ali politični eliti, pa zadeve ne gredo nikamor.
               Nadzorne mehanizme v sodstvu je treba vpeljati, in to bistveno bistveno močnejše. In
               ker sem v to prepričan in menim, da Državnemu zboru ne sme in ne more biti škoda
               nekaj ur seje na to temo, predlagam splošno razpravo o pravu. Hvala lepa.</p>
            </sp>
            <sp xml:id="SDZ5-Redna-27-2011-04-18.sp88">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>O predlogu poslanca, dr. Gorenaka, da Državni zbor na naslednji seji opravi razpravo
               o odgovoru ministra za pravosodje na njegovo poslansko vprašanje, bo Državni zbor
               odločil v sredo, 20. aprila 2011, v okviru glasovanj.</p>
               <p>Sedaj bo gospod Gvido Kres postavil poslansko vprašanje ministru za okolje in
               prostor dr. Žarniću.</p>
               <p>Prosim.</p>
            </sp>
            <sp xml:id="SDZ5-Redna-27-2011-04-18.sp89">

               <speaker>GVIDO KRES:</speaker>

               <p>Hvala za besedo, gospod podpredsednik. Spoštovani gospod minister, spoštovane
               kolegice in kolegi!</p>
               <p>Spoštovani minister, moje poslansko vprašanje je namenjeno predvsem zaradi mikro
               ravni in zaradi delovanja na lokalni ravni. Kajti vsaka investicija, ki se na lokalni
               ravni izvede, pripomore h kreiranju delovnih mest, in tako tudi investicije, ki se bi
               lahko izvajale na lokalni ravni, iz katere prihajam, bi sigurno veliko pomenile.
               Zaradi tega vas sprašujem, ker po informacijah s terena oziroma po prošnjah za pomoč,
               sem dobil informacijo, da službe, ki spadajo v resor Ministrstva za okolje in
               prostor, delajo zelo počasi, neučinkovito, v nasprotju z zakonsko določenimi roki ter
               v popolnem nasprotju z delom in potrebami v gospodarstvu. Kajti vsako podjetje se
               trudi za posel, pa če je še tako na meji, samo da je posel in da imamo delo.</p>
               <p>Zaradi tega vas sprašujem:</p>
               <p>Ali vam je znana problematika glede tako neučinkovitega dela pri pridobivanju raznih
               dovoljenj?</p>
               <p>Ali vam je znano, da se pogodbe in obveznosti, ki so bile podpisane še v prejšnjem
               mandatu, preprosto ne izvršujejo?</p>
               <p>Dela iz teh pogodb so se namreč že izvršila, plačilni roki so se iztekli, občine so
               svoje obveznice izpolnile, le Ministrstvo za okolje in prostor svojih obveznosti ne
               izpolnjuje. In tu prihaja tudi do tako imenovane in boleče plačilen nediscipline, ker
               podjetja so to izvedla, čakajo na denar, ljudje so zaposleni, davki so plačani in
               enostavno novega zagona in delovanja v normalnih okvirjih ni možno.</p>
               <p>Zato vas, gospod minister, sprašujem:</p>
               <p>Kakšne ukrepe predvidevate za izboljšanje učinkovitosti delovanja vašega
               ministrstva, tako na delu, o katerem sem govoril, o samih pridobitvah raznih
               dovoljenj in soglasij, kot tudi na delu, kjer je treba izvršiti že dogovorjene
               obveznosti, ki so bile podpisane v prejšnjem mandatu?</p>
               <p>Hvala lepa.</p>
            </sp>
            <sp xml:id="SDZ5-Redna-27-2011-04-18.sp90">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod minister, izvolite.</p>
            </sp>
            <sp xml:id="SDZ5-Redna-27-2011-04-18.sp91">

               <speaker>DR. ROKO ŽARNIĆ:</speaker>

               <p>Hvala lepa. Spoštovani gospod predsedujoči, spoštovani gospe in gospodje poslanci!</p>
               <p>Spoštovani gospod poslanec. Vprašanje je dokaj splošno, pa bom skušal splošno
               odgovoriti, potem pa še s par navedbami, ki bodo mogoče ilustrirale ta moj splošni
               odgovor. Namreč, pred 14 meseci sem podedoval stanje, kakršno je bilo. In moram
               povedati, da kot ste sami tukaj v razpravi, ko sem bil kandidat, ugotovili, da se na
               našem ministrstvu tradicionalno kopičijo zamude. Letošnje leto, recimo, mimogrede smo
               proglasili za leto odprave zamud, in to tudi pospešeno delamo. Ne vem, kako je bilo
               prej, ampak iz terena pa tudi od kolegov dobivam informacije, da se je nekaj
               premaknilo na našem ministrstvu. To jemljem kot kompliment.</p>
               <p>Glede pogodb. Predhodniki so mi zapustili kupico pogodb z velikimi finančnimi
               obveznostmi. Ko smo šli neke pogodbe gledat, smo ugotovili, da so bile te pogodbe
               sklenjene v zadnjih dneh ministrovanja in nimajo vse zelo trdne pravne osnove za
               pogodbo. Ker jih nisem jaz podpisoval, sem marsikatere pogodbe pustil, da se na
               sodiščih ali kje drugje razčisti, ali je zadeva problematična ali ne. Zato ne vem, na
               katere pogodbe mislite, vendar izbral sem pot, za katero mislim, da je legalno bolj
               prava, kot da bi jaz neko zlobirano podpisano pogodbo kar izvajal in potem nase
               krivdo prevzel. Toliko mogoče okoli tega. Vsaka pogodba ima dve strani, obstajajo
               sodišča, četudi, kot gospod Gorenak pravi, ne delajo zaželeno hitro, ampak še vedno
               pridejo do tega in se potem to naprej spoštuje.</p>
               <p>Mogoče še nekaj v ilustracijo, ker sem tukaj. Skoraj največ pripomb prihaja na
               inšpektorat in na ARSO. Nekaj številk. Letno inšpektorat prejme 14 tisoč prijav. Ima
               130 inšpektorjev. Nekaj 100 odgovorov moramo dati raznim drugim organom, Računskemu
               sodišču, varuhinji pravic in tako naprej. Se pravi, dela je kar nekaj. Leta 2000 je
               nadzor opravljalo 54 inšpektorjev, 2010 56 inšpektorjev. Leta 2000 so ti inšpektorji,
               se pravi dva manj kot danes, nadzirali izvajanje 85 predpisov, danes pa preko 390
               predpisov. Pa ne da bi hotel koga opravičevati, vendar sami vemo, kako je v državni
               upravi. Imaš ljudi, ki so se nabrali v zgodovini ministrstva, z njimi moraš delati, z
               veseljem delaš, vendar bi včasih rajši koga spodbudil z neko negativno nagrado ali
               pozitivno nagrado, žal pa smo ministri, ki moramo vmes letno za 1 % zniževati, nimamo
               pa nobenega inštrumenta, smo tukaj izredno nebogljeni. Dostikrat bi raje bil na vaši
               strani, ko bi spraševal, zakaj se nič ne premakne, ker sam dobro vem, da se ne. Kaj
               dosti več vam ne znam povedati. Mogoče še ARSO. Na leto pride približno 15 tisoč
               zadev, od tega okoli 250 upravnih postopkov, samo za ilustracijo.</p>
               <p>Če bo šlo za kakšne konkretne pogodbe, mi boste pa povedali, pa bom poskušal
               pogledati, kaj se konkretno da narediti ali kaj je narejeno, kaj ni narejeno. Hvala
               lepa.</p>
            </sp>
            <sp xml:id="SDZ5-Redna-27-2011-04-18.sp92">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Kres, izvolite.</p>
            </sp>
            <sp xml:id="SDZ5-Redna-27-2011-04-18.sp93">

               <speaker>GVIDO KRES:</speaker>

               <p>Hvala, gospod minister.</p>
               <p>Kar se tiče konkretne pogodbe, res je, treba bo to konkretno pogodbo pogledati. Ne
               bi rad zdaj v tem prostoru o konkretni pogodbi. Moram pa povedati, da že tudi ta
               odgovor, v katerem ste povedali, če ste ocenili, da je to takšna materija, s katero
               se je treba soočiti, konec koncev celo na sodišču, v redu, bo pač moralo iti to tudi
               to pot.</p>
               <p>Kar se tiče pa dovoljenj, je pa ravno ta ARSO tisti velik problem. Kolega mi je tu
               poslal spisek, kako se za to zadevo zavzema in bori, vse skupaj traja že več kot leto
               dni, ampak na kocu pravi: "Bil sem sposoben 2010 vložiti v investicijo 500 tisoč
               evrov lastnih osebnih sredstev, 250 tisoč evrov tudi mojega podjetja." Delo bi se
               lahko pričelo, na to je vezano tako delo njegovih delavcev v trgovskem centru, kot
               tudi tistih delavcev, ki bodo izvajali to delo. Potem mi pravi: !Veš, čakajo skoraj
               do roka, da ujamejo še rok, potem mi pošljejo pošto in potem se to spet 14 dni
               zavleče, potem spet en problem in tako naprej." Pravi: "Ali ne bi bilo možno takšne
               projekte, kot je ta investicija, ki bo zagotovila, na prst, več kot 30 do 40 delovnih
               mest za cca pol leta, kar je za našo državo zelo zelo pomembno, vzeti enostavno v
               prednostno obravnavo, zadevo urediti, zaključiti in omogočiti na ta način delo vsem."
               Samo v priporočilo. Hvala lepa.</p>
            </sp>
            <sp xml:id="SDZ5-Redna-27-2011-04-18.sp94">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod minister, izvolite.</p>
            </sp>
            <sp xml:id="SDZ5-Redna-27-2011-04-18.sp95">

               <speaker>DR. ROKO ŽARNIĆ:</speaker>

               <p>Kot sem rekel, mi boste pokazali ta primer, da bom videl, kaj je narobe.</p>
               <p>Moram pa nekaj, kar ste me še prej vprašali, jasno povedati. Mi smo tisti, ki,
               recimo, izdajamo gradbena dovoljenja, ampak to je konec zgodbe. Zelo veliko problemov
               nastane pri pripravi strokovnih podlag. Lahko je to kakšen naš inštitut za vode,
               lahko je kakšen drug pripravljavec, to so razna dovoljenja, in tukaj je včasih ta
               jara kača. Je pa res, da so včasih, pa ne bom rekel, da v tem primeru, ker ga ne
               poznam, tudi zahteve investitorjev malo eksotične. In potem zaradi takšnih zahtev,
               graditi na poplavnem področju ali kaj jaz vem na kakšnem zaščitenem področju, je pa
               problem. Zato imamo v svojem portfelju ogromno različnih primerov in kaj je zelo
               značilno, pa spet ne rečem, da je ta primer, ker ga ne poznam, zgodi se to, da nekdo
               v javnosti napada mene, osebno, ki nimam nič pri tem, ker je sam nekaj skušal
               goljufati. Vetrnice na Primorskem. 30 % zemljišča ni bilo pridobljeno od agrarne
               skupnosti, 30 %. Investitor je rekel, da "kompliciram zaradi par procentov, zaradi
               promila, ker tak je zakon". 30 %! In ta ista oseba je uspela na upravni enoti, smo
               dobili prijavo, s koruptivnim dejanjem v enem postopku dobiti. V ponovljenem je
               zadeva stekla, kot je treba. Tako da vse te pripombe na naše delo niso vedno čisto
               upravičene. Hvala.</p>
            </sp>
            <sp xml:id="SDZ5-Redna-27-2011-04-18.sp96">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Zvonko Černač bo postavil poslansko vprašanje ministru za promet dr. Vlačiču,
               ki je odsoten, bo pa postavil vprašanje tudi ministru za okolje in prostor dr.
               Žarniću, ki je tu.</p>
               <p>Izvolite.</p>
            </sp>
            <sp xml:id="SDZ5-Redna-27-2011-04-18.sp97">

               <speaker>ZVONKO ČERNAČ:</speaker>

               <p>Hvala lepa.</p>
               <p>Sicer vidim, da je bil po razporedu pred menoj gospod Posedel iz Zaresa, glede na te
               prazne stole očitno tudi Zares nekje niha med koalicijo in nekim drugim stanjem, tako
               da sem vesel, da sem prišel prej na vrsto.</p>
               <p>Torej, vprašanje se nekako tudi nanaša na roke, posredno. Glede na odsotnost
               ministra Vlačiča se bom fokusiral predvsem na tisti del, ki zadeva ministra za okolje
               in prostor in predvsem ta konkreten projekt, ki se mu reče avtocestna povezava
               Postojna–Divača–Jelšane. Drugače pa sem želel postaviti vprašanje širše. Državni zbor
               je pred časom sprejel zakon o soglasju in poroštvu Republike Slovenije za obveznosti
               Darsa iz kreditov in izdanih dolžniških vrednostnih papirjev za realizacijo gradnje
               avtocestnih odsekov iz Nacionalnega programa izgradnje avtocest v Republiki Sloveniji
               v višini skoraj 300 milijonov evrov. Del tega nacionalnega programa je tudi ta
               omenjena avtocestna povezava. Iz preglednice, ki smo jo dobili takrat, ko ste ta
               zakon sprejeli, izhaja, da več kot polovica teh sredstev, 153 milijonov, celoten
               projekt je pa vreden 173 milijonov evrov, 173 milijonov evrov je namenjenih za uvedbo
               elektronskega sistema cestninjenja v prostem prometnem toku. Minister Vlačič je sicer
               nedavno dejal, da ta sredstva ne bodo šla iz tega zakona, ampak očitno bodo
               porabljena, kajti Dars je razpis za elektronsko cestninjenje že objavil. 25. 3. je
               objavljena najava tega razpisa, očitno gre za velik razpis, če je objavljena najava,
               po kateri bo elektronsko cestninjenje za tovorna vozila urejeno v letu 2012 in za
               osebna 2014. Skratka, v času, ko krvavo primanjkuje denarja za konkretne
               infrastrukturne projekte, se Slovenija dodatno zadolžuje za izvedbo elektronskega
               cestninjenja v prostem prometnem toku za projekt vreden več kot 150 milijonov evrov,
               ob tem, da je to popolnoma nepotreben strošek. Sistem vinjet, ki smo ga uvedli v
               Sloveniji, je ustrezen, je do prebivalstva prijazen in ga bi bilo treba eventualno
               nadgraditi, ne pa enormna sredstva porabljati za popolnoma neučinkovite projekte.
               Sredstva pa bi bilo treba nameniti za konkretne projekte, kot je recimo ta avtocestna
               povezava proti Jelšanam, ki se zadnjih 10 let prenaša iz leta v leto z enakim
               besedilom, s pikami in vejicami, iz enega programa v drugi program.</p>
               <p>In iz tega razloga je vprašanje:</p>
               <p>Spoštovani minister za okolje in prostor, kakšna je časovnica glede te avtocestne
               povezave?</p>
               <p>Kdaj lahko Bistričani, predvsem Bistričani, kajti zadeva tangira najbolj prebivalce
               iz tega okolja, pričakujejo, da se bodo po normalni cestni povezavi pripeljali do
               Kopra oziroma Ljubljane?</p>
               <p>Hvala lepa.</p>
            </sp>
            <sp xml:id="SDZ5-Redna-27-2011-04-18.sp98">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod minister, izvolite.</p>
            </sp>
            <sp xml:id="SDZ5-Redna-27-2011-04-18.sp99">

               <speaker>DR. ROKO ŽARNIĆ:</speaker>

               <p>Spoštovani.</p>
               <p>Hvala lepa za vprašanje. Uvodoma naj povem, datuma vam danes ne morem povedati iz
               mnogih razlogov. Poglejte, tudi, ko pripravimo po vseh postopkih zadevo do konca, se
               zgodijo civilne iniciative in zadeve se odmaknejo v neskončnost. Govoriti o datumih
               je dokaj nehvaležno, bom pa skušal povedati, kaj se dogaja na tem projektu, tako da
               bomo vsi lahko znali oceniti, kje je ta projekt in kaj je z njim. Torej, priprava DPN
               poteka v skladu s programom priprave. Ta program se je začel na pobudo ministra za
               promet izvajati 14. 6. 2005. V predhodni fazi priprave DPN se je opredelil scenarij
               poteka povezave na obstoječo cesto A1 na odseku med Postojno in Divačo ter
               mednarodnim mejnim prehodom Jelšane. Bile so izdelane študije: prometno in
               ekonomsko-prometno vrednotenje različic, PNZ – po naročilu Darsa je to študijo
               dokončal julija 2007 in prostorska razvojna študija, povezave, ki je bila izdelana
               tudi julija 2007. V vmesnem času, se pravi leta 2007, je MOP zaradi sprememb v
               predpisih, ki urejajo pripravo investicijske dokumentacije v sodelovanju z Darsom in
               Ministrstvom za promet, pripravil predlog prenove metodologije za vrednotenje variant
               v študiji variant, ki je zdaj usklajena z metodologijo za pripravo predinvesticijske
               zasnove. Se pravi, so se spremenili predpisi in so zadevo nekoliko zavrli. Oktobra
               2010 ste sprejeli zakon o umeščanju prostorskih ureditev državnega prometa v prostor.
               V skladu s tem je na odseku Postojna–Divače–Jelšane dopolnila pobuda, in sicer
               sestavni del pobude je nabor izvedljivih variant, trase ter dokument identifikacije
               investicijskega projekta. Predlog izvedljivih variant je že izdelan, na podlagi vseh
               javno razpoložljivih podatkov in na podlagi prvih usmeritev lokalnih skupnosti
               oziroma občin. Ministrstvo za promet bo gradivo dopolnilno še z dokumentom
               identifikacij investicijskega projekta, tega bo posredovalo na naše ministrstvo za
               dopolnitev pobude. Se pravi, čakamo na ta del dokumenta. Gradivo bo sočasno tudi
               gradivo za pridobitev smernic nosilcev urejanja prostora in mnenja oziroma predlogov
               javnosti. Ko bodo smernice pridobljene, bodo variante primerjane v študiji variant.
               Predlog najustreznejše variante bo na to razgrnjen in dan na Vlado. Na osnovi tega se
               bodo izdelale podrobnejše strokovne podlage, ki so osnova za pripravo DPN. Nato bo
               zopet seznanila javnost, poleg pripomb in predlogov v javnosti bodo pridobljena tudi
               mnenja NUP. Po pridobitvi mnenj bodo rešitve načrtovane z DPN, po potrebi še
               usklajene. Sklenjeni predlog DPN pa bo nato predlagan Vladi v sprejem in Vlada bo DPN
               sprejela. Dolg postopek.</p>
               <p>Iz medijev pa že čutimo, da ne bo šlo vse gladko. Namreč, iz časopisov smo se
               seznanili, da je Svet občine Postojna 11. 4. obravnaval stališče do umestitve
               avtoceste na odseku Postojna–Divača–Jelšane, v katerem naj bi sprejel dva sklepa.
               Občinski svet Občine Postojna nasprotuje umestitve avtoceste povezave med Jelšanami
               in Divačo na območju Občine Postojna. Občinski svet Občine Postojna Ministrstvu za
               okolje in prostor ter Ministrstvu za promet predlaga, da prometno povezavo v smeri
               Jelšan rešuje z rekonstrukcijo magistralne ceste G1 ter z umestitvijo regionalne
               obvoznice, ki je prometa razbremenila naselja Rakitnik, Matenja vas in Prestranek. Mi
               teh sklepov nimamo, ampak to niso edini sklepi, ki bodo na tej dolgi poti verjetno
               vplivali tudi na sam potek dogodkov. Hvala.</p>
            </sp>
            <sp xml:id="SDZ5-Redna-27-2011-04-18.sp100">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Želite dopolnitev, gospod Černač?</p>
               <p>Izvolite.</p>
            </sp>
            <sp xml:id="SDZ5-Redna-27-2011-04-18.sp101">

               <speaker>ZVONKO ČERNAČ:</speaker>

               <p>14. junija 2005 se je začela priprava tega DPN, ste rekli, spoštovani minister, vmes
               ste pri naštevanju vsega tega, kar je bilo do zdaj storjeno tudi povedali, da so bile
               študije o umeščanju v prostor zaključene v letu 2007. In zdaj se ponovno delajo
               študije o umeščanju v prostor. Skratka, skoraj 6 let že traja postopek umeščanja tega
               koridorja v prostor. V vmesnem času so bila že obravnavana in sprejeta številna
               stališča glede primernosti te lokacije. Enega izmed teh ste omenili, bilo je ponovno
               ponovljeno v letošnjem letu, sicer pa Ministrstvu za okolje in prostor neznano, da je
               bilo prvič izpostavljeno že v letu 2007, enako kar se tiče občine Pivka. Prostor na
               tistem prostoru Pivške doline je neprimeren za umestitev takega koridorja, kot ga
               predstavlja avtocestna povezava, in takrat je bila kot najbolj optimalna že sprejeta
               ena druga varianta, ki ne pomeni tako grobe degradacije prostora in umešča to
               povezavo v prostor v skladu z nazivom projekta Postojna–Divača–Jelšane. Te študije,
               ki so sedaj v izdelavi, se, kot kaže, izdelujejo z nekim jasnim namenom poskusa
               umestitve avtocestne povezave v prostor, v katerega po nobenih karakteristik ne sodi,
               kar pomeni, da bo zaradi tega nasprotovanja, ki ste ga že omenili, ponovno podaljšana
               konkretna izvedba tega projekta. Iz tega razloga je nerazumno, da se postopek ne
               pelje v smeri, ki pomeni najmanjšo degradacijo okolja in ki pomeni tudi optimalno
               časovnico za umestitev tega odseka v prostor.</p>
               <p>Zato vas sprašujem:</p>
               <p>Ali bo ta avtocestna povezava zgrajena do leta 2020?</p>
            </sp>
            <sp xml:id="SDZ5-Redna-27-2011-04-18.sp102">

               <speaker>PODPREDSEDNIK FRANCE CUKJATI:</speaker>

               <p>Hvala lepa.</p>
               <p>Gospod minister, izvolite.</p>
            </sp>
            <sp xml:id="SDZ5-Redna-27-2011-04-18.sp103">

               <speaker>DR. ROKO ŽARNIĆ:</speaker>

               <p>Povem, kot sem že rekel, da ne znam odgovoriti, ali bo ali ne bo. Enostavnih razlogov
               ,kot ste sami povedali, in zgodovino bolj poznate kot jaz, ker ste dlje časa v tej
               zgodbi, očitno je umestitev in kraj, skozi katere je ta cesta potekala, zelo
               problematično, kompleksno. Zato te zamude, o katerih govorimo, so, kot vidim, niso
               zamude, ampak so dolgi roki za zahtevno strokovno delo, na katero pa žal nimam
               vpliva. Hvala.</p>
            </sp>
            <sp xml:id="SDZ5-Redna-27-2011-04-18.sp104">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Želite proceduralni predlog?</p>
               <p>Izvolite, gospod Černač.</p>
            </sp>
            <sp xml:id="SDZ5-Redna-27-2011-04-18.sp105">

               <speaker>ZVONKO ČERNAČ:</speaker>

               <p>Jaz predlagam, da se na podlagi Poslovnika Državnega zbora opravi razprava o tem
               vprašanju, ki ne zadeva samo ta konkreten projekt, mislim, da gre za širše vprašanje.
               Vprašanje se nanaša na umeščanje projektov državnega pomena v prostor, na tak način,
               kot smo priča problemom na tem projektu, se izpostavljajo tudi na drugih projektih.
               Zakaj? Zato, ker se dvakrat delajo ene in iste študije. Te študije so bile že
               narejene do leta 2007, bila je izbrana najbolj optimalna varianta, ki nekomu očitno
               ni bila ustrezna, zato ste šli zdaj ponovno naročati še enkrat vse študije, enake
               študije, kot so že bile narejene, kar je podaljšalo ta čas vsaj za dve, do tri leta.
               Na drugi strani, nemogoče je umeščati take projekte v prostor brez da se upoštevajo
               posebnosti okolja in potrebe prebivalstva, ki živi na tem okolju. Način, ki se ga
               ubira pri umeščanju teh projektov v prostor, pa oddaljuje realno izvedbo vseh teh
               investicij, ki pa so nujno potrebne. Skratka, nekaj je v tem postopku narobe. Narobe
               je to, da se država, v tem konkretnem primeru Ministrstvo za okolje in prostor in
               Ministrstvo za promet, držita neke birokratske logike, ki je za umestitev konkretnih
               projektov, ki so državnega pomena, neustrezna. Ponovno smo priča temu, da se na silo
               uveljavljajo rešitve, ki ne bodo pripeljale do uresničitve, namesto da bi se
               upoštevalo pristop, ki pomeni na eni strani ustrezno rešitev ob zagotavljanju
               interesov prebivalstva, ki na tem prostoru živi. In tukaj v tem konkretnem primeru,
               poglejte, gospod minister, je tudi študija, ki ni bila sporna v letu 2007, povedala,
               katera je najoptimalnejša trasa. Istočasno je povedala, da povezavo med Pivko in
               Postojno lahko zagotovi ustrezna magistralna povezava z enim delom v obliki
               obvoznice. In namesto, da bi se rešitve iskale v tej smeri, se jih ponovno išče po
               varianti, ki je bila že ničkolikokrat zavrnjena in ki ne bo doživela rešitve. Na
               drugi strani je treba le povedati, da je Ilirska Bistrica vsak dan bolj dušena s
               prometom, da ljudje, ki prihajajo v Ljubljano ali Koper iz tiste okolja, očitno niso
               enakopravni državljani te države, ker imajo neustrezne cestne oziroma nimajo
               avtocestne povezave in prav lahko se zgodi, da bo Republika Hrvaška v polni meri
               uveljavila odlok, ki ga je že sprejela in ki govori, da preusmerja vsa tovorna vozila
               nad 7 in pol ton z mejnega prehoda Starod na Jelšane. To pomeni, da se nam na tistem
               območju lahko v relativno kratkem času zgodi Gornja Radgona. Verjetno si nihče v
               Sloveniji te reprize ne želi, zaradi tega pričakujem, da bomo v razpravi slišali,
               kako in na kakšen način je treba v bodoče umeščati take objekte v prostor. Na tak,
               kot ste sami rekli v enem odgovoru na eno od poslanskih vprašanj, da traja samo
               papirologijo šest let, kje je pa še izvedba, gotovo ne.</p>
            </sp>
            <sp xml:id="SDZ5-Redna-27-2011-04-18.sp106">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>O predlogu poslanca gospoda Černača, da Državni zbor na naslednji seji opravi
               razpravo o odgovoru ministra na njegovo poslansko vprašanje, bo Državni zbor odločil
               v sredo, 20. aprila 2011, v okviru glasovanj.</p>
               <p>Sedaj bo gospod Rado Likar postavil poslansko vprašanje ministru za kmetijstvo,
               gozdarstvo in prehrano mag. Dejanu Židanu.</p>
               <p>Prosim.</p>
            </sp>
            <sp xml:id="SDZ5-Redna-27-2011-04-18.sp107">

               <speaker>RADO LIKAR:</speaker>

               <p>Hvala lepa, gospod podpredsednik. Spoštovani minister, kolegice in kolegi!</p>
               <p>Hrana je brez dvoma strateškega pomena za vsako normalno državo in tudi sami ste
               večkrat kot goreč zagovornik doma pridelane hrane opozorili, da je ta tema v
               Sloveniji trenutno pomembnejša od katerekoli druge. Po začasnih podatkih iz popisa
               kmetijstva 2010 imamo v Sloveniji tisoč 114 tržnih pridelovalcev zelenjadnic, ki so
               skupaj obdelovali cca tisoč 200 hektarjev osnovnih površin. V primerjavi z letom
               2000, ko je zelenjadnice za prodajo pridelovala tisoč 743 pridelovalcev, se je
               njihovo število zmanjšalo za 36 %. Povprečni tržni zelenjadar je prideloval
               zelenjadnice na 1,1 hektarja osnovne površine, to je površina, ki je na določen dan
               namenjena pridelavi zelenjave. Problematika v zvezi s samooskrbo kmetijskih pridelkov
               v Sloveniji se v zadnjem času vse pogosteje pojavijo kot resen problem, ki je
               zagotovo večplasten. Lahko nas zelo skrbi padec deleža samooskrbe v Sloveniji, saj je
               po podatkih Statističnega urada Republike Slovenije bila samooskrba s hrano v letu
               2007 še 55,9 % v letu 2009 pa je že padla na 53,5 %. Posebno zaskrbljujoče je stanje
               na področju samooskrbe z zelenjavo, saj je le ta procentualno najnižja in je v letu
               2009 znašala le 37,8 %.</p>
               <p>Ker oskrba z doma pridelano hrano v bližnji prihodnosti predstavljala enega glavnih
               elementov nacionalne varnosti vsake države in seveda tudi Slovenije, vas spoštovani
               gospod minister sprašuje:</p>
               <p>Kaj boste vi in vaše ministrstvo storili, da se bo trend upada tržne proizvodnje
               rastlinskih proizvodov zaustavil oziroma se celo obrnil navzgor?</p>
               <p>Hvala.</p>
            </sp>
            <sp xml:id="SDZ5-Redna-27-2011-04-18.sp108">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod minister, izvolite.</p>
            </sp>
            <sp xml:id="SDZ5-Redna-27-2011-04-18.sp109">

               <speaker>MAG. DEJAN ŽIDAN:</speaker>

               <p>Spoštovani predsedujoči, spoštovane poslanke in poslanci ter ostali prisotni!</p>
               <p>Gospod poslanec, zahvaljujem se vam za vprašanje, saj ga razumem kot skrb za
               slovensko kmetijstvo in proizvodnjo hrane, ki je potrebujemo več. Strinjam se z vami,
               da ne izpolnjujemo zaveze, ki smo jo podpisali na berlinskem vrhu, in to je, da
               pridelujemo hrano na ta način, da skrbimo za lastno regionalno in širšo prehransko
               varnost, kar pomeni, da pridelamo toliko, kolikor nam dejansko okolje dopušča.
               Najbolj šepamo ravno na področju rastlinske proizvodnje. V tem trenutku še vedno
               potrebujemo milijon ton žit, pridelamo jih samo polovico. Če pa pogledamo rastlinsko
               proizvodnjo, je pa pridelava še nižja, je pod polovico, odvisno, katero rastlinsko
               proizvodnjo, torej zelenjadarsko, gledamo, je še manjša.</p>
               <p>Kaj narediti, da bo tega več. Prvič, nuditi moramo okolje, to so tehnološki razpisi,
               ki jih tudi zelenjadarji morajo imeti na razpolago, da če se odločijo, lahko
               investirajo v to. Tu relativno dosti denarja namenjamo. Če pogledamo leto 2008, ko
               smo imeli še splošne razpise, bili so še odprti, zdaj po novem so zaprti, je bilo
               generalno za tehnološki razpis na voljo 28 milijonov, leta 2008, po krizi, ki je bila
               na splošno v kmetijstvu, se je država odločila za sektorske razpise. Leta 2008 smo
               tako že imeli 3 milijone razpisa za investicije prav v zelenjadarstvo. Leta 2009
               ponovno 8,5 milijona evrov v nove izzive, to pa so zlasti rastlinjaki, ki to
               omogočajo. V letu 2010 pa, kar je pomembno, smo imeli dva razpisa v skupni vrednosti
               12 milijonov evrov na razpolago.</p>
               <p>Kar moram tu opozoriti, je, da tudi po navodilu Računskega sodišča se spreminja tip
               razpisov. Ni več odprtih razpisov, kar pomeni, da tisti, ki prvi pride in minimalne
               pogoje izpolnjuje, je dobitnik sredstev. Računsko sodišče nas je usmerilo in tako
               sedaj tudi počnemo od leta 2010, da tam, kjer so vloge na razpolago, gremo v zaprte
               razpise. To pomeni, da določeno obdobje, en, dva ali tri mesece, kdorkoli želi
               kandidirati, lahko kandidira. Ko se razpis zapre, pa se točkuje. In potem tisti, ki
               dobijo največ točk, dobijo tudi državno sofinanciranje. Tako bo tudi v bodoče. To bo
               omogočilo, da bodo izbrani bolj učinkoviti projekti. Seveda pa bo to tudi kakšen
               odpor povzročilo, kar bo pa potem dejansko pravi kriterij, tisto, kar je pomembno, to
               je učinkovitost projekta.</p>
               <p>Kaj v tem trenutku počnemo. Ugotovili smo, da je pomemben razlog, da nam šepa
               rastlinska proizvodnja, nepovezanost proizvajalcev, pridelovalcev in predelovalcev,
               industrije in potem tudi trgovine. Prvi primer, kjer smo to povezanost želeli
               vzpostaviti, mi smo kot ministrstvo ponudili platformo, smo se tudi udeleževali,
               seveda na koncu so pa deležniki sami sklenili dogovor, kar je tako imenovana
               žitno-pšenična veriga. Moram reči, da sem vesel, da je bila lansko leto
               vzpostavljena. Tisti, ki so podpisali ta sistem žitne verige, so kmetje, kmetijska
               gospodarstva, mlini in tisti, ki iz moke nekaj naredijo, kar potem ljudje
               konzumiramo. Prvič se je zgodilo, da se vnaprej ve, kakšen naj bo sortni izbor,
               kakšni bodo kriteriji, kako se bo cena določala. Lansko leto nam sicer konec leta ni
               šlo na roko to, da smo imeli neprimerno vreme. Bila je moča, tako da niso bile vse
               površine, ki bi drugače bile, ker enostavno traktorji niso mogli na posejano polje.
               Je pa zelo pomembno za vse nas, ki smo sodelovali, da opazujemo, kaj se bo zdaj
               dogodilo pri žetvi, ali bo sistem držal. Če bo sistem držal, pomeni, da smo tudi v
               tej državi sposobni dogovora in potem prenašamo, kar je pomembno, ta model tudi na
               zelenjadarstvo. To je že dogovor, s predstavniki smo se dogovorili, da je ministrstvo
               tisto, ki da platformo, da se dogovorijo pridelovalci, predelovalci in potem tudi
               trgovina o namenski proizvodnji. To je tisto, kar sedaj manjka, in ta sistem potem
               peljemo tudi na drobnico in na področje svinjskega mesa, ker smo bili zaprošeni.</p>
               <p>Naslednja zadeva, ki tudi mora urediti možnost, da kmetija kmetuje s pomočjo
               zelenjadarstva, je vzpostavitev odnosov v prehranski verigi, ki niso takšni v tem
               trenutku še, kot bi želeli. Tudi za to, kot veste, bo sedaj predstavljena rešitev v
               maju. Kar pa je bilo za nas pomembno, je, da so se posamezne trgovske verige, primer
               je slovenska največja, že začele obnašati prijazno do slovenskega proizvajalca, tudi
               zelenjave, skrajšali so plačilne roke in ponudili več polic. Tudi zato ministrstvo
               tako nasprotuje sovražnemu prevzemu največje slovenske verige s strani kupca, ki po
               našem mnenju v bistvu ni primeren lastnik slovenske trgovske verige, preko katere se
               proda skoraj 40 % hrane, ki se v Sloveniji proizvede. Hvala. Časa mi je
               zmanjkalo.</p>
            </sp>
            <sp xml:id="SDZ5-Redna-27-2011-04-18.sp110">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Likar, želite dopolnitev?</p>
            </sp>
            <sp xml:id="SDZ5-Redna-27-2011-04-18.sp111">

               <speaker>RADO LIKAR:</speaker>

               <p>Hvala lepa.</p>
               <p>Gospod minister, kot enega od ukrepov ste omenili tudi razpise. Bi pa s tem v zvezi
               povedal, da se je po informacijah na razpis za ukrep 1.2.1., to je posodabljanje
               kmetijskih gospodarstev za leto 2010, za naložbe na področju sadjarstva,
               vinogradništva, hmeljarstva in tudi vrtnarstva se je do vključno 15. marca, ko je bil
               ta razpis zaprt, prijavilo izredno malo slovenskih pridelovalcev zelenjave, menda
               samo 6. Največja težava ali pa ovira za to, da se je prijavilo tako majhno število,
               so zahtevni oziroma skorajda, po besedah nekaterih, nemogoči razpisni pogoji. In ob
               tako zaskrbljujoči nizki samooskrbi predvsem z zelenjavo bi človek pričakoval večjo
               pripravljenost kreatorjev kmetijske politike, skupne kmetijske politike, da se čim
               več sredstev razdeli med že obstoječe pa tudi potencialne pridelovalce vrtnin in
               zelenjave in se tako poveča stopnja samooskrbe v Sloveniji. Menim tudi, da dejstvo,
               da slovenski pridelovalci hrane ne kažejo interesa za te razpise, tudi ni dobro
               sporočilo snovalcem skupne kmetijske politike, kajti s povečanjem stopnje samooskrbe
               bi se posledično lahko zagotovila tudi nova delovna mesta, predvsem na podeželju.</p>
            </sp>
            <sp xml:id="SDZ5-Redna-27-2011-04-18.sp112">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod minister, izvolite.</p>
            </sp>
            <sp xml:id="SDZ5-Redna-27-2011-04-18.sp113">

               <speaker>MAG. DEJAN ŽIDAN:</speaker>

               <p>Spoštovani gospod poslanec, moram samo ugotoviti, da se z vami strinjam. Tisto, kar
               je pa mogoče treba vedeti, je pa naslednje. V bodoče bo teh tako imenovanih
               tehnoloških razpisov še več. Mi smo se tudi odločili, tudi jaz sem se odločil, da v
               bistvu denar, ki ga je letno še kar dosti na voljo, fokusiramo na dejavnosti, ki bodo
               omogočile zlasti slovenskemu kmetu, da se lažje prestrukturira oziroma da lažje začne
               tudi z novimi dejavnostmi. Primer tega je tudi zelenjadarstvo, saj rešuje en problem
               naših kmetij, to so, da so majhne. Če je kmetija velika 10 hektarjev, je s stališča
               pšenične proizvodnje zelo majhna, s stališča zelenjadarstva pa izjemno velika in
               potrebuje zelo dosti delovne moči. Tisto, kar je treba povedati, je tudi to, da smo
               se tudi z zelenjadarji, predstavniki, dogovorili, da tudi preverimo razpisne pogoje
               za naprej. Ker pa le želimo, da bo denar koristno uporabljen, seveda ne na način, da
               bi potem nov razpis pokazali, ker tega ne smemo, ampak na podlagi starih razpisov. Tu
               bomo absolutno upoštevali želje zelenjadarjev tako, da bodo investirali več, saj se
               tudi zavedamo, da je tukaj največ dodane vrednosti.</p>
               <p>Tisto, kar bi pa le rad opozoril, je, denarja bomo kar dosti usmerili v to, bodo pa
               razpisi zaprti, ker to od nas zahteva tudi Računsko sodišče, to pa vsi vemo, kaj
               pomeni, ko so razpisi zaprti, se ne čaka tako dolgo, da se porabi denar, ki je na
               voljo, ampak dobijo sredstva najboljše vloge. To govorim zato, ker se potem
               pričakuje, da bodo tisti, ki ne bodo dobili, iskali marsikatere razloge tudi tam,
               kjer jih ni, ne pa v kvaliteti pripravljenega poslovnega načrta.</p>
               <p>Pa še zadnjo zadevo bi rad povedal, ki je pomembna. Izjemno resno smo se lotili
               naloge, da v bistvu zaščitimo slovensko proizvodnjo zelenjave in ostalo proizvodnjo
               hrane na ta način, da preprečimo napačno označevanje, da preprečimo v bistvu, da bi
               se pod slovensko znamko ali pa celo pod znamko kmetije prodajalo nekaj, kar ni bilo
               iz kmetije. Znani so že rezultati, kaj vse smo ugotovili, ko smo sedaj izvedli akcijo
               pri mesu, od 61 obratov, ki smo jih obiskali, je bilo kar nekaj stvari narobe. To
               sedaj ponavljamo. Obvestil bi vas rad, da smo imeli zdaj nekajtedensko sobotno akcijo
               tržnic. Tudi inšpektorji so opravili zelo natančen pregled, kaj se dogaja na področju
               zelenjadarstva, vendar čakamo, da bodo odločbe postale pravnomočne, da bomo lahko
               objavili rezultate, in to bo v naslednjem tednu. In te akcije, ki naj zaščitijo
               slovenskega proizvajalca hrane, se bodo tako nadaljevale tudi vnaprej. Hvala.</p>
            </sp>
            <sp xml:id="SDZ5-Redna-27-2011-04-18.sp114">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Jožef Jerovšek bo postavil poslansko vprašanje ministru za promet dr.
               Vlačiču, ki pa je odsoten.</p>
               <p>Izvolite.</p>
            </sp>
            <sp xml:id="SDZ5-Redna-27-2011-04-18.sp115">

               <speaker>JOŽEF JEROVŠEK:</speaker>

               <p>Hvala lepa.</p>
               <p>Vidim, da tudi gospa Silva Črnugelj bojkotira lastno vlado in sedaj ne postavlja
               vprašanja, čeprav je na vrsti. Zato bom kljub odsotnosti ministra postavil vprašanje,
               saj sprašujem o zamudah ministra, ki v Sloveniji povzroča katastrofalno škodo.
               Izgleda namreč, da se gospod minister Vlačič sploh ne zaveda, da so 11. aprila
               potekli vsi zakonski roki za določitev gospodarske družbe, ki upravlja dejavnost
               vodenja investicij v javno železniško infrastrukturo. Tako določa 13.a člen Zakona o
               železniškem prometu. Takšno rešitev v zakonu ste parlamentu predlagali vi, gospod
               minister, sedaj pa je ne izvajate. Seveda je zaradi tega v Direkciji za vodenje
               investicij v javno železniško infrastrukturo in Slovenskih železnicah nasploh
               zavladala splošna zmeda in anarhija. Direkcija je le del problema, ki ga povzroča
               Vlada s popolno nedejavnostjo in neznanjem glede vodenja in pomena investicij
               Slovenskih železnicah in glede gospodarskega pomena železnic. Nastaja ogromna
               gospodarska škoda. Slovenija zaradi zastarelosti železniškega omrežja postaja
               prometno izolirana država, zaposleni znotraj direkcije in mnogi na Slovenskih
               železnicah pa so vse bližje borzi dela. Zato sprašujem:</p>
               <p>Zakaj Vlada ne spoštuje in ne izvaja niti zakona, ki ga je sama predlagala?</p>
               <p>Zakaj ni v zakonskem roku, to je do 11. aprila, ustanovila gospodarske družbe, ki bo
               v prihodnje skrbela za investicijo v železniško infrastrukturo?</p>
               <p>Zakon določa v 13.a členu, da ima nova družba sedež v Mariboru, zato sprašujem:</p>
               <p>Ali držijo informacije, da Vlada zavlačuje, ker želi sedež družbe prenesti v
               Ljubljano in sedaj išče načine, kako izigrati zakon?</p>
               <p>Sprašujem tudi:</p>
               <p>Kdo bo sprejel odgovornost zaradi možnega posledičnega propada in bankrota
               Slovenskih železnic in zaradi uničenja infrastrukturne in tranzitne vloge slovenskega
               železniškega omrežja s katastrofalnimi posledicami za Luko Koper in slovensko
               gospodarstvo nasploh?</p>
               <p>Koliko zaposlenih v Slovenskih železnicah bo posledično izgubilo zaposlitev?</p>
               <p>Slovenske železnice se namreč potapljajo – vi, povedano metaforično –, "minister
               Gregor pa nič". Hvala lepa.</p>
            </sp>
            <sp xml:id="SDZ5-Redna-27-2011-04-18.sp116">

               <speaker>PODPREDSEDNIK FRANCE CUKJATI:</speaker>

               <p>Hvala. Vprašal bi še, ali želite ustni odgovor na naslednji seji?</p>
            </sp>
            <sp xml:id="SDZ5-Redna-27-2011-04-18.sp117">

               <speaker>JOŽEF JEROVŠEK:</speaker>

               <p>Pričakujem odgovor na naslednji seji, če ne bo do takrat že več katastrofalnih
               posledic.</p>
            </sp>
            <sp xml:id="SDZ5-Redna-27-2011-04-18.sp118">

               <speaker>PODPREDSEDNIK FRANCE CUKJATI:</speaker>

               <p>Na naslednji seji dobite odgovor.</p>
               <p>Sedaj bo gospa Alenka Jeraj postavila poslansko vprašanje ministru za visoko
               šolstvo, znanost in tehnologijo Gregorju Golobiču ter ministru za finance dr. Francu
               Križaniču.</p>
            </sp>
            <sp xml:id="SDZ5-Redna-27-2011-04-18.sp119">

               <speaker>ALENKA JERAJ:</speaker>

               <p>Hvala za besedo. Lep pozdrav obema ministroma!</p>
               <p>Ministra za visoko šolstvo, znanost in tehnologijo sem že pred časom spraševala o
               parkirišču na prostoru, kjer bo nekoč, upamo, stala NUK2, na katerem je, kot rečeno,
               ta trenutek še parkirišče, nekoč pa upamo nova knjižnica. Takrat sem spraševala v
               zvezi s podaljšanjem pogodbe, kajti minister je v svojem odgovoru navedel, da je
               lastnik sicer Ministrstvo za visoko šolstvo, znanost in tehnologijo, vendar pa je po
               sklepu Vlade od 24. novembra 2009 Mestna občina začasni uporabnik in seveda tudi
               tisti, ki pobira parkirnino na tem parkirišču.</p>
               <p>Zanima me:</p>
               <p>Ali je bila pogodba podaljšana?</p>
               <p>Namreč, do marca naj bi se dogovorili, ali boste pogodbo podaljšali. Takrat ste mi
               odgovorili tudi, da ste se za tak način odločili zato, ker bi sanacija oziroma
               zasutje jame pomenilo zelo visok strošek. Navedli ste znesek 400 tisoč evrov. Takrat
               mi sicer niste povedali, kdo je tako ponudbo dal. Zato ste se potem s pogodbo
               zavezali, da to opravi občina in v zameno lahko zato pobira parkirnino.</p>
               <p>Najprej bi prosila, da mi odgovorite:</p>
               <p>Ali je bila pogodba podaljšana?</p>
               <p>In minister Križanič:</p>
               <p>Ali je to v navadi tako, da se država odreče prihodku ob proračunski luknji, ki jo
               ima, in to odstopi eni od občin ali komurkoli drugemu?</p>
               <p>Koliko je takih primerov?</p>
               <p>Ker glede na to, da je proračunska vreča zelo prazna, je verjetno vsak evro
               dobrodošel, ki ostane v njej in ne gre nekam drugam.</p>
            </sp>
            <sp xml:id="SDZ5-Redna-27-2011-04-18.sp120">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod minister, boste vi najprej odgovoril.</p>
               <p>Gospod Golobič, izvolite.</p>
            </sp>
            <sp xml:id="SDZ5-Redna-27-2011-04-18.sp121">

               <speaker>GREGOR GOLOBIČ:</speaker>

               <p>Bom kratek. Kot ste zastavili že vprašanje in kot sem tudi odgovoril, je do 31.
               marca veljala prejšnja pogodba. Temu bi dodal samo to, da je šlo za obvezno zasutje
               tiste jame, ki je tam zijala že dolgo časa in tudi ogrožala varnost, predvsem pa je
               ogrožala arheološko najdišče na tistem mestu. Mnogi arheološki artefakti so tam
               ostali na licu mesta in obveznost, ki je bila naložena s strani pristojnih institucij
               ministrstvu, je bila, da mora na primeren način to zaščititi in zaščiti z zasutjem.
               To dolžnost po cenitvi, ki sem vam jo prejšnjič tudi citiral, je storila mestna
               občina v zameno za to, da lahko na tem prostoru formira začasno parkirišče, tudi v
               času obnove parkirišča na Kongresnem trgu. Pogodba se je iztekla, mi smo v začetku
               leta oziroma pred iztekom pogodbe sprožili postopek skupaj z mestno občino za
               podaljšanje te pogodbe. Želeli smo si, kot sem vam tudi v odgovoru napovedal, s tem
               podaljšanjem pogodbe zagotoviti udeležbo pri dobičku za upravljanje tega parkirišča.
               Zahtevamo polovico, polovično delitev tega dobička. Občina na to v roku, ki je bil
               potreben, ni pristala, ker je čakala – veste, kdaj se poslovni izidi ugotavljajo – na
               ugotavljanje poslovnih izidov. Zdaj so ti med tem postali znani in načrtujemo, da
               bomo v roku do konca maja sklenili pogodbo, s katero bomo opredelili tudi te prihodke
               iz naslova tega parkirišča oziroma pobiranja parkirnine, pri čemer bo obveznost
               mestne občine, da na lastne stroške, predvidoma v letu 2012, ko se bo pričela gradnja
               oziroma takrat, ko se bo gradnja pričela, tudi izrazni to jamo oziroma jo vrne v
               prvotno stanje in tudi na ta način prihrani država nemajhen delež sredstev. V tem
               vmesnem času smo sklenili za ta dva meseca dodatek k pogodbi, s katerim smo
               podaljšali veljavnost stare. Pogledal sem razloge, zakaj je bilo to potrebno; da bi
               se mestna občina lažje odločila na podlagi realnih poslovnih izidov glede poslovanja
               parkirišč v lanskem letu, o tem, da torej pristane na našo zahtevo, da polovico
               prihodkov iz naslova oziroma dobička iz naslova pobiranja parkirnine pripade
               proračunu Republike Slovenije. Hvala lepa.</p>
            </sp>
            <sp xml:id="SDZ5-Redna-27-2011-04-18.sp122">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Dr. Križanič, izvolite.</p>
            </sp>
            <sp xml:id="SDZ5-Redna-27-2011-04-18.sp123">

               <speaker>DR. FRANC KRIŽANIČ:</speaker>

               <p>Hvala lepa. Spoštovani!</p>
               <p>Naj dodam, da omenjeni projekt spada v tretji del proračuna, to je načrt razvojnih
               programov, tako imenovani NRP, institucionalno jim daje okvir Uredba o enotni
               metodologiji za pripravo in izdelavo investicijske dokumentacije na področju javnih
               financ, sprejeta je bila leta 2006, dopolnjena 2010. V proračunu je bilo za ta
               projekt predvideno 30 milijonov 645 tisoč 333,9 evra. Projekt trenutno obsega obnovo
               stare stavbe Narodne in univerzitetne knjižnice, sofinanciranje najema skladiščih
               prostorov. Priprava zemljišč in investicijske dokumentacije v ta okvir za ta projekt
               spada. Izvajati se bo začel 2011 in 2012 in v tem okviru bo izveden potem tudi nov
               javni natečaj za gradnjo tega objekta. V tem okviru je seveda vzdrževanje zemljišča
               in njegov maksimalen izkoristek razdeljen med mesto in državo, pri čemer je treba
               upoštevati tudi arheološko pomembnost tega dela in stroške, ki nastajajo z
               vzdrževanjem teh arheoloških najdišč in njihovo konzervacijo.</p>
            </sp>
            <sp xml:id="SDZ5-Redna-27-2011-04-18.sp124">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Želite dopolnitev?</p>
               <p>Izvolite.</p>
            </sp>
            <sp xml:id="SDZ5-Redna-27-2011-04-18.sp125">

               <speaker>ALENKA JERAJ:</speaker>

               <p>Hvala za besedo še enkrat.</p>
               <p>Ministrstvo je imelo ponudbo za sanacijo te gradbene jame in ocena s strani sodnega
               izvedenca, cenilca, uradnega, je znašala preko 400 tisoč evrov. Mestna občina to
               očitno varuje na primeren način, ampak ne boste verjeli, da je to župan Janković
               uspel primerno sanirati za celih 166 tisoč evrov, torej za več kot za polovico manj,
               kot ste predvidevali vi. Verjetno zato, ker je to delala Gradis skupina G, ki jo
               srečamo še kje drugje, pri Stožicah in podobnih projektih v mestni občini, ampak to
               pomeni, da je v lanskem letu Mestna občina Ljubljana, v letu 2010, pobrala parkirnine
               za 365 tisoč evrov, v letošnjem letu pa načrtuje 383 tisoč evrov. Zdaj, če vi
               ocenjujete, da ste sklenili dober posel, vam jaz povem, da ste zelo slabega. In kot
               sem rekla, pri luknji v proračunu bi pričakovali, da se država oziroma konkretno vi
               minister za finance ne boste odrekli v lanskem letu 200 tisoč evrom in v letošnjem
               letu 383 tisoč evrom. Po moji oceni, bi bilo najbrž ceneje za državo, da izplača
               mestno občino za tisti vložek, ki ga je naredila. Če se izpogajajo za pol nižjo ceno,
               kot bi se vi, očitno res nekdo bolje gospodari od vas ali pa se je kakšen denar
               stekel še kam drugam, ampak o tem kdaj drugič.</p>
               <p>Na kakšen način potem vi nadzorujete, kako mestna občina na primeren način skrbi za
               to arheološko dediščino?</p>
               <p>Iz podatkov, ki so jih podali, so samo podatki, koliko si bili stroški sanacije,
               zaščite in zasutja gradbene jame, zdaj na tem nekdo parkira, oziroma veliko ljudi,
               očitno, če se stekajo takšni denarji.</p>
               <p>Kaj nameravate v zvezi s tem narediti?</p>
               <p>Minister, zame je to zelo slabo, da ste... <stage>/ izklop mikrofona/</stage></p>
            </sp>
            <sp xml:id="SDZ5-Redna-27-2011-04-18.sp126">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Kateri želi?</p>
               <p>Gospod Golobič, izvolite.</p>
            </sp>
            <sp xml:id="SDZ5-Redna-27-2011-04-18.sp127">

               <speaker>GREGOR GOLOBIČ:</speaker>

               <p>Ja, bova oba. Hvala lepa.</p>
               <p>Jaz se v ekonomsko razpravo z vami ne bom spustil. Imate veliko užitka z županom
               Jankovićem na vaši preiskovalni komisiji o tem in boste tudi tam, verjamem,
               elaboriraliin vam bodo mnogi ploskali. Izvolite.</p>
               <p>Poglejte, morda menite, da bi bilo dobro, če bi tam še naprej zijala jama in da
               ljudje ne bi imeli kje parkirati. Morda vam je vseeno za ljudi, ki prihajajo v
               Ljubljano in nimajo kje parkirati, vsak dan. Mi smo naredili zelo gospodarno potezo,
               namesto jame, ki bi jo bilo treba zasuti, zato, da bi bila tam zasuta jama, je zdaj
               tam urejeno parkirišče. Nadzor nad tem, kako je bilo to zasuto, z vidika zaščite
               arheologije, je v tem, da je bilo zasuto po specifikacijah, kot so jih tisti, ki
               varujejo arheološko dediščino, predvideli. S peskom primerne granulacije, preprosto
               povedano. Mi smo v startu sklenili pogodbo, ker je bila ta obveznost za mesto tako
               velika, zasutja, da jim prvo leto ne bomo zaračunavali oziroma ne bomo terjali
               udeležbe na dobičku. Oprostite, Vlada se pa s pobiranjem parkirnin oziroma minister
               za visoko šolstvo, znanost in tehnologijo ne bo ukvarjalo v mestu Ljubljana. In bi
               bila alternativa samo prazna jama.</p>
               <p>In oni so to naredili, zasuli na lastne stroške. Ugotovljeno je bilo po poslovnih
               izidih, koliko je pravzaprav prihodkov na tem parkirišču. Na podlagi tega zahtevamo v
               nadaljevanju v podaljšanju pogodbe udeležbo države na tem dobičku v višini 50 %. To
               je, bom rekel, gospodarno ravnanje. In v tem smislu je to en od zgledov, kako se dela
               pravde, na eni strani zadovoljeno javnemu interesu, proračunskim virom in tudi, da
               neko javno dobro koristi javnemu interesu. V tem primeru zagotavljanje parkirnih
               površin v situaciji, ko teh primanjkuje.</p>
            </sp>
            <sp xml:id="SDZ5-Redna-27-2011-04-18.sp128">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Še dr. Križanič ima čas, izvolite.</p>
            </sp>
            <sp xml:id="SDZ5-Redna-27-2011-04-18.sp129">

               <speaker>DR. FRANC KRIŽANIČ:</speaker>

               <p>Po mojih podatkih gre za nekoliko manjše zneske, ta polovica bi po naših izračunih
               prišla okrog 90 tisoč evrov, se pravi 180 skupno, vendar bi morali potem dejansko
               pogledati oziroma pozvati Mestno občino Ljubljana, da nas seznani. To, kar je nas
               seznanila, je nižji znesek.</p>
            </sp>
            <sp xml:id="SDZ5-Redna-27-2011-04-18.sp130">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Ima proceduralni predlog?</p>
               <p>Izvolite.</p>
            </sp>
            <sp xml:id="SDZ5-Redna-27-2011-04-18.sp131">

               <speaker>ALENKA JERAJ:</speaker>

               <p>Torej, ne bova o ekonomiji, res ne, ampak zakaj v tem primeru niste že v osnovno
               pogodbo zapisali, da če bo dobiček, ker pač niste vedeli, da bo, čeprav najbrž na
               kvadraturo in namembnost, da bo to parkirišče, se da izračunati, koliko bo tam
               avtomobilov in tudi koliko bo parkirnina in kolikšen bo dobiček. Poleg tega je v
               neposredni bližini Filozofska fakulteta. Me zanima, če imajo oni dovolj parkirišč. Ni
               bilo možno za njih te zadeve nameniti, očitno ste se odločili drugače.</p>
               <p>Podatki, ki sem jih navedla, pa izhajajo iz podatkov, ki so jih pripravili v Mestni
               občini Ljubljana, kar je bil odgovor na eno od vprašanj. Kot sem rekla, zasutje
               gradbene jame in vsi ostali stroški so znesli 166 tisoč evrov. V lanskem letu je bilo
               365 tisoč evrov prihodka, za leto 2011 pa načrtujejo 383 tisoč evrov prihodka.</p>
               <p>Predlagam, da skladno s poslovnikom o odgovoru obeh ministrov opravimo razpravo na
               naslednji seji. Minister pa naj razmisli, ali je to ekonomična in dobra odločitev,
               kot ocenjuje njegov ministrski kolega.</p>
            </sp>
            <sp xml:id="SDZ5-Redna-27-2011-04-18.sp132">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>O predlogu poslanke gospe Jerajeve, da Državni zbor na naslednji seji opravi
               razpravo o odgovorih ministrov, gospoda Gregorja Golobiča in Franca Križaniča, na
               njeno poslansko vprašanje, bo Državni zbor odločal v sredo, 20. aprila 2011, v okviru
               glasovanj.</p>
               <p>Gospod Jerovšek, imate proceduralni predlog?</p>
               <p>Izvolite.</p>
            </sp>
            <sp xml:id="SDZ5-Redna-27-2011-04-18.sp133">

               <speaker>JOŽEF JEROVŠEK:</speaker>

               <p>Spoštovani gospod predsedujoči, zanima me, ali je morda v parlament prišlo kakšno
               obvestilo, da je Vlada razpadla in odstopila, kajti tu ni niti enega poslanca treh
               vladajočih strank, niti nobenega poslanca samostojne poslanske skupine, ki podpira
               Vlado. Iz največje vladne stranke, ki ima 29 poslancev, pa je samo njen veteran.
               Verjetno je potrebnega malo več časa, da takšna vroča informacija do njega pride.
               Zato, če je tako, da je Vlada razpadla, prosim, da nas obvestite, da se bomo poslanci
               znali prilagoditi in da bomo postavljali vprašanja ministrom, ki opravljajo samo
               tekoče posle.</p>
            </sp>
            <sp xml:id="SDZ5-Redna-27-2011-04-18.sp134">

               <speaker>PODPREDSEDNIK FRANCE CUKJATI:</speaker>

               <p>No, gospod Jerovšek, nobene informacije nimamo, da bi razpadla Vlada. Sprejemam pa to
               kot poživitev razprave.</p>
               <p>Sedaj bo gospod Franc Bogovič postavil poslansko vprašanje ministrici za
               gospodarstvo mag. Darji Radić ter ministru za finance dr. Francu Križaniču.</p>
               <p>Izvolite, gospod Bogovič.</p>
            </sp>
            <sp xml:id="SDZ5-Redna-27-2011-04-18.sp135">

               <speaker>FRANC BOGOVIČ:</speaker>

               <p>Lep dober dan! Spoštovani podpredsednik, spoštovana ministra, ministrica, kolegice in
               kolegi!</p>
               <p>V lanskem letu, 3. maja, skoraj bo leto od tega, smo v Državnem zboru sprejeli Zakon
               o upravljanju kapitalskih naložb Republike Slovenije. V smernicah OECD, ki so bile
               napotilo za sprejem tega zakona, so zapisana naslednja načela. "Načela OECD za
               upravljanje z državno lastnino so namenjena temu, da se prekine z arbitrarno in
               netransparentno igro interesov, s tem da se upravljanje z državno lastnino podredi
               transparentni lastniški politiki, ki se jo dosledno izvaja preko članstva v nadzornih
               svetih in se za njeno oblikovanje ter izvajanje išče soglasje ter polaga račune pred
               izvoljenimi predstavniki ljudstva. Pričujoče smernice predstavljajo način, kako
               državno lastnino produktivno vpreči v razvojno strategijo Slovenije in preseči
               zlorabe, do katerih je lahko prihajalo doslej." Tri osrednja načela OECD pri
               upravljanju državne lastnine so naslednja, v istem dokumentu, kako naj država ravna
               kot lastnik. Pri tem so pomembna predvsem tri načela, ki podajajo jasen odgovor na to
               vprašanje. "Država mora oblikovati jasno politiko lastništva v državnih podjetjih,
               določiti mehanizme odgovornosti za izvajanje te politike in odgovarjati v parlamentu
               za izvajanje te politike." Ta tri načela predstavljajo jedro tistega, kar javni
               sektor pozna pod imenom dobro upravljanje, "good governance", saj v proces
               upravljanja z državno lastnino vnašajo transparentnost, učinkovitost in odgovornost.
               V zadnjih dveh, treh dneh smo bili priča nekemu, po mojem občutku, grobemu posegu
               agencije v upravljavske funkcije podjetij, ki so v državni lasti, z namenom
               dokapitalizacije druge največje banke v Republiki Sloveniji. Dokapitalizacijo so
               izvedla pomembna državna podjetja s področja energetike in pošte.</p>
               <p>Zato vaju, spoštovana ministrica in minister, sprašujem:</p>
               <p>Ali so te odločitve in postopanje Agencije za upravljanje kapitalskih naložb v zvezi
               z dokapitalizacijo NKBM v kontekstu ciljev, ki so nas vse skupaj, predvsem pa Vlado,
               vodili k ustanovitvi te agencije?</p>
            </sp>
            <sp xml:id="SDZ5-Redna-27-2011-04-18.sp136">

               <speaker>PODPREDSEDNIK FRANCE CUKJATI:</speaker>

               <p>Hvala.Gospa ministrica, boste vi?</p>
               <p>Izvolite, imate besedo.</p>
            </sp>
            <sp xml:id="SDZ5-Redna-27-2011-04-18.sp137">

               <speaker>MAG. DARJA RADIĆ:</speaker>

               <p>Hvala lepa, gospod predsedujoči. Spoštovane poslanke in poslanci!</p>
               <p>Kot veste, sem sama že od same ustanovitve Agencije za upravljanje kapitalskih
               naložb opozarjala na nekatera ravnanja agencije, ki po mojem mnenju niso šla v smer,
               kot smo jo pričakovali takrat, ko smo ustanavljali Agencijo za odpravljanje
               kapitalskih naložb. Če navedem samo tisti nesrečni primer poskusa in neposrednega
               vplivanja na sklep nadzornega sveta, naj nazaj postavijo za direktorja gospoda Uroša
               Rotnika v TEŠ-u, ko je bil razrešen. Naj izpostavim vprašanje, da je agencija dala
               navodilo upravi NKBM še novembra 2010, naj takoj ustavi vse postopke v zvezi z
               dokapitalizacijo. Da ne govorimo o odstavitvi gospoda Jadranka Medaka iz nadzornega
               sveta, zato ker je bil kritik projekta TEŠ 6, pa bo o tem še tekla razprava in se bo
               izkazalo, kaj je s tem projektom. Skratka, en cel kup teh dejavnosti ali pa
               aktivnosti agencije je bilo, ki so kazale na to, da agencija ne deluje v skladu s
               tistimi osnovnimi načeli, kot bi tudi glede na smernice OECD morala. Jaz sem na to
               opozarjala že od vsega začetka. Tudi bila pobudnica tega, da spremenimo Zakon o
               upravljanju kapitalskih naložb prav z namenom, da v tem predhodnem obdobju, ko je,
               prvič, po eni strani agencija še na začetku in lahko da imamo probleme glede
               razumevanja vloga, da to predhodno obdobje čim bolj uredimo. Vendar kljub vsem
               prizadevanjem, dogovarjanjem, glede tega in pojasnjevanjem, kakšna je njihova
               funkcija, da niso lastniki, da država s tem, ko jih je ustanovila, Državni zbor, ni
               nanje prenesla lastništva, ampak jim je samo dala v upravljanje državno premoženje.
               Žal z vsakim naslednjim dejanjem agencija dokazuje, da svojega dela ne dela, po mojem
               mnenju, kompetentno, strokovno, niti približno ne transparentno, kar je bilo posebej
               izpostavljeno tudi v tem zadnjem primeru prisile nekaterih podjetij s področja
               energetike in Pošte Slovenije k nakupu delnic NKBM. Mislim, da mi ni treba posebej
               pojasnjevati, jaz sem na to tudi reagirala, menim, da je tak način delovanja agencije
               nesprejemljiv. Ta aktivnost ni bila izvedena v skladu s smernicami. Gre za kršitev
               tistih osnovnih pravil smernic OECD, po katerih naj bi agencija vodila družbe in
               upravljala družbe pregledno, transparentno in absolutno ne bi posegala v dnevno
               opravljanje poslov uprave družb. Te so namreč samostojne in morajo samostojno voditi
               posle na podlagi sprejetih poslovnih načrtov. Na tem primeru pa je agencija preko
               noči spremenila akte posameznih družb, da je obšla nadzorni svet in pridobila
               direktni vpliv na posamezno odločanje uprav družb. Na ta način jih je pravzaprav
               prisila, da so izvedli te dokapitalizacije. Iz samih izjav vodstev teh družb je
               razvidno, da se seveda s tem niso strinjali, da so se bili v to priseljeni in vsi
               tudi opozarjajo, da jim bo to ogrozilo izvrševanje njihovih poslovnih načrtov, ki jih
               imajo za speljati v tem letu. Skratka, jaz ne vem, koliko besed naj pravzaprav še na
               tem izgubljam. Na vaše vprašanje lahko absolutno odgovorim, da agencija, tako kot je
               zastavljena zdaj, zagotovo ne uresničuje oziroma ne izvaja svojih nalog in
               aktivnosti, kot smo si predstavljali takrat, ko smo predlagali Državnemu zboru Zakon
               o ustanovitvi agencije za upravljanje državnih naložb. Z ustanovitvijo smo želeli, da
               se zagotovi strokovno in neodvisno od politike, neodvisno upravljanje državnih naložb
               v Republiki Sloveniji. Zdaj sicer ugotavljamo, da gre za precej neodvisno delovanje
               od Vlade, tudi ta primer je tak, Vlada ni sprejela o tem sklepa, ker pa se vlada ni o
               tem odločila, so našli obvode in naredili po svoje. Tukaj se meni osebno postavlja
               tudi vprašanje, v interesu koga pravzaprav agencija sprejema take odločitve. Zagotovo
               pa je moj odgovor na vaše vprašanje ne.</p>
            </sp>
            <sp xml:id="SDZ5-Redna-27-2011-04-18.sp138">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Želite dopolnitev?</p>
               <p>Izvolite.</p>
            </sp>
            <sp xml:id="SDZ5-Redna-27-2011-04-18.sp139">

               <speaker>FRANC BOGOVIČ:</speaker>

               <p>Ker je bilo vprašanje dvema ministroma, pa je eden porabil čas, bom pomagal s tem,
               da bom postavil dodatno vprašanje.</p>
               <p>Upravljanje z državnim premoženjem naj bi bilo transparentno in zadeva naj bi
               potekala na takšen način, da se sprejmejo najprej sektorske politike na Vladi,
               sprejmejo v Državnem zboru in kasneje se na ta način tudi vodi tako imenovano
               transparentno in pa tudi od izvoljenih poslancev odobreno politiko ravnanja s tem
               premoženjem. V Slovenski ljudski stranki smo bili vedno bili zagovorniki tega, da
               mora del državnega premoženja biti strateško voden, biti najbrž tudi v državnih
               rokah, tako na področju financ kakor energetike. Vendar pa to, kar se sedaj dogaja,
               je za nas primer, kako se, žal, tudi neki spori znotraj Vlade rešujejo preko te
               agencije. Na drugi se nam pa zelo postavlja resno vprašanje, kdo je pravzaprav v tej
               državi odgovoren. Za moje pojme, če bi ne delovala agencija in bi bile to poteze
               ministra, bi vsaj imeli neko politično odgovornost in bi vedeli, kdo je odgovoren za
               neko početje. Na ta način imamo zdaj neke uradnike oziroma direktorico te agencije in
               njeno ekipo, ki mimo parlamenta, kot vidimo očitno tudi mimo Vlade, razpolaga z
               elementi državne nepremičnine. Kot človeka, ki prihajam iz krškega okolja, me zelo
               zanima, ali na ta način, ko je lansko leto najprej Vlada vzela 27 milijonov dobička
               GEN in ga odnesla v državni proračun, sedaj s sklepom odredila 20 milijonov evrov za
               nakup delnic NKBM, kjer je dala omejitve poslovodstvom, kako sploh smejo ta podjetja
               voditi, ali mi še živimo v okolju, ki je z jedrskim objektom, ki ima varno in
               stabilno dolgoročno obratovanje. V tistem trenutku, ko so se sprejemali ti sklepi, je
               direktor GEN energije bil v Madridu, in so govorili o stresnih testih. On ga je
               doživel s strani agencije.</p>
            </sp>
            <sp xml:id="SDZ5-Redna-27-2011-04-18.sp140">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Dr. Križanič, izvolite.</p>
            </sp>
            <sp xml:id="SDZ5-Redna-27-2011-04-18.sp141">

               <speaker>DR. FRANC KRIŽANIČ:</speaker>

               <p>Hvala lepa. Spoštovani!</p>
               <p>Da še jaz svoj del odgovora podam. Torej, v konkretnem postopku dokapitalizacije
               NKBM, ki ga navajate v svojem vprašanju, je Vlada Republike Slovenije razmišljala o
               različnih možnih smereh postopanja v zvezi s povečanjem osnovnega kapitala banke. Gre
               namreč za banko, ki jo je opredelila kot strateško. Zdaj bo tudi v strategiji
               opredeljen tudi parlament oziroma Odbor za finance parlamenta je potrdil to
               odločitev. Po obravnavi različnih možnosti proučitvi mnenj Agencije za upravljanje
               kapitalskih naložb Republike Slovenije, še zlasti Službe Vlade Republike Slovenije za
               zakonodajo, je Vlada naposled sklenila, da bo v celoti sledila zakonodajnim rešitvam,
               Zakonu o upravljanju kapitalskih naložb Republike Slovenije. Omenjeni zakon je glede
               ureditve pristojnosti v zvezi z upravljanjem kapitalskih naložb, v okvir katerih sodi
               tudi dokapitalizacija NKBM, jasen, še zlasti po sprejetju zadnje novele, ki je
               uredila prehodni režim v obdobju do sprejetja strategije upravljanja kapitalskih
               naložb Republike Slovenije. Treba je omeniti, da je bila glavnina aktivnosti in
               odločitev Vlade glede dokapitalizacije NKBM oblikovana še pred to novelo. Bistvo je
               to. Skladno z zakonom so vse pristojnosti upravljanja s kapitalskimi naložbami
               Republike Slovenije podeljene Agenciji za upravljanje kapitalskih naložb Republike
               Slovenije, ki ima potrebno pravno podlago za ravnanje v postopkih upravljanja s
               kapitalskimi naložbami države, torej tudi v dokapitalizacijskem postopku NKBM.
               Agencija je dolžna delovati kot dober gospodar in odgovarja Državnemu zboru. Se
               pravi, vi lahko to odgovornost zelo hitro sprožite. Glede na navedeno ter upoštevajoč
               samostojnost in neodvisnost omenjene agencije na njene odločitve v zvezi z
               dokapitalizacijo NKBM ne moreta vplivati niti Vlada niti Ministrstvo za finance.
               Seveda pa ves čas spremljamo vsa sprejeta oziroma javno objavljena pojasnila agencije
               glede njenih aktivnosti v postopku dokapitalizacije NKBM, ki bo, jaz upam, uspela in
               s tem utrdila slovenski finančni sistem. Hvala.</p>
            </sp>
            <sp xml:id="SDZ5-Redna-27-2011-04-18.sp142">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Imate proceduralni predlog, gospod Bogovič?</p>
            </sp>
            <sp xml:id="SDZ5-Redna-27-2011-04-18.sp143">

               <speaker>FRANC BOGOVIČ:</speaker>

               <p>Mislim, da prihajamo na eno zelo resno področje, zato imam proceduralni predlog, da
               na naslednji seji opravimo razpravo o tem mojem osnovnem vprašanju, ali je to res
               način, na kakšen se gospodari z državnim premoženjem. Kot vemo in sem že povedal,
               nimamo sektorskih politik, nismo se odločili na področju bančnega sektorja, kaj bomo
               naredili, po kateri poti bomo šli naprej. Na področju energetike ne moremo sprejeti,
               ne pridemo do nacionalnega energetskega programa. Ne moremo priti po dveh letih,
               kljub mojemu poslanskemu vprašanju januarja 2009, do dokončne odločitve okoli
               največjih strateških investicij na področju energetike; na področju obnovljivih virov
               se nam pojavljajo določene deviacije – nihče ne more, nič nismo naredili. Na koncu
               vsega pa sedaj slišim, da Vlada, parlament, predsednik Vlade – nihče nima vpliva nad
               ničemer več. Oprostite, zame je takšen način pilatovskega obnašanja, da mi v nekem
               zakonu neka pooblastila nekomu damo, na drugi strani pa ne izdelamo strategije, kaj v
               državi hočemo z državnim premoženjem, kako ga bomo upravljali, kakšne so usmeritve.
               Ne znamo drugega kot to narediti, da še iz tistih redkih državnih podjetij, ki
               pozitivno poslujejo, ki imajo določena sredstva, pobiramo ta denar in ga ali mečemo v
               luknjo v državni proračun, ali v zavožene investicije določenih bank, ali mogoče za
               strateške naložbe bank v Srbiji, ali pa ne vem kje; po drugi strani pa prihaja
               opozorilo, kaj naše banke počnejo na tujih trgih in kaj se je s to pustolovsko
               politiko na področju bančništva v preteklosti doseglo.</p>
               <p>Zato vztrajam pri tem predlogu in ga še enkrat ponavljam:</p>
               <p>Želim, da Državni zbor o tem vprašanju spregovori, predvsem bi pa želel, da enkrat
               Državni zbor spregovori o strateški politiki, se pravi o sektorski politiki za
               posamezna področja.</p>
               <p>In kot še enkrat več ponavljam, sam mislim, da resnično kažemo s tem slabim
               upravljanjem z državnim premoženjem na neko luč, kot da je to neko premoženje, s
               katerim ne znamo gospodariti in je najbolje, da preide v neke tuje ali ne vem kakšne
               roke, vendar pa mislim, da se bo vsak dober gospodar opredelil do tega, kaj od tega
               vitalnega premoženja bi obdržal v svojih rokah in na kakšen način. Mislim, da ta
               strateška razprava manjka v Državnem zboru, če je ne moremo opraviti pri sprejemanju
               sektorskih politik, predlagam, da jo opravimo na to moje poslansko vprašanje. Hvala
               lepa.</p>
            </sp>
            <sp xml:id="SDZ5-Redna-27-2011-04-18.sp144">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>O predlogu poslanca gospoda Bogoviča, da Državni zbor na naslednji seji opravi
               razpravo o odgovoru ministrice za gospodarstvo mag. Radić in ministra za finance dr.
               Križaniča na njegovo poslansko vprašanje, bo Državni zbor odločil v sredo, 20. aprila
               2011, v okviru glasovanj.</p>
               <p>Gospod Jerovšek, prosim, res proceduralno vprašanje, ne samo...</p>
            </sp>
            <sp xml:id="SDZ5-Redna-27-2011-04-18.sp145">

               <speaker>JOŽEF JEROVŠEK:</speaker>

               <p>Zares bom imel predlog.</p>
               <p>Gospod predsedujoči, kolegice in kolegi!</p>
               <p>Priča smo nezaslišanemu, neodgovornemu in žaljivemu ravnanju do poslancev s strani
               ministrov iste vlade, ki na isto poslansko vprašanje odgovarjata diametralno
               različno; o istem vprašanju in pomembni vlogi neke agencije, ki jo je Vlada
               ustanovila o dokapitalizaciji bank...</p>
            </sp>
            <sp xml:id="SDZ5-Redna-27-2011-04-18.sp146">

               <speaker>PODPREDSEDNIK FRANCE CUKJATI:</speaker>

               <p>Gospod Jerovšek, proceduralno... Proceduralni predlog, prosim.</p>
            </sp>
            <sp xml:id="SDZ5-Redna-27-2011-04-18.sp147">

               <speaker>JOŽEF JEROVŠEK:</speaker>

               <p>Bom predlagal proceduralni predlog.</p>
               <p>Mislim, da tako zavržno in nesprejemljivo in nezaslišano se ministri ne smejo in ne
               morejo obnašati. Zato predlagam, da odslovite ministre in pokličete predsednika Vlade
               in na nadaljnja vprašanja poslancev odgovarja predsednik Vlade, ker potem bomo vsaj
               vedeli, kakšno je stališče predsednika Vlade.</p>
               <p>Iz odgovorov dveh ministrov na isto vprašanje o isti temi ne vemo, kaj ta vlada dela
               in kakšna so njena stališča. Hvala lepa.</p>
            </sp>
            <sp xml:id="SDZ5-Redna-27-2011-04-18.sp148">

               <speaker>PODPREDSEDNIK FRANCE CUKJATI:</speaker>

               <p>Mislim, da imajo ministri pravico povedati svoje mnenje tudi, če se razlikujejo. To
               ni bil proceduralni predlog... <stage>/ oglašanje iz dvorane/</stage> Predsednik Vlade je bil tukaj,
               ko je imel za to določen čas.</p>
               <p>Sedaj bo pa dr. Luka Juri postavil poslansko vprašanje ministru za promet dr.
               Patricku Vlačiču, ki je odsoten.</p>
               <p>Izvolite.</p>
            </sp>
            <sp xml:id="SDZ5-Redna-27-2011-04-18.sp149">

               <speaker>DR. LUKA JURI:</speaker>

               <p>Hvala lepa. Lep pozdrav seveda vsem prisotnim v dvorani. Pozdrav ministru in
               ministrici!</p>
               <p>Ne glede na napore vseh udeležencev v postopkih javnega naročanja, smo lahko še
               naprej priča ustaljeni praksi sklepanja aneksov k že podpisanim pogodbam za gradnjo
               avtocestnih odsekov. To pomeni dražitev dejanske gradnje in netransparentnost. Poleg
               tega takšna praksa onemogoča dejansko izbiro najcenejšega oziroma najboljšega
               izvajalca, saj lahko ta začetno, zelo ugodno ponudbo kasneje draži preko aneksov. O
               nujnosti sklepanja posameznih aneksov ne morem soditi, čeprav sem osebno zelo začuden
               nad argumentom, da je aneks potreben zaradi višjih cen v gradnji. Kot vem, so cene
               definirane v osnovni pogodbi, saj ta sicer nima smisla. Poleg tega tudi ne verjamem
               trditvi o višjih cenah zato, ker v času, ko je povpraševanje po gradbenih storitvah
               zaradi krize nižje, so cene kvečjemu nižje, ne pa višje. Zanima me, prvič:</p>
               <p>Kakšna je skupna vrednost sklenjenih aneksov k pogodbam za gradnjo in vzdrževanje
               avtocest v obdobju od novembra 2008 do danes?</p>
               <p>Kakšen odstotek to predstavlja glede na vrednost osnovnih pogodb za gradnjo in
               vzdrževanje avtocest, na katere se aneksi nanašajo?</p>
               <p>Zanima me tudi, drugič:</p>
               <p>Na kakšen način bo minister za promet ukrepal, zato da do sklepanja aneksov ne bi
               prišlo?</p>
               <p>Ali bo poskrbel za spremembo zakonodaje tako, da do zlorabe javnega denarja, lahko
               bi rekli skoraj kraje, preko trika sklepanja dodatnih aneksov ne bo več prišlo?</p>
               <p>Nazadnje prosim, če mi minister lahko odgovori tudi na vprašanje:</p>
               <p>Kdaj pričakuje, da bo le izbral izvajalca za cestninjenje v prostem prometnem toku
               glede na to, da se datum njegove uvede skrajno približuje in da bo prav takšno
               cestninjenje omogočilo učinkovitejše zagotavljanje virov za financiranje gradnje in
               vzdrževanja avtocest?</p>
               <p>Ker ministra tukaj danes z nami ni, vem, da je opravičeno odsoten, prosim za ustni
               odgovor na naslednji seji. Hvala lepa.</p>
            </sp>
            <sp xml:id="SDZ5-Redna-27-2011-04-18.sp150">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Sedaj bo gospod Rudolf Petan postavil poslansko vprašanje ministru za kmetijstvo,
               gozdarstvo in prehrano mag. Dejanu Židanu.</p>
               <p>Prosim.</p>
            </sp>
            <sp xml:id="SDZ5-Redna-27-2011-04-18.sp151">

               <speaker>RUDOLF PETAN:</speaker>

               <p>Hvala za besedo. Spoštovana ministra, kolegice in kolegi!</p>
               <p>Torej, moje vprašanje ni neka dnevnopolitična tema, ampak gre za resno strokovno
               vprašanje o kvaliteti mleka. To, da je slovensko sveže mleko zelo kvalitetno, o tem
               verjetno ni treba razpravljati in v to tudi verjamem. Ampak gre za to, ali je tisto,
               kar dobimo v trgovini, še vedno tako kvalitetno in tudi tako zdravo. Na svetovnem
               spletu sem zasledil članke o tem in potem, ko sem začel bolj brskati, sem prišel do
               prav zastrašujočih podatkov in sedaj sprašujem ministra.</p>
               <p>Kmalu zatem, ko je homogenizirano mleko v trgovinah izpodrinilo navadno
               pasterizirano, so se pojavile alarmantne vesti o velikem porastu pojava poapnenje žil
               ne samo pri odraslih, ampak tudi pri otrocih. Odziv mlekarske industrije na to je
               bila ponudba različnih vrst mleka z manjšo vsebnostjo maščobe, kar kaže na to, da so
               vedeli, da ima homogenizirana maščoba drugačne lastnosti od nehomogenizirane.</p>
               <p>In sedaj mi dovolite, da preberem, o čem govorim. Se pravi, kaj je homogenizacija
               mleka. Navajam prevod dela opisa homogenizacije iz Ulmanove enciklopedije tehnične
               kemije, tretja izdaja, konkretno, poglavje o mleku in mlečnih izdelkov. In tam piše:
               "...če imajo maščobne kroglice v tekočih trajnih mlečnih izdelkih enako disperzijsko
               stopnjo kot v svežem mleku, se hitro dvignejo in na površini tvorijo neprivlačne,
               grde kompaktne sloje smetane in maščobne zamaške. Maščobne kroglice, zmanjšane na
               manj kot dva mikrona, pa se nasprotno le zelo počasi izločajo na površino, tako da se
               pri dovolj viskoznem izdelku ob normalnih pogojih skladiščenja maščoba ne izloči. Pri
               običajnih homogeniziranih strojih se toplo mleko s trivatno črpalko z veliko
               hitrostjo potiska skozi ozko režo. Pri tam nastale strižne sile maščobne kroglice
               raztegnejo po dolžini, da razpadejo na posamezne majhne kroglice, ki se še držijo
               skupaj, podobno verižici biserov. Na posamezne maščobne kroglice" – se pravi, manjše
               od dveh mikronov ali pa tukaj – "te razpadejo ob izstopu iz homogenizirane reže.
               Zaradi homogenizacije se uničijo prvotne membrane maščobnih kroglic, istočasno pa
               novonastale kroglice absorbirajo beljakovine in se tako emulzija na novo formirano
               membransko stabilizira."</p>
               <p>Se pravi, po homogenizaciji se v naravnem mleku spremeni struktura in naš organizem
               novonastale kombinacije ne zna prebaviti, deloma jo izloči, deloma pa jo nalaga na
               stene naših žil. Tudi razlaga, zakaj organizem iz homogeniziranega mleka ne more
               izkoristiti kalcija. Tu je razlaga: zato ker se spremeni kemična struktura molekul
               maščob.</p>
               <p>Zato sprašujem ministra, to ni njegov problem, to je treba priznati, ampak je širši
               problem:</p>
               <p>Ali na ministrstvu razmišljajo tudi o teh zadevah, da bi nam povedali, ali je s to
               homogenizacijo, ki je elegantna rešitev, res kaj narobe?</p>
               <p>Ali drži, kar... <stage>/ izklop mikrofona/</stage></p>
            </sp>
            <sp xml:id="SDZ5-Redna-27-2011-04-18.sp152">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod minister, izvolite.</p>
            </sp>
            <sp xml:id="SDZ5-Redna-27-2011-04-18.sp153">

               <speaker>MAG. DEJAN ŽIDAN:</speaker>

               <p>Spoštovani gospod poslanec, predsedujoči, spoštovane poslanke in poslanci!</p>
               <p>Strinjam se z vami, da je slovensko surovo mleko izjemno kakovostno, to kažejo
               rezultati, saj se dnevno preverja. Moram povedati, da slovenski kmet, ki oddaja mleko
               v slovenske mlekarne, je preverjen večinoma dvakrat, je pa vsaj enkrat na mesec, in
               podatki kažejo dejansko, da imamo nadpovprečno kakovost.</p>
               <p>Kar se tiče tega, ali je slovensko mleko v slovenskih izdelkih – na žalost v Evropi
               ni obvezne oznake, za to se mi kot Slovenija borimo, ker mislimo, da vsak potrošnik
               ima pravico vedeti, od kod je surovina in kje je bil izdelek narejen, je pa oznaka
               prostovoljna, tako da tiste slovenske mlekarne, ki proizvajajo iz slovenskem mleka,
               to tudi potem z veseljem označijo.</p>
               <p>Kar se tiče vprašanja pasterizirano, sterilizirano – to ni bilo vprašanje. Vprašanje
               je, ali je homogenizirano – dejansko je večina mleka, ne pa vse, v slovenskih
               trgovinah se dobi tudi nehomogenizirano mleko. Pri homogeniziranem mleku dejansko
               drži, da se v bistvu struktura maščobnih kapljic spremeni zato, da potem ne pride do
               izločanja, kar nekaterim potrošnikom ni všeč, čeprav v starih časih smo bili vsi
               navajeni, da se je ta pojav zgodil. Nimamo pa nobenih podatkov, vprašali smo
               strokovne službe, da bi bil kakršenkoli podatek, ki je bil nam dosegljiv, uraden,
               takšen, da je verodostojen, da za njim stojijo strokovne institucije, da bi nas
               opozoril, da je s homogeniziranim mlekom karkoli narobe s stališča varovanja zdravja
               potrošnikov.</p>
               <p>Moram vam pa povedati, da sprejemam vašo pobudo, mi se moramo zavedati, da je eden
               najmočnejših mlekarskih institutov na tem koncu Evrope Inštitut za mlekarsko
               Biotehniške fakultete, Oddelek za zootehniko, Rodica. In če se strinjate, gospod
               poslanec, bomo na ta institut, ki je mednarodno priznan, uradno naslovili to vaše
               vprašanje. Hvala.</p>
            </sp>
            <sp xml:id="SDZ5-Redna-27-2011-04-18.sp154">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Želite dopolnitev?</p>
               <p>Izvolite, gospod Petan.</p>
            </sp>
            <sp xml:id="SDZ5-Redna-27-2011-04-18.sp155">

               <speaker>RUDOLF PETAN:</speaker>

               <p>Hvala za besedo.</p>
               <p>Torej, to pobudo sprejmem in se vam zahvaljujem. Želel bi pa povedati še sledeče, da
               ravno zaradi tega, ker ne samo jaz, ampak verjetno vsi v Sloveniji zaupamo v
               kvaliteto pridelanega mleka, če lahko uporabim ta izraz, to se pravi, sveže mleko je
               izredno kvalitetno. Če bi ga potem pa zaradi homogenizacije, zato da je bolj
               elegantno za prodajo, za manipulacijo, recimo, da je daljši rok, da lahko tudi tri
               mesece stoji v trgovini, pa ne pride do tiste koagulacije teh maščobnih kroglic,
               maščobnih molekul, da bi pa zaradi tega pokvarili mleko... Namreč, tudi na svetovnem
               spletu najdemo raziskave iz Velike Britanije, sam sem to našel, da so pri triletnih
               otrocih našli poapnenje žil; torej ni mogoče reči, da je za to kriv McDonald's s
               svojimi izdelki, ampak je šlo resnično za mleko. In če izhajamo iz tistih raziskav,
               potem bi lahko rekli, da drži to, da teh novonastalih maščobnih molekul, ki so
               manjše, ki so velike okoli 2 mikrona ali mogoče še manjše, telo ne zna prebaviti –
               zato ker ga narava ni tako ustvarila, ampak je zato narava ustvarila tudi naravno
               mleko –, da se del nalaga na žile, del pa potem nekako izloči in da tudi telo ne zna
               izločiti kalcija, kar je bistvo pri mleku, predvsem pri majhnih otrocih, saj
               navsezadnje jim dajemo mleko zato, da bi dobili močne kosti. Če je temu tako, tudi
               razumem, ker to je svetovna zadeva in je mlekarska industrija izredno močna in bo
               verjetno izredno težko karkoli priznati; ampak na svetovnem spletu se pojavlja toliko
               člankov v zvezi s to spremembo kemijske strukture homogeniziranega mleka. Tudi vem,
               da se odpraviti iz trgovine da, ampak če bi se vsaj povedalo potrošnikom, da so tu
               takšne težave, da so takšni stranski efekti. Če se zaradi luksuza ali lažjega
               transportiranja in skladiščenja mleka to uporablja, da je pa to manj zdravo... <stage>/
               izklop mikrofona/</stage></p>
            </sp>
            <sp xml:id="SDZ5-Redna-27-2011-04-18.sp156">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod minister, izvolite!</p>
            </sp>
            <sp xml:id="SDZ5-Redna-27-2011-04-18.sp157">

               <speaker>MAG. DEJAN ŽIDAN:</speaker>

               <p>Hvala.</p>
               <p>Gospod poslanec, zavezujem se tudi, da ko bomo vprašali uradno slovenske strokovne
               institucije, ki sem jih navedel, pa mogoče še katero, da ko dobimo odgovor, vam ga
               tudi posredujemo. Hvala.</p>
            </sp>
            <sp xml:id="SDZ5-Redna-27-2011-04-18.sp158">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Imate proceduralni predlog?</p>
               <p>Izvolite, gospod Petan.</p>
            </sp>
            <sp xml:id="SDZ5-Redna-27-2011-04-18.sp159">

               <speaker>RUDOLF PETAN:</speaker>

               <p>Sicer ne vem, kako dolg bo rok za to raziskavo, ampak bi predlagal, da v sredo, ko
               bomo glasovali, da vseeno sprejmemo sklep, da ko dobimo to poročilo, da mogoče o tem
               opravimo neko razpravo na osnovi poslovnika, ki to omogoča. Mislim, da gre za resno
               zadevo, verjetno pa vse, kar najdemo na svetovnem spletu, ni sprejeti "zdravo za
               gotovo", je pa verjetno v tem tudi nekaj resnice. Če bi opravili razpravo o tem
               problemu, mislim, da nam ne bi škodilo. Zato predlagam, da se ta razprava opravi,
               ampak ob pogoju, ko se to poročilo pridobi in ko prispe v Državni zbor. Hvala
               lepa.</p>
            </sp>
            <sp xml:id="SDZ5-Redna-27-2011-04-18.sp160">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>O predlogu poslanca gospoda Petana, da Državni zbor na naslednji seji opravi
               razpravo o odgovoru ministra za kmetijstvo, gozdarstvo in prehrano mag. Dejana
               Židana, bo Državni zbor odločil v sredo, 20. aprila 2011, v okviru glasovanj.</p>
               <p>Sedaj bo mag. Štefan Tisel postavil poslansko vprašanje ministru za zdravje gospodu
               Dorijanu Marušiču, ki pa trenutno ni v dvorani. Boste vseeno postavili vprašanje?</p>
               <p>Izvolite.</p>
            </sp>
            <sp xml:id="SDZ5-Redna-27-2011-04-18.sp161">

               <speaker>MAG. ŠTEFAN TISEL:</speaker>

               <p>Vsem lep pozdrav. Spoštovani gospod predsedujoči, spoštovani ministri, poslanke in
               poslanci!</p>
               <p>Investicije v zdravstvo so nekaj posebnega. Že pred desetletji so gradbinci točno
               vedeli za zanimiv recept, tako so se vsaj sami pohvalili. Najlepše je delati v
               zdravstvu, na primer adaptirati kakšen oddelek v bolnišnici, ali obnavljati
               operacijsko dvorano, ali podobno; kalkuliraš nekoliko nižjo ceno in dobiš na razpisu.
               V bolnišnici so skoraj vsa gradbena dela vitalnega pomena, pa naj gre za obnovo
               oddelkov ali operacijskih dvoran in podobno, ker seveda bolniki čakajo. Ko je delo
               napol opravljeno, potem gradbinec sporoči direktorju bolnišnice, da je denarja
               zmanjkalo, da so potrebna dodatna dela in da so se pojavili nepredvideni stroški.
               Odgovorni za delo, za zdravstveno dejavnost na oddelku pa komaj čakajo, da delo spet
               normalno steče, kajti bolniki že imajo nove datume za sprejem in podobno. Seveda v
               takem primeru direktorju ni preostalo drugega, kot da je stisnil aktovko pod pazduho
               in se odpravil na ministrstvo po dodaten denar. Seveda se je denar takoj našel in
               tako se je investicija končala in je delo spet steklo.</p>
               <p>Podobno se dogaja tudi danes in tudi pri novogradnjah. Samo poglejmo Onkološki
               inštitut, kjer je še vedno nedokončana investicija in toliko reklamacij, tako da delo
               komaj poteka, pa otroška klinika, novi urgentni center ob Kliničnem centru je tudi
               kar obstal. Sredstva v državnem proračunu pa se odmikajo z rebalansi. Samo če
               pogledamo za leto 2011, je predvidenih 87 milijonov, 2012 64, potem pa kar naenkrat
               po tem mandatu 128, 122 in podobno naprej, za zagotavljanje ustreznih prostorskih
               zmogljivosti na sekundarni dejavnosti.</p>
               <p>Seveda so za urgentne centre po vsej državi bila obljubljena tudi nepovratna
               evropska sredstva. Sistem je sedaj tak, da javni zdravstveni zavodi zbirajo sredstva
               in potem ministrstvo spet deli nazaj za investicije. Sistem je kompliciran in
               neučinkovit. Po drugi strani pa slišimo ali beremo izjave direktorja zdravstvene
               zavarovalnice, ki so, milo rečeno, slabonamerne in pavšalne, kako si zdravniki
               umišljajo aparature, ki potem stojijo in se na njih nabira prah. Kot primer
               neracionalne investicije omenja robota Da Vincija v celjski bolnišnici, s katerim pa
               se, k sreči, že uspešno izvajajo operacije raka prostate.</p>
               <p>Tako je potreben multicentrični razvoj zdravstva Slovenije in prepričan sem, da se
               minister, gospod Marušič, tega zaveda.</p>
               <p>Zato ga sprašujem:</p>
               <p>Kako ocenjuje investicijo v zdravstvu v tem mandatu?</p>
               <p>Kakšni so ukrepi za slabo izvedene investicije v zdravstvu?</p>
               <p>Kako namerava... <stage>/ izklop mikrofona/</stage></p>
            </sp>
            <sp xml:id="SDZ5-Redna-27-2011-04-18.sp162">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Na vašo željo vam bo na naslednji seji gospod minister odgovoril ustno.</p>
               <p>Sedaj bo gospod Milan Čadež postavil poslanska vprašanja ministru za okolje in
               prostor dr. Žarniću, ki trenutno ni prisoten.</p>
               <p>Izvolite.</p>
            </sp>
            <sp xml:id="SDZ5-Redna-27-2011-04-18.sp163">

               <speaker>MILAN ČADEŽ:</speaker>

               <p>Hvala za besedo, gospod podpredsednik.</p>
               <p>Midva s spoštovanim gospodom ministrom sva že pred dvema mesecema imela debato na
               temo javne razgrnitve množičnega vrednotenja nepremičnin, kjer so bile vložene
               številne pripombe in pritožbe s strani državljanov. Danes pa spoštovanega gospod
               ministra, sprašujem, kajti v svojem odgovoru ste bili navedli, da naj bi ministrstvo
               pripravilo neko bolj racionalno rešitev.</p>
               <p>Na začetku na področju evidentiranja cest v zemljiškoknjižnem katastru omenjate tudi
               znižanje stroškov zemljiškokatastrskih izmer cest. Sedaj me pa zanima:</p>
               <p>Kakšne naj bi bile konkretne rešitve, ki se pripravljajo v smeri evidentiranja cest
               s predvidenim terminskim planom? In:</p>
               <p>Kdaj bo ta racionalna rešitev?</p>
               <p>Najprej me še, spoštovani gospod minister, zanima, kajti predlagali ste uvedbo
               prehodnega obdobja pri uvedbi davka na nepremičnine. Kot prehodno obdobje lahko
               smatramo samo obdobje do zemljiškokatastrskih izmere cest oziroma vknjižbe lastninske
               pravice v zemljiško knjigo. Glede predlaganega prosim za pojasnilo:</p>
               <p>Na kakšen način se bo lastniku nepremičnine v prehodnem obdobju lahko določila
               površina zemljišča, ki je v naravi že cesta in za katerega naj ne bi bil zavezanec za
               plačilo davka na nepremičnine?</p>
            </sp>
            <sp xml:id="SDZ5-Redna-27-2011-04-18.sp164">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod minister, izvolite.</p>
            </sp>
            <sp xml:id="SDZ5-Redna-27-2011-04-18.sp165">

               <speaker>DR. ROKO ŽARNIĆ:</speaker>

               <p>Spoštovani.</p>
               <p>Na to vprašanje so mi pripravili razmeroma kratke, jasne odgovore, upam, da bodo
               zadostovali. Torej, Geodetska uprava Republike Slovenije je v fazi priprave
               metodologije izboljšave zemljiškokatastrskega prikaza, ki jo bo izvajala v naslednjih
               treh letih; se pravi, ravno se pripravljajo zadeve. Metodologija bo vključevala tudi
               predloge postopkovnih in tehničnih poenostavitev odmere linijskih objektov, ki so
               danes neodmerjeni. Sama izvedba odmere bo s tem cenejša, ker se predvideva izvedba
               odmer na izboljšanjem zemljiškokatastrskem prikazu s pomočjo digitalnih ortofoto
               načrtov. Za ta namen bo treba spremeniti tudi Zakon o evidentiranju nepremičnin, kar
               bo izvedeno v naslednjem letu. Način oprostitve plačila davka na nepremičnine za
               lastnike parcel, preko katerih potekajo neodmerjeni cestni objekti, bo določil Zakon
               o obdavčenju nepremičnin. V zadnji verziji 28. januarja 2010 je predvideno, da v
               vmesnem obdobju, ko odmera še ne bo izvedena, lastniki za take parcele v celoti ne
               bodo plačevali davka. Same parcele, na katerih bo veljala oprostitev, bomo določili s
               presekom sloja zbirnega katastra, gospodarske javne infrastrukture in sloja
               zemljiškega katastra. Upam, da je odgovor dovolj jasen in natančen. Hvala.</p>
            </sp>
            <sp xml:id="SDZ5-Redna-27-2011-04-18.sp166">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Želite dopolnitev?</p>
               <p>Izvolite.</p>
            </sp>
            <sp xml:id="SDZ5-Redna-27-2011-04-18.sp167">

               <speaker>MILAN ČADEŽ:</speaker>

               <p>Hvala, gospod podpredsednik. Spoštovani gospod minister!</p>
               <p>Verjamem, da je težko dati odgovor, kajti tudi za vas smo danes prebrali v medijih,
               da je vprašanje, koliko časa boste še minister, ampak vseeno.</p>
               <p>Dali ste mi odgovor, da se vse skupaj pripravlja za naslednje leto, vendar:</p>
               <p>Kdaj bo spremenjen ta zakon?</p>
               <p>Kdaj bo ta racionalna rešitev?</p>
               <p>Lahko rečem, da nisem zadovoljen z odgovorom "naslednje leto", kajti oba veva, da
               imamo v državi kar 23 tisoč kilometrov neodmerjenih cest, in to je v veliko breme
               lastnikom. Predvsem pa, ker pri vrednotenju teh zemljišč vemo, da je to površina, ki
               ima bistveno višje cene kot navadno zemljišče, ali je to kmetijsko zemljišče ali pa
               gozd.</p>
               <p>Še enkrat želim povedati, da želim bolj natančen odgovor:</p>
               <p>Kdaj?</p>
            </sp>
            <sp xml:id="SDZ5-Redna-27-2011-04-18.sp168">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod minister, izvolite.</p>
            </sp>
            <sp xml:id="SDZ5-Redna-27-2011-04-18.sp169">

               <speaker>DR. ROKO ŽARNIĆ:</speaker>

               <p>Hvala lepa.</p>
               <p>Ne glede na neznano, koliko časa bom še minister – jaz sem pri volji biti še dolgo –
               bom jutri takoj gospoda Seliškarja prosil, da mi kaj bolj konkretnega pove in tudi
               pove, zakaj je toliko časa treba, in bomo pisno odgovorili. Hvala.</p>
            </sp>
            <sp xml:id="SDZ5-Redna-27-2011-04-18.sp170">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Imate proceduralni predlog?</p>
               <p>Izvolite.</p>
            </sp>
            <sp xml:id="SDZ5-Redna-27-2011-04-18.sp171">

               <speaker>MILAN ČADEŽ:</speaker>

               <p>Hvala lepa še enkrat.</p>
               <p>Ker sem prepričan, da je ta tematika glede neodmerjenih cest v državi zelo pereča za
               vse občine v državi, tudi predlagam, da se o tej temi opravi razprava v Državnem
               zboru.</p>
            </sp>
            <sp xml:id="SDZ5-Redna-27-2011-04-18.sp172">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>O predlogu poslanca gospoda Čadeža, da Državni zbor na naslednji seji opravi
               razpravo o odgovoru ministra za okolje in prostor na njegovo poslansko vprašanje, bo
               Državni zbor odločil v sredo, 20. aprila 2011, v okviru glasovanj.</p>
               <p>Zdaj bo gospod Janez Ribič postavil poslansko vprašanje ministru za finance dr.
               Križaniču.</p>
               <p>Prosim.</p>
            </sp>
            <sp xml:id="SDZ5-Redna-27-2011-04-18.sp173">

               <speaker>JANEZ RIBIČ:</speaker>

               <p>Hvala za besedo. Spoštovana ministra, poslanke in poslanci!</p>
               <p>V zadnjem času smo dan za dnem priča vedno novim in novim stečajem slovenskih
               gradbenih podjetij. Poleg tega, da je to dovolj velik problem že sam po sebi, se v
               zvezi s temi stečaji pojavljajo še dodatne težave. V mislih imam predvsem zastoje pri
               izgradnji komunalne in prometne infrastrukture. V večini primerov gre tako finančno
               kot izvedbeno za večje projekte, katerih izvedba je vezana na določbe zakona o javnem
               naročanju. Že osnovni postopki izbire izvajalca del so bili v veliki večini primerov
               zaradi upoštevanja omenjene zakonodaje dolgotrajni, zdaj pa smo prišli do situacije,
               ko so se dela zaradi stečajev izbrisanih izvajalcev zaustavila. Ocenjujem, da razen v
               nekaterih redkih primerih, ko imamo pri izvedbi javnega naročila več izvajalcev, ko
               gre torej za skupno izvedbo projekta, pozitivna zakonodaja ne predvideva ustreznih
               rešitev omenjenih situaciji.</p>
               <p>V Sloveniji imamo ta trenutek veliko projektov, kjer izvedba del zaradi stečaja
               glavnega izvajalca stoji, investitor pa ne ve, kaj zdaj in kako naprej.</p>
               <p>Spoštovani minister, zanima me:</p>
               <p>Kakšno je stališče ministrstva do omenjene problematike?</p>
               <p>Ali mogoče razmišljate o kakšnih spremembah in dopolnitvah Zakona o javnem
               naročanju, ki bi pomagale čim hitreje in čim učinkoviteje prebroditi omenjene
               težave?</p>
               <p>Ob dejstvu pomanjkanja investicij na eni strani in dolgotrajnih postopkih izbire
               izvajalca javnega naročila na drugi strani menim, da bi bilo v tem trenutku treba
               ukrepati.</p>
            </sp>
            <sp xml:id="SDZ5-Redna-27-2011-04-18.sp174">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod minister, izvolite.</p>
            </sp>
            <sp xml:id="SDZ5-Redna-27-2011-04-18.sp175">

               <speaker>DR. FRANC KRIŽANIČ:</speaker>

               <p>Spoštovani!</p>
               <p>Ko smo pričakovali podoben položaj, smo z zadnjo novelo zakona o javnih naročilih v
               okviru spopada z likvidnostno in neplačilno krizo dejansko omogočili, da naročnik v
               primeru stečaja ali nesolidnosti izbranega izvajalca, ki se je izkazala šele kasneje,
               prekine razmerje in gre takoj v nov razpis. Evropska regulativa ne omogoča, da bi v
               okviru prejšnjega razpisa izbrali naslednjega, po kakovosti ustreznega izvajalca,
               ampak je treba iti v nov razpis, ga čim hitreje izvesti, in ta izvajalec mora potem
               dokončati začeto. Seveda so možne neke podjetniške kombinacije, prenosi, kjer se
               lahko potem dejansko izvedejo dela. Vendar načelno, pravno vzeto, je mogoče zelo
               hitro prekiniti, ni dolga procedura, in potem z novim razpisom zagotoviti izvajalca,
               ki bo to dokončal.</p>
               <p>Ker imam nekoliko več časa na razpolago, vam še preberem celo teorijo, ki stoji za
               tem, in sicer: Namen javnonaročniške zakonodaje je zagotoviti gospodarno in
               transparentno rabo javnih sredstev in preprečiti morebitne zlorabe pri izbiri
               izvajalcev za izvedbo storitev in gradenj oziroma dobavo blaga. Zakon o javnem
               naročanju ureja način izbire teh izvajalcev. Naročniku omogoča, da pred izbiro
               izvajalca preveri njegovo usposobljenost za izvedbo javnega naročila. Z opredelitvijo
               pogojev, vezanih na finančno, ekonomsko, kadrovsko, poklicno in tehnično
               usposobljenost, naročnik zmanjša tveganje za neizvedbo, nekvalitetno ali nepravočasno
               dokončanje javnega naročila. Tveganje pri realizaciji javnega naročila pa je mogoče
               zavarovati tudi s pogodbenimi kaznimi in ustreznimi finančnimi instrumenti, kot so
               bančne garancije, menice in kavcijska zavarovanja. Javni naročniki bi morali že z
               vidika gospodarne rabe javnih sredstev izkoristiti vse možnosti, ki so jim na voljo
               za zmanjšanje tveganj, še toliko bolj pa glede na gospodarske razmere zadnjih nekaj
               let. Na žalost slovenska praksa kaže, da temu pogosto ni tako, zato gre razloge za
               težave z izvedbo javnih naročil iskati tudi pri naročniku in ne zgolj pri ponudniku –
               se pravi, ni bilo dovolj preverjeno, ali se daje dovolj solidni firmi določena
               izvedba javnega naročila.</p>
               <p>Na Ministrstvu za finance se zavedamo problematike dokončanja javnih naročil, ki se
               zaradi insolvenčnih težav izbranih izvajalcev odraža predvsem na gradbeniškem
               področju, vendar smo pri javnem naročanju precej omejeni z zahtevami evropske
               zakonodaje. Izvajanje netransparentnih in manj konkurenčnih postopkov, kot je
               postopek s pogajanji brez predhodne objave, je dopustno, in to je to, kar lahko
               storite. Dejansko, če je nekaj treba končati, ni potrebna objava, ampak greste k trem
               kvalitetnim možnim ponudnikom in s pogajanji dosežete najugodnejšega, ki nadaljuje
               delo. To je dopustno zgolj izjemoma in pod izrecno opredeljenimi pogoji, pri čemer
               nesolventnost glavnega izvajalca z vidika prava EU ni utemeljen razlog za izvedbo
               tega postopka. Dokončanje javnega naročila z drugim najugodnejšim ponudnikom prav
               tako največkrat ni mogoče, saj bi bilo takšno ravnanje po pravnomočnosti odločitve
               oddaje javnega naročila v nasprotju z evropsko zakonodajo in načelom pravne varnosti.
               Se pravi, postopek javnega naročanja se s podpisom pogodbe konča.</p>
               <p>Glede na navedeno sprememba javnonaročniške zakonodaje ni primerna rešitev. Poleg
               tega so bile že pri pripravi zadnje novele Zakona o javnem naročanju, ki ga je
               Državni zbor sprejel marca 2011, v sistem javnega naročanja vključene nekatere
               določbe, ki pod določenimi pogoji naročniku omogočajo spremembo odločitve o oddaji
               naročila in odstop od sklenitve pogodbe, če se ponudnik izkaže za neprimernega.</p>
               <p>Pri reševanju konkretnih javnih naročil je zato treba upoštevati okoliščine
               posameznega primera in proučiti dane možnosti. V določenih primerih bližnjice žal ne
               bodo mogoče in bo treba izvesti nov postopek javnega naročanja. Hvala.</p>
            </sp>
            <sp xml:id="SDZ5-Redna-27-2011-04-18.sp176">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Želite dopolnitev?</p>
               <p>Izvolite, gospod Ribič.</p>
            </sp>
            <sp xml:id="SDZ5-Redna-27-2011-04-18.sp177">

               <speaker>JANEZ RIBIČ:</speaker>

               <p>Hvala za besedo.</p>
               <p>Spoštovani gospod minister, vidim, da se oba zavedava problema, ki dejansko obstaja
               v praksi. Dejansko govorimo o konkretnem problemu, težavi, ki je sedaj veljavna
               zakonodaja ni mogla predvideti.</p>
               <p>Na ravni lokalnih skupnosti imamo odprte razmeroma velike projekte, investicije, ki
               so že pripravljene ali pa samo napol izvedene. Govorimo o javnih vodovodih,
               kanalizacijah, prometni infrastrukturi in podobnem. Predsednik Vlade je le nekaj ur
               nazaj govoril o multiplikativnih učinkih na gospodarstvo. Tudi to, o čemer govorimo,
               da imamo na ravni občin investicije, ki so že pripravljene ali pa so že v teku in
               sedaj stojijo, bi bil močan mulitiplikativen učinek. S trenutnim stanjem, ne samo da
               so mnoge slovenske občine prikrajšane za nove storitve, tudi na tisoče delovnih mest
               sedaj ni aktiviranih.</p>
               <p>Ali torej obstaja možnost, da bi na vašem ministrstvu pripravili rešitve, ki bi te
               stvari pognale v tek?</p>
               <p>Kaj konkretno se da za rešitev teh premnogih patpoložajev na tem področju še storiti
               poleg sprememb zakonodaje o javnem naročanju?</p>
               <p>Slovenska ljudska stranka bi vam z veseljem prisluhnila. Hvala za odgovor.</p>
            </sp>
            <sp xml:id="SDZ5-Redna-27-2011-04-18.sp178">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod minister, izvolite.</p>
            </sp>
            <sp xml:id="SDZ5-Redna-27-2011-04-18.sp179">

               <speaker>DR. FRANC KRIŽANIČ:</speaker>

               <p>Hvala lepa.</p>
               <p>Torej, mi smo se s tem že precej ukvarjali in dejstvo je, ta takrat, ko projekt to
               dopušča in terja, ko gre za nedokončano delo, ki terja hiter zaključek, sicer lahko
               pride do gospodarske škode, je mogoče s pozivom – se pravi, se izvede novo javno
               naročilo brez razpisa s pozivom trem potencialnim ponudnikom. V obratnem primeru je
               treba takoj iti v nov javni razpis, ga z najkrajšimi možnimi roki izvesti, pridobiti
               novega izvajalca, se pozanimati, da je kvaliteten, da je dovolj močan, in projekt
               končati.</p>
               <p>Imamo pa sedaj agencijo za javna naročila, ki je profesionalna institucija. Mi smo
               svojega najmočnejšega človeka s tega področja poslali, gospoda Dolinška, tako da naj
               bi zdaj ta agencija svetovala naročnikom, ki se znajdejo v takih težavah, case by
               case, od primerna do primera, kakšna rešitev je najbolj možna in pravno sprejemljiva;
               se pravi, ali je mogoče z direktnim pozivom, kar je zelo hitro izvedljivo, ali del z
               direktnim pozivom in ostalo preko razpisa naprej; to je treba od primerna do primera
               reševati, nikakor pa ni za čakati, treba je takoj reagirati.</p>
            </sp>
            <sp xml:id="SDZ5-Redna-27-2011-04-18.sp180">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospa Brda Pečan bo postavila poslansko vprašanje ministru za šolstvo in šport dr.
               Lukšiču, ki pa ni prisoten. Boste kljub temu postavili vprašanje? Izvolite. Ja, že
               prihaja.</p>
               <p>Izvolite, gospa Pečanova.</p>
            </sp>
            <sp xml:id="SDZ5-Redna-27-2011-04-18.sp181">

               <speaker>BREDA PEČAN:</speaker>

               <p>Hvala za besedo, gospod podpredsednik.</p>
               <p>Gospod minister, postavljam vam vprašanje, tudi v zvezi z objavami v medijih,
               predvsem pa seveda zaradi objavljanja elektronskih gradiv za osnovne in srednje šole
               v Sloveniji.</p>
               <p>S pospešenim uvajanjem elektronskih gradiv v šolski prostor v Sloveniji prispevamo k
               nadaljnjemu razvoju izobraževalnega sistema ter hkrati povečujemo ponudbo podpore ter
               pomoči zaposlenim. Dobri nameni ter aktivnosti po zadnjem obdobju bledijo pod očitki
               ideoloških zlorab, ki so se dogajale na razpisu za javna sredstva, objavljenem še pod
               prejšnjo vlado. V neskladju s prizadevanji evropskih institucij, v nasprotju z
               objektivnimi znanstvenimi spoznanji so bile namreč iz javnih sredstev financirani
               projekti, ki poveličujejo kreacinistično idejo.</p>
               <p>V zvezi s tem vas sprašujem, spoštovani minister za šolstvo in šport dr. Igor
               Lukšič:</p>
               <p>Katere aktivnosti izvajate oziroma načrtujete na ministrstvu za odpravo
               neznanstvenih in s tem tudi nesprejemljivih in nedokazanih idej iz teh gradiv?</p>
               <p>Kaj nameravate storiti glede na izjave vaših sodelavcev v Ministrstvu za šolstvo,
               kot na primer, "religije pač tako gledajo na svet; tudi po svetu so kurikulumi
               odprti, vse je odvisno od učiteljev..."?</p>
               <p>Ob tem pa je dejstvo, da je že leta 2007 Svet Evrope sprejel resolucijo št. 1580, v
               kateri je pozval članice Sveta Evrope, zlasti pa njihove šolske oblasti – torej tudi
               vaše ministrstvo, Ministrstvo za visoko šolstvo, znanost in tehnologijo, spoštovani
               minister –, da branijo in promovirajo znanstvena spoznanja, da ojačajo poučevanje
               začetkov znanosti, njene zgodovine, epistemologije, njenih metod, skupaj s
               poučevanjem objektivnih znanstvenih spoznanj, da naredijo znanost bolj razumljivo,
               privlačno in bližjo realnosti sodobnega sveta, da odločno nasprotujejo poučevanju
               kreacionizma kot znanstvene discipline, izenačene s teorijo evolucije, in splošnemu
               predstavljanju kreacionističnih idej v katerikoli disciplini, razen religij, da
               promovirajo poučevanje evolucije kot temeljne znanstvene teorije v šolskih
               kurikulumih.</p>
               <p>Kako se boste odzvali na pismo Društva biologov?</p>
               <p>Ali boste naročili izvedbo evalvacije učinkov na javnih razpisih izbranih
               projektov?</p>
               <p>Hvala za odgovor.</p>
            </sp>
            <sp xml:id="SDZ5-Redna-27-2011-04-18.sp182">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod minister, izvolite.</p>
            </sp>
            <sp xml:id="SDZ5-Redna-27-2011-04-18.sp183">

               <speaker>DR. IGOR LUKŠIČ:</speaker>

               <p>Hvala za besedo, gospod podpredsednik.</p>
               <p>Ministrstvo za šolstvo in šport sofinancira elektronska gradiva na internetu od leta
               1997, ko je objavilo prve natečaje za time učiteljev za pripravo brezplačnih in
               prosto dostopnih interaktivnih in multimedijskih elektronskih gradiv na internetu. Od
               leta 2004 ministrstvo razvoj elektronskih gradiv sofinancira v okviru dejavnosti
               Evropskega socialnega sklada. Do danes so bili izvedeni trije javni razpisi, in sicer
               v letu 2006 v višini dva milijona in 180 tisoč evrov, v letu 2007 dva milijona 810
               tisoč evrov in v letu 2008 je bilo razpisanih 6 milijonov evrov. Torej, vse to v času
               prejšnje vlade. Od tega je bilo porabljenih 4,8 milijonov evrov. Namen javnih
               razpisov je bil povečati ponudbo izobraževanja, torej seminarji, delavnice in
               strokovna srečanja, svetovanja in didaktične ter tehnične podpore in pomoči
               vzgojiteljem, učiteljem, ravnateljem in drugim delavcem v izobraževanju na področju
               uporabe informacijsko-komunikacijske tehnologije pri poučevanju in učenju. Del
               razpisanih dejavnosti je bil tudi sofinanciranje razvoja elektronskih gradiv, ki so
               dosegljiva na internetu in izvedba seminarjev za uporabo teh gradiv. Razpisana so
               bila z učnimi načrti, usklajena multimedijska in interaktivna elektronska gradiva.
               Nastala elektronska gradiva in druga gradiva so poleg izobraževanja učiteljev
               namenjena tudi brezplačni uporabi v vzgojno-izobraževalnem procesu, torej podpori
               izvedbe obstoječih izobraževalnih programov. Elektronska gradiva lahko pripomorejo
               tudi k zmanjševanju tiskanih gradiv, ki jih uporabljajo učenci. Na daljši rok lahko z
               njimi staršem znižamo stroške in zmanjšamo težo šolskih torb. Mi smo poskušali, že
               nekaj časa se trudimo, da bi elektronska gradiva dvignili v višji status in iz tega
               naredili elektronske učbenike, zato smo naredili tudi nek pravilnik, po katerem bi
               bilo to mogoče. Torej, to je ta zelo tehničen del.</p>
               <p>Strokovnost gradiv se zagotavlja tako, da se prek razpisa predpišejo pogoji, ki
               zahtevajo strokoven tim v vseh ozirih, torej, ko gre za biologijo, morajo biti zraven
               biologi in tudi tisti, ki se spoznajo na programiranje, tako da je gradivo dejansko
               elektronsko, da ni samo prevod, ali pa prepis, ali pa na elektronski način
               posredovano siceršnje gradivo, ki ga imamo drugače v knjižni obliki.</p>
               <p>Postopek recenziranja je predviden tudi v primeru tega projekta, kjer so nastajala
               elektronska gradiva. Vendar je to konkretno gradivo, o katerem tu teče beseda,
               recenziral samo en recenzent. In prav zato, ko sprašujete, kaj bom naredil, sem
               naročil ponovno recenzijo gradiva in umik spornih gradiv oziroma delov tega gradiva.
               Hkrati sem Zavodu Republike Slovenije za šolstvo naročil pregled vseh gradiv, ki so
               nastala v okviru projekta in pri izvedbi strokovnega pregleda bo Zavod za šolstvo,
               seveda, v celoti upošteval smernice resolucije 1580 Sveta Evrope, o katerem ste,
               spoštovana poslanka, tu govorili.</p>
               <p>Na podlagi opozoril v zvezi s strokovnimi napakami v učbenikih želim zaostriti
               recenzentskega postopke tudi na tem področju in predlagati spremembo pravilnika, po
               kateri bodo sklepi o potrditvi učbenika, kjer so ugotovljene strokovne napake,
               razveljavljeni. Sedaj se nam podobno dogaja, recimo, kot v tem postopku, da založbe
               predlagajo recenzente in založbe plačajo recenzente. Tako imamo problem ne samo v teh
               elektronskih gradivih, ampak imamo problem tudi pri učbenikih. To je gotovo ena
               zgodba, ki se je moramo resno lotiti. Hvala.</p>
            </sp>
            <sp xml:id="SDZ5-Redna-27-2011-04-18.sp184">

               <speaker>PODPREDSEDNIK MAG. VASJA KLAVORA:</speaker>

               <p>Želite še dopolnilni odgovor, gospa poslanka?</p>
               <p>Prosim.</p>
            </sp>
            <sp xml:id="SDZ5-Redna-27-2011-04-18.sp185">

               <speaker>BREDA PEČAN:</speaker>

               <p>Pri pregledovanju spletne strani ministrstva, kjer sem odprla tudi učbenik oziroma
               elektronsko spletno gradivo za predmet kultura in vera za srednje šole, sem
               ugotovila, da je pravzaprav država financirala učbenik, zelo dober učbenik sicer,
               ampak seveda ocena zelo dobrega učbenika je to s stališča duhovnikov, župnikov,
               tistih, ki imajo katehezo v cerkvi. Namreč, gre za to, da to ni nič drugega kot zelo
               dober učbenik verouka. Da ne govorimo o tem, da je za srednješolce sicer, se pravi na
               višji stopnji, kot je to za osnovnošolce, da ne govorimo o tem, da je ta učbenik z
               linkom vezan na spletno stran nekega pravoslavnega duhovnika, ki zelo zaničevalno
               govori o teoriji evolucije in ki govori o tem, da je Darwin bil – to vemo, kar je že
               bilo v časopisih tudi napisano – čisto navaden skorumpiran prostozidar. To, da je
               prostozidar, me niti ne moti, ampak to, da bi bil pa skorumpiran, pa seveda absolutno
               ne verjamem in tudi bi moral kakšne dokaze govoriti. Da ne govorim o tem, na kakšen
               način je prikazoval razvoj človeške vrste.</p>
               <p>Ali je sploh dopustno, da država financira pripravo spletnih gradiv za poučevanje
               veroučnih vsebin v srednjih šolah, glede na to, da imamo v ustavi jasno določeno
               ločitev države od Cerkve?</p>
               <p>Hvala.</p>
            </sp>
            <sp xml:id="SDZ5-Redna-27-2011-04-18.sp186">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, izvolite.</p>
            </sp>
            <sp xml:id="SDZ5-Redna-27-2011-04-18.sp187">

               <speaker>DR. IGOR LUKŠIČ:</speaker>

               <p>Hvala, predsedujoči.</p>
               <p>Gre za neko dilemo, pred katero so bili razpisovalci. Takrat so razpisali projekt za
               e-gradiva za vse predmete, ki se poučujejo v naših šolah, in niso imeli potem
               nobenega razloga, da bi katerikoli predmet izločili. Tukaj je govora o predmetu, ki
               se poučuje samo na zasebnih srednjih šolah. Ko je pač procedura stekla, niso imeli
               razloga več, da bi to naredili.</p>
               <p>Dilema še vedno ostaja, ki je vezana tudi na interpretacijo ustave. Torej, ali je
               prav, da iz javnih sredstev plačujemo elektronska gradiva iz evropskih skladov tudi
               za zasebne šole? O tem imamo lahko takšna ali drugačna mnenja. Jaz bom pogledal,
               kakšne so pravne osnove. Mi, če bomo šli v kakšen razpis, bomo to izkušnjo
               upoštevali. In če bi se že odločili za to, torej, da je pravna osnova za to, da
               razpisujemo tudi za tovrstne predmete, bomo potem to vsaj označili z neko zvezdico,
               tako da bo jasno, za kaj gre. Če pa seveda bo ugotovljeno, da za to pravne osnove ni,
               in je, recimo, intenca, ki je bila tukaj v vprašanju, jasno podkrepljena, se pravi,
               iz teh sredstev ne moremo tega plačevati, potem pa bomo tudi v razpisu jasno rekli,
               da gre samo za predmete, ki so v javnih šolah, ne pa tudi v zasebnih šolah.
               Hvala.</p>
            </sp>
            <sp xml:id="SDZ5-Redna-27-2011-04-18.sp188">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Gospa mag. Majda Potrata bo postavila poslansko vprašanje ministru za šolstvo in
               šport dr. Igorju Lukšiču.</p>
               <p>Izvolite.</p>
            </sp>
            <sp xml:id="SDZ5-Redna-27-2011-04-18.sp189">

               <speaker>MAG. MAJDA POTRATA:</speaker>

               <p>Hvala za besedo, gospod podpredsednik, spoštovana ministra, kolegici in kolegi!</p>
               <p>V svojem nastopnem govoru na matičnem delovnem telesu ste, spoštovani minister, kot
               svojo prioriteto napovedali umiritev šolskega polja in res je poseganje politike v
               šolsko polje dopustno predvsem zato, da omogoči čim boljše pogoje za delo učiteljev
               in učencev ter dodaja motivacijo za dvigovanje kakovosti izobraževanja. Dober šolski
               sistem pa je zgrajen na visoki stopnji avtonomije šol in stroke. Ker je vse večje
               spremembe treba vpeljati previdno, postopno in z največjo stopnjo soglasja stroke in
               javnosti, je toliko bolj pomembno, da je ministrstvo sledilo tej usmeritvi in zbralo
               veliko število strokovnjakov, menda jih je okoli 130, večinoma teoretikov, v skupino
               pod vodstvom dr. Janeza Kreka. Nacionalna strokovna skupina za Belo knjigo o vzgoji
               in izobraževanju je 1. aprila predstavila dokument, oprt na raziskave in posvete, v
               katerem prikazuje razmere v celotni vertikali izobraževalnega sistema od vrtcev do
               izobraževanja odraslih in predlaga nove rešitve. Dokument poziva k večji kakovosti in
               vztrajanju pri dovolj visokih standardih in povečanju zahtevnosti šole. Cilje je
               torej, da bi šola postala resna, zahtevna in odlična. Kakovost šolskega sistema pa
               moramo meriti tudi po vzgojnih in socialnih učinkih.</p>
               <p>Zato vas, gospod minister, sprašujem:</p>
               <p>Kako ocenjujete osnutek Bele knjige, s katerimi aktivnostmi boste na ministrstvu
               spodbudili široko javno razpravo?</p>
               <p>Kdaj lahko pričakujemo prenos nekaterih rešitev v zakon?</p>
               <p>Hvala za odgovor.</p>
            </sp>
            <sp xml:id="SDZ5-Redna-27-2011-04-18.sp190">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, imate besedo.</p>
            </sp>
            <sp xml:id="SDZ5-Redna-27-2011-04-18.sp191">

               <speaker>DR. IGOR LUKŠIČ:</speaker>

               <p>Hvala lepa za besedo. Hvala lepa za vprašanje.</p>
               <p>Torej, gre za velik projekt, ki je trajal dve leti, ki je velik projekt v več
               ozirih. Eden je vezan na šolsko polje, se pravi, na to, da je prvič stroka na ta
               način dobila besedo. Torej, avtonomija strokovnega polja je bila to do sedaj do
               najvišje mere izpričana. To, kar je minister naredil, je imenoval samo nosilca
               projekta, torej dekana Pedagoške fakultete v Ljubljani, ki je potem sam predlagal
               ekipo 22 profesorjev, docentov, izrednih profesorjev in potem podskupine, ki so v
               formalnem delu segle do 120 posameznikov. Potem je bila v delo vključena še vrsta
               drugih ljudi na posvetih, vključili so ravnatelje, vključili so učitelje, delali so
               ankete v šoli z zaposlenimi, tako da je preverjanje stališče res bilo zelo široko.
               Sedaj je na vrsti javna razprava. Mnogi se bojijo, da je s tem, kar je ponujeno v tem
               predlogu ekspertov, zadeva končana. Ni končana! Bela knjiga je objavljena na
               internetnih straneh, vsak lahko komentira, daje predloge kot posameznik ali pa kot
               skupine. V šolskem polju so o tem že razpravljali na strokovnem svetu Republike
               Slovenije za šolstvo. Dal sem nalogo, da vsi zavodi za šolstvo, vsi, ki imajo nek
               strokovni potencial na ministrstvu, na Centru za poklicno izobraževanje, na
               Andragoškem centru, na vseh drugih fakultetah, da se v to vključijo in o tem izrečejo
               svojo mnenje ali pa dajo amandmajske pripombe. Nekateri so se odzvali neupravičeno;
               recimo, danes sem novo dobil pisno z oddelka za pedagogiko filozofske fakultete, da
               niso imeli še prave besede, itd., nekateri od njih so bili celo imenovani. Eden od
               njih je bil celo imenovan v skupino in je potem odstopil, eni so prišli do konca
               skoraj, pa so odstopili.</p>
               <p>Skratka, prostor je odprt, ga ne zapiramo, ker bi radi tudi dobili dokument, ki bo
               užival v širši javnosti, se pravi, najprej v ožjih strokah, ki so po fakultetah, v
               širših strokah, ki so po zavodih, po naših šolah, se pravi, tudi pri praktikih, in
               seveda tudi v politični javnosti en velik konsenz, da vemo, kakšno je stanje, da
               delimo neko skupno oceno o tem, kje smo na področju šolstva danes v Sloveniji, kje so
               naše glavne hibe, kje so glavne prednosti in kako naprej. Mi smo se že takrat s
               skupino, jaz sem se dogovoril s kolegom Krekom, da bo sodeloval s svojimi kolegi pri
               vseh razpravah o predlogih zakona. Tako, recimo, o Zakonu o posebnih potrebah so
               sodelovali, pri Zakonu o osnovni šoli in zdaj pri zakonih, ki jih še pripravljamo –
               pri spremembi Zakona o organiziranju in financiranju šolstva, in bomo videli, koliko
               bomo daleč prišli tudi pri Zakonu o učiteljih. Torej, oni so že bili vključeni v te
               priprave, sodelujejo, tako da tu ne gre za kakšno vprašanje, kaj je prej, se pravi,
               da bi najprej morala biti sprejeta Bela knjiga, pa bi potem šele sledil zakon. Mi smo
               šli – ker veste, mandat traja samo štiri leta, nemogoče bi bilo, da bi čakali, da se
               glede načelnih zadev dogovorimo, pa potem bi to mogoče šele v tretjem našem mandatu
               prišli do zakonskih sprememb. Torej, v izogib temu smo dvotirno vodili proces, tako
               da so bili vsi vključeni in mislim, da glede tega ne bo problemov. Hvala.</p>
            </sp>
            <sp xml:id="SDZ5-Redna-27-2011-04-18.sp192">

               <speaker>PODPREDSEDNIK MAG. VASJA KLAVORA:</speaker>

               <p>Želite dopolnilni odgovor?</p>
               <p>Izvolite.</p>
            </sp>
            <sp xml:id="SDZ5-Redna-27-2011-04-18.sp193">

               <speaker>MAG. MAJDA POTRATA:</speaker>

               <p>Hvala za ta del odgovora. Po javnomnenjskih anketah šolstvo v Sloveniji uživa visoko
               stopnjo zaupanja, kar je precej blagodejno v tej vsesplošni klimi nezaupanja, ampak,
               ko sem pregledovala Ogledalo Vladi 2009–2010, ki ga je pripravil PIC in so povzetki
               rezultatov tudi o tem, kakšna je ta komunikacija med stroko, civilno družbo in Vlado,
               se mi zastavlja vprašanje.</p>
               <p>Ko spremljam prve odzive na objavo osnutka Bele knjige, vidim, da so že zdaj precej
               polarizirani, zlasti pa, recimo, če vidim, katera vprašanja so posebej omenjena; in
               to takšna, ki utegnejo predlogom v Beli knjigi že v naprej pripraviti zelo neprijetno
               popotnico. Če vam preberem samo naslov iz današnjega časopisa, Namesto brezplačnega
               vrtca 50 % popust, je to že pripravljanje situacije, da vidijo vse črno in se
               pripravi negativno vzdušje za sprejem tega dokumenta, ki pa je v bistvu, vsaj tako ga
               jaz vidim, strateški dokument in skuša odgovarjati na vprašanje in razreševati to
               dilemo, ali prijazno ali zahtevno šolo, in bomo spet imeli zelo razdeljeno vprašanje.
               Kar naprej se nam zdaj nekatere deviacije ali anomalije pojavljajo tudi, kot nekateri
               menijo, kot posledica permisivne vzgoje, pa je sploh vprašanje, ali smo permisivno
               vzgojo prav definirali. In smo spet med permisivno in opresivno vzgojo in tako
               naprej.</p>
               <p>Torej, odpirajo se številna vprašanja, morebiti niso zdaj v javnosti odprta
               prava:</p>
               <p>Kako storiti, da bi se preprečil tak negativen vzgon ali negativna popotnica tudi
               temu dokumentu?</p>
            </sp>
            <sp xml:id="SDZ5-Redna-27-2011-04-18.sp194">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister.</p>
            </sp>
            <sp xml:id="SDZ5-Redna-27-2011-04-18.sp195">

               <speaker>DR. IGOR LUKŠIČ:</speaker>

               <p>To res vprašanje za več kot milijon dolarjev. Če bi prišel do tega odgovora, bi ga
               najprej posredoval kolegu Svetliku, ki bi ga najprej rabil glede na stanje odnosa do
               zakonov, ki jih je on predlagal in ki jih je Državni zbor že sprejel. Smo v neki
               klimi, kjer je to težko pričakovati, da ne bodo iz tega naredili, iz celotne zgodbe,
               nekateri posamezniki ali celo kakšne organizirane skupine nek, lahko rečemo, masaker;
               ampak to je tvegano v politiki. Ko se nekateri trudimo, da bi dosegali visoko stopnjo
               soglasja in ljudi združevati okoli skupnih projektov, se nekateri trudijo dokazovati,
               da je to nesmiselno početje.</p>
               <p>Ampak ne glede na to, mislim, da je prava usmeritev vendar, da ljudi združujemo, in
               to je gotovo eden teh projektov, da si izmenjujemo stališča in tudi na ta način
               pripomoremo k iskanju najboljšega za slovenski šolski sistem. Mislim, da je bilo že
               to veliko, da je stroka prevzela nase to breme, da so se lotili tega in so končno
               dali iz rok ta papir, te strani Bele knjige, ker za tem zdaj stojijo. Vem, ker sem to
               spremljal, kakšne težke diskusije so imeli znotraj raznih delovnih skupin in potem
               tudi nacionalnega odbora oziroma komisije. To niso lahke dileme, tudi niso bile za
               njih. Jasno, da bo zdaj javnost potegnila ven samo tiste zadeve, ki so konfliktne.
               Mislim, da se bo tudi v tem dialogu izčistilo, kaj lahko tudi parlament ali pa kaj,
               recimo, večina v Sloveniji podpira in za čem lahko tudi Državni zbor stoji. To, kar
               se predlaga v Beli knjigi, ne pomeni, da bo ministrstvo prevedlo v predloge zakonov.
               To je pač strokovno mnenje, ki bo podvrženo presoji, in bomo potem glede na to, kaj
               uživa podporo, tiste zadeve tudi predlagali. Za kvaliteto razprave pa bomo storili
               vse, da ne bi prevečkrat zdrsnila na prenizek nivo. Hvala.</p>
            </sp>
            <sp xml:id="SDZ5-Redna-27-2011-04-18.sp196">

               <speaker>PODPREDSEDNIK MAG. VASJA KLAVORA:</speaker>

               <p>Gospa mag. Julijana Bizjak Mlakar bo postavila poslansko vprašanje ministru za delo,
               družino in socialne zadeve.</p>
            </sp>
            <sp xml:id="SDZ5-Redna-27-2011-04-18.sp197">

               <speaker>MAG. JULIJANA BIZJAK MLAKAR:</speaker>

               <p>Hvala lepa za besedo, gospod predsedujoči. Spoštovani poslanki in poslanci,
               ministra!</p>
               <p>1. junija letos naj bi pričele veljati nekatere določbe Zakona o socialnovarstvenih
               prejemkih, ki ureja pravico do denarne socialne pomoči in do varstvenega dodatka.
               Težave pri realizaciji nekaterih določb tega zakona kažejo na premalo domišljene
               nekatere rešitve v zakonu, ki je bil zelo na hitro sprejet pred poletnimi dopusti
               lansko leto. Na posledice ob sprejemanju zakona prebivalci, ki jim zakon zmanjšuje
               pravice iz javnih sredstev, tudi poslanci nismo bili opozorjeni in tudi ne dovolj
               pozorni. Naj omenim težave pri realizaciji enotne vstopne točke pri centrih za
               socialno delo in neupravičena zmanjšanja sedanjega obsega pravic določenih skupin
               prebivalcev iz javnih sredstev. Zveza društev Sožitje je pred meseci opozorila, da
               naj bi večina oseb z motnjami v duševnem razvoju in njihove družine izgubile sedanji
               obseg pravic do pomoči države. Njihove zahteve smo pred tedni kot upravičene podprli
               tudi poslanci Socialnih demokratov. Oglašajo se tudi invalidi. Tudi oni so šele sedaj
               ugotovili, da bodo namesto dodatka za tujo nego in pomoč ter nadomestila po novem
               prejemali denarno socialno pomoč. To pomeni močno okrnjen sedanji obseg pravic
               invalidov in posredno tistih, ki zanje skrbijo.</p>
               <p>Skrbijo me še druge socialne posledice zakona, ki jih prinaša preoblikovanje
               varstvenega dodatka, državne pokojnine, nadomestila za invalidnost in dodatka za tujo
               nego in pomoč v socialne varstvene prejemke po novem zakonu.</p>
               <p>Zato vas prosim za odgovore na naslednja vprašanja:</p>
               <p>Kdaj naj bi se realizirala ideja o enotni vstopni točki pri centrih za socialno delo
               in kaj je vzrok težavam?</p>
               <p>Ali boste, kdaj in kako boste realizirali zahteve Zveze društev Sožitje, da ohranijo
               sedanji obseg pravic do pomoči države?</p>
               <p>Katerim drugim skupinam prebivalstva se bi, podobno kot osebam z motnjami v duševnem
               razvoju, znižale pravice iz javnih sredstev, če bi pričele veljati vse določbe tega
               zakona?</p>
               <p>Kako bo ta zakon vplival na socialni položaj upokojencev, ki so prejemniki
               varstvenega dodatka?</p>
               <p>Hvala lepa.</p>
            </sp>
            <sp xml:id="SDZ5-Redna-27-2011-04-18.sp198">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, izvolite.</p>
            </sp>
            <sp xml:id="SDZ5-Redna-27-2011-04-18.sp199">

               <speaker>DR. IVAN SVETLIK:</speaker>

               <p>Hvala lepa. Spoštovani gospod podpredsednik, poslanke in poslanci!</p>
               <p>Na tri vprašanja, ki jih gospa poslanka postavlja, so odgovori naslednji. V vladnem
               postopku je že Predlog zakona o spremembah in dopolnitvah Zakona o uveljavljanju
               pravic iz javnih sredstev, ta je tisti, ki uvaja enotno vstopno točko, ki bi se moral
               začeti izvajati s 1. 6. tega leta, s tem predlogom pa bi njegovo uveljavitev želeli
               prestaviti na 1. 1. 2012. Takrat se bo začela tudi uporaba enotne vstopne točke na
               centrih za socialno delo za vseh 13 pravic iz javnih sredstev. Glavni razlog za to ni
               v tem, da bi bil zakon nedomišljen ali kaj podobnega, ampak predvsem v tem, da smo mi
               vse te rešitve pripravili prej, preden so se ustrezno uredile informacijske baze, na
               podlagi katerih bo ta enotna vstopna točka lahko delovala. Tukaj gre za baze, ki jih
               poseduje GURS, ki jih posreduje šolstvo, visoko šolstvo in tako naprej in brez tega,
               da bi bile te informacijske podlage urejene, dostopne, bi bilo zelo težko potem ta
               zakon uveljaviti. To je glavni razlog, zaradi katerega ta zamik predlagamo.</p>
               <p>Drugič, kar zadeva Zveze društev Sožitje in položaj invalidov. To je urejeno v
               Zakonu o socialnovarstvenih prejemkih, ki naj bi se prav tako začel uporabljati 1. 6.
               letos in je tukaj bil predviden prenos nadomestila za invalidnost v sistem
               socialnovarstvenih prejemkov. Tudi tukaj predlagamo spremembo zakona, s tem da bi
               tudi uveljavitev tega zakona ustrezno premaknili, kot prejšnjega, na 1. 1. 2012. V
               tem predlogu tudi predlagamo, da se do sprejetja zakona, ki bo uredil posebne potrebe
               invalidov oziroma nadomestil, v zdaj veljavni Zakon o družbenem varstvu duševno in
               telesno prizadetih oseb prenos nadomestila za invalidnost v sistem socialnovarstvenih
               prejemkov ne opravi. Se pravi, ostane tako, kot je, potem pa se sprejme posebni zakon
               za to skupino ljudi in se tam zadeva uredi, tako da ne bodo prizadeti.</p>
               <p>Kar pa zadeva tretje vprašanje, naj povem, da s sprejetjem Zakona o
               socialnovarstvenih prejemkih in tudi o upravičenosti do javnih sredstev, nobena
               skupina prebivalstva, ne invalidi z nadomestilom za invalidnost, ne prejemniki
               državne pokojnine, ne prejemniki varstvenega dodatka in te podobne skupine, ne bo v
               manj ugodnem socialnem položaju kot danes, ampak nasprotno; vsi tisti, ki
               izpolnjujejo materialni cenzus za upravičenost do socialnovarstvenega prejemka, bodo
               v bistveno ugodnejšem položaju, saj se ljudem brez dohodkov oziroma z nižjimi dohodki
               z varstvenim dodatkom zagotavljajo sredstva v višini 450 evrov. To je tisto, kar
               določa novo tudi zakon. Invalidne osebe pa bi poleg tega bile upravičene še do
               dodatka za pomoč in strežbo, glede na potrebe pač, in do dodatka za posebne potrebe
               invalidov, ki naj bi ga uredil poseben zakon. Tukaj naj posebej poudarim, da tudi
               tisti, ki imajo nižje pokojnine, ker so jih dobili na podlagi krajše pokojninske
               dobe, pa imajo varstveni dodatek, danes prejemajo skupno precej manj, kot je določeno
               po tem zakonu. 450 evrov je pač tisti minimum, ki ga ta zakon postavlja, seveda pa
               upoštevamo pri tem tudi premoženjsko stanje, to pa je dejstvo. Ampak, gre za celovit
               položaj posameznika, ki pogostokrat pokaže, da ravno v skupini najstarejših ljudi,
               upokojenih oseb je problem, ker do tega zneska ne pridejo in tudi premoženja nimajo.
               In tistim se bo zagotovo položaj izboljšal. Tako nova zakonodaja postavlja v
               ugodnejši položaj osebe, kot so, recimo, kmečki upokojenci ali druge podobne
               kategorije oseb, ki pač nimajo drugih virov, kot samo njihovo pokojnino; torej tiste
               osebe, ki so bile zavarovane za manjši obseg pravic na področju pokojninskega in
               invalidskega zavarovanja.</p>
               <p>Hkrati še dodajam, da se za aktivne prejemnike denarne socialne pomoči, ki se
               vključujejo v psihosocialne programe, programe aktivne politike zaposlovanja oziroma
               so delovno aktivni v določenem obsegu, pa uvaja še cela vrsta spodbud, ki jim
               omogočajo, da povečajo mesečni znesek sredstev, ki jih prejemajo, do tretjine oziroma
               tudi za eno polovico, odvisno od tega, za katero kategorijo gre. Tako bodo s svojo
               aktivnosti lahko tisti, ki so dela zmožni, ta dohodek povečali. Hvala lepa.</p>
            </sp>
            <sp xml:id="SDZ5-Redna-27-2011-04-18.sp200">

               <speaker>PODPREDSEDNIK MAG. VASJA KLAVORA:</speaker>

               <p>Želite še dopolnilni odgovor?</p>
               <p>Izvolite.</p>
            </sp>
            <sp xml:id="SDZ5-Redna-27-2011-04-18.sp201">

               <speaker>MAG. JULIJANA BIZJAK MLAKAR:</speaker>

               <p>Hvala lepa. Za ta odgovor se vam najlepše zahvaljujem.</p>
               <p>Vesela sem, da ste hitro odreagirali, ko gre za sožitje in tudi ko gre za invalide.
               Bi pa vseeno prosila, glede na to, da se bo uveljavitev zakona tako zamaknila do 1.
               1. 2012, da se še natančno pregleda, kaj je z ostalimi skupinami prebivalstva.
               Namreč, ta zakon precej zaostruje zahteve, po katerih se lahko sploh pride do
               socialne pomoči države. Tam je naštetih tudi ogromno krivdnih razlogov, ki nekako
               postavljajo socialnega delavca v vlogo sodnika in dajejo državi oziroma temu delavcu
               pravico odkloniti posamezniku, ki je tudi brez vseh dohodkov, tudi tisto minimalno
               pomoč v višini 288 evrov, čeprav vemo, da se s to pomočjo ne da preživeti.Poleg tega
               bi opozorila še na to spremembo, da je po novem ta pomoč države v bistvu samo kredit,
               ki ga bo država po smrti osebe, ki je denarno pomoč prejemala, poračunala iz njenega
               premoženja.</p>
               <p>Skratka, ker je na razpolago še čas do uveljavitve tega zakona, mislim, da bi bilo
               dobro preveriti:</p>
               <p>Kaj je pravzaprav s temi pravicami teh ljudi, ki imajo nek socialni status?</p>
               <p>Kaj bo potem z njimi, da se nam ne bi čez pol leta pojavile nove skupine ljudi, za
               katere bi ugotovili, da so prizadeti?</p>
               <p>Hvala lepa.</p>
            </sp>
            <sp xml:id="SDZ5-Redna-27-2011-04-18.sp202">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, izvolite.</p>
            </sp>
            <sp xml:id="SDZ5-Redna-27-2011-04-18.sp203">

               <speaker>DR. IVAN SVETLIK:</speaker>

               <p>Če dovolite, bi še pojasnil naslednje. Ravno enotna vstopna točka in informatizacija
               tega sistema bo zagotovila, da ne bo treba uporabljati veliko diskrecije s strani
               uradnikov oziroma tistih, ki bodo te pomoči dodajali. Se pravi, ta pravila in tudi
               zakon jih pravzaprav opredeljuje, zaradi tega glede na celovit materialni in
               ekonomski položaj posameznika postavljajo ljudi res v bolj enakopraven položaj, kot
               pa to velja danes, ko teh informacij ne upoštevamo.</p>
               <p>Drugo, kar odpirate in je bilo deležno precejšnje pozornosti doslej, pa verjetno bo
               tudi še v prihodnje, je pa vprašanje upoštevanja zares celovitega materialnega
               položaja. Doslej se je predvsem upošteval dohodek posameznika in tukaj smo
               zasledovali in zasledujemo načelo socialne pravičnosti; torej na eni strani je treba
               upoštevati nek življenjski minimum, ki ga država mora zagotavljati vsakemu
               posamezniku, da lahko skrbi za svoje temeljne potrebe, in ta minimum je bil ocenjen
               na 450 evrov mesečno. Seveda je pa na drugi strani lahko situacija, ko – če bi
               upoštevali samo njegov dohodek, tisto, kar ima na računu, ne pa vsega ostalega
               premoženja,– pridemo pa v položaj, na katerega ste, spoštovani poslanci, velikokrat
               opozarjali, da nekdo prejema celo vrsto socialnih transferov, ob tem ima pa veliko
               premoženja, nepremičnin, drage avtomobile in podobno. Če tega ne upoštevamo – in tega
               doslej pogostokrat nismo –, potem smo izrazito socialno nepravični do tistih, ki
               morajo s tistim minimumom preživeti. In če to delamo za eno skupino ljudi, potem
               moramo za vse, da bodo vsi v enakem položaju. Tako je upoštevanje premoženja v tem
               smislu, kot navajate, z zakonom predvideno, vendar posameznik, ki je potreben te
               pomoči, zaradi tega ne bo v ničemer prikrajšan. Prikrajšani bodo kvečjemu njegovi
               dediči, ampak njegovi dediči so danes v položaju, ko mu lahko pomagajo namesto države
               in v tem smislu bodo tudi oni potem udeleženi pri dedovanju. V tem je izpeljava
               načela socialne pravičnosti. Hvala lepa.</p>
            </sp>
            <sp xml:id="SDZ5-Redna-27-2011-04-18.sp204">

               <speaker>PODPREDSEDNIK MAG. VASJA KLAVORA:</speaker>

               <p>Prehajamo na drugi krog vprašanj poslancev. Poslansko vprašanje ministru za promet,
               ki je danes opravičeno odsoten, bo postavil gospod Ivan Grill.</p>
               <p>Izvolite.</p>
            </sp>
            <sp xml:id="SDZ5-Redna-27-2011-04-18.sp205">

               <speaker>IVAN GRILL:</speaker>

               <p>Hvala lepa.</p>
               <p>Pa bi že uvodoma napovedal oziroma prosil, da dobim na naslednji seji ustni odgovor.</p>
               <p>Bom pa začel s koncem tega vprašanja, in sicer želim vprašati gospoda ministra:</p>
               <p>Ali obstaja sistemski pristop ugotavljanja prekomernega hrupa, ki mora temeljiti na
               strokovnih in neodvisnih meritvah hrupa in pripravljenosti, da se v primeru
               prekomernega hrupa sanirajo obstoječe protihrupne pregrade in se namestijo nove?</p>
               <p>V mislih imam hrup, ki ga povzroča promet na avtocestah. To moje vprašanje je v
               bistvu nadgradnja pisnega poslanskega vprašanja, ki sem ga ministru naslovil v mesecu
               januarju. Njegov odgovor, ki so mu ga očitno pripravili na Darsu, je, lahko rečem, za
               mene nezadovoljiv in odraža pišmeuharski odnos Darsa do tega zagotovo perečega
               problema ljudi, ki živijo ob avtocestah.</p>
               <p>Bom konkretno opisal en primer, ki pa je zagotovo splošen za celo Slovenijo.
               Protihrupne ograde so zagotovo nujno potrebne tam, kjer se pač na podlagi prometa ta
               hrup širi v naselje, kjer moti ljudi in zmanjšuje kvaliteto življenja in nemalokrat
               jim seveda tudi onemogoča počitek, predvsem ponoči. Konkreten primer, gre za Stražno
               pri Mačkovcu v Novem mestu, kjer so krajani opozarjali, da je hrup prekomeren.
               Delavci oziroma izvajalci s strani Darsa so opravljali neke meritve hrupa in to je
               bilo za njih potem argument, da hrupa ni dovolj, kar seveda ne drži. Sam sem
               preverjal in tam je izredno moteč hrup. Še posebej glede na to, da so bile meritve
               opravljene leta 2008 in je sedaj v treh letih veliko protihrupnih naravnih ovir, ker
               gre za posedanje zemljišč, sedaj že povsem v drugačnem stanju kot takrat, je ta hrup
               bistveno višji kot sicer.</p>
               <p>Druga okoliščina, ki se v tem času pojavlja, je ta, da so ravno tako s strani Darsa
               postavili protihrupne ograde, ki namesto da bi absorbirale hrup – postavili so jih
               samo na eni strani avtoceste –, le-te hrup odbijajo, in to ravno zopet v to naselje
               Stražna Mačkovec pri Novem mestu. To pomeni, da gre za neprofesionalen odnos,
               neprofesionalen pristop, predvsem pa je moteč odgovor, kjer piše, da zaenkrat Dars ne
               načrtuje nobenih aktivnosti, da bi se ta zadeva tudi uredila. Zato sprašujem gospoda
               ministra, da s svojo avtoriteto doseže pri Darsu, da povsod res strokovno pristopi k
               pritožbam prebivalcev, ki jih ta hrup seveda moti, da se ugotovi hrup, predvsem pa,
               da se gre v izvajanje oziroma saniranje vseh tistih protihrupnih ograd, ki svojega
               delovanja ne opravijo, in da se namestijo nove tam, kjer je to tudi upravičeno in
               potrebno. Že vnaprej se mu zahvaljujem za odgovor. Hvala lepa.</p>
            </sp>
            <sp xml:id="SDZ5-Redna-27-2011-04-18.sp206">

               <speaker>PODPREDSEDNIK MAG. VASJA KLAVORA:</speaker>

               <p>Gospod Janez Ribič bo postavil poslansko vprašanje ministru za promet dr. Patricku
               Vlačiču, ki je danes upravičeno odsoten.</p>
               <p>Izvolite.</p>
            </sp>
            <sp xml:id="SDZ5-Redna-27-2011-04-18.sp207">

               <speaker>JANEZ RIBIČ:</speaker>

               <p>Hvala za besedo. Spoštovane poslanke, gospod poslanec, spoštovani minister za promet
               dr. Patrick Vlačič!</p>
               <p>Dars se je ob začetku gradnje pomurske avtoceste pogodbeno zavezal, da bo po
               končanju del na avtocesti saniral lokalne ceste, ki bodo uničene, zaradi prometa
               težke gradbene mehanizacije ob izvajanju gradnje avtoceste. Od prizadetih lokalnih
               območij sem seznanjen, da se to ni zgodilo. Da bi bila situacija še bolj zapletena,
               smo v zadnjem času kar po tekočem traku priča stečajem gradbenih podjetij, ki so
               izvajala dela na avtocesti in katerim je očitno ta naloga bila zaupana. Sanacija
               lokalnih cest se marsikje ni še niti začela, kjer pa se je, so se zaradi omenjenih
               težav gradbenih podjetij dela zaustavila sredi izvedbe in smo priča nedokončanim
               gradbiščem in tako še dodatni nejevolji lokalnega okolja.</p>
               <p>Spoštovanega ministra sprašujem:</p>
               <p>Kakšne rešitve imate pripravljene na ministrstvu za te konkretne težave, torej
               neizvedene obljubljene sanacije uničenih lokalnih cest?</p>
               <p>Kaj konkretno v zvezi s tem lahko obljubite prebivalcem v krajih, ki ležijo ob
               pomurski avtocesti in se z omenjeno težavo vsakodnevno srečujejo?</p>
               <p>Prosim za ustni odgovor gospoda ministra na naslednji seji Državnega zbora. Hvala
               lepa.</p>
            </sp>
            <sp xml:id="SDZ5-Redna-27-2011-04-18.sp208">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>S tem prekinjam to točko dnevnega reda, ki jo bomo nadaljevali v sredo, 20. aprila
               2011, ko bo Državni zbor v okviru glasovanj odločal o predlaganih sklepih.</p>
               <p>Predsedniku Vlade, ministrom in ministricam se zahvaljujem za podane odgovore.</p>
               <p>Prekinjam tudi 27. sejo Državnega zbora, ki jo bomo nadaljevali jutri ob 10.
                  uri. <stage type="time">(SEJA JE BILA PREKINJENA 18. APRILA 2011 OB 19.36.)</stage>
               </p>
            </sp>
         </div>
      </body>
   </text>
</TEI>