<?xml version="1.0" encoding="UTF-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude"
   xml:id="SDZ5-Redna-24-2011-02-02">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref
                     target="http://creativecommons.org/licenses/by/4.0/">Creative Commons
                     Attribution 4.0 International License</ref>.</p>
               <p xml:lang="sl">To delo je ponujeno pod <ref
                     target="http://creativecommons.org/licenses/by/4.0/">Creative Commons Priznanje
                     avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|7692EBD115465A8FC12578A20040C2C5</idno>
               <idno type="URI"
                  >https://www.dz-rs.si/wps/portal/Home/deloDZ/seje/evidenca?mandat=V&amp;type=sz&amp;uid=7692EBD115465A8FC12578A20040C2C5</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ5-Redna-24-2011-02-02.DZ" n="24">
               <name>Redna</name>
               <date when="2011-02-02"/>
            </setting>
         </settingDesc>
         <particDesc>
            <listOrg>
               <org xml:id="SDZ5-Redna-24-2011-02-02.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="5" notBefore="2008-10-15" notAfter="2011-12-15">
                        <label>5. mandat (2008-2011)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">Nadaljevanje 24. seje</stage>
            <stage type="chairman">Sejo so vodili predsednik Državnega zbora dr. Pavel Gantar in
               podpredsednika France Cukjati in Miran Potrč.</stage>
            <stage type="time">Seja se je začela ob 9. uri.</stage>


            <sp xml:id="SDZ5-Redna-24-2011-02-02.sp1">

               <speaker>PREDSEDNIK DR. PAVEL GANTAR:</speaker>

               <p>Spoštovane kolegice poslanke in kolegi poslanci, gospe in gospodje!</p>
               <p>Začenjam z nadaljevanjem 24. seje Državnega zbora.</p>
               <p>Obveščen sem, da se današnjega nadaljevanja seje ne morejo udeležiti naslednje
                  poslanke in poslanci: dr. Andreja Črnak Meglič, Renata Brunskole do 12. ure, mag.
                  Julijana Bizjak Mlakar, Melita Župevc, Anton Anderlič, Miran Györek, Anton Kampuš,
                  Franc Bogovič, Vili Trofenik, Milenko Ziherl do 12. ure, Mirko Brulc od 10. do 15.
                  ure, Janez Ribič, Marijan Križman in Milan Gumzar od 13. ure dalje.</p>
               <p>Vse prisotne lepo pozdravljam.</p>
               <p>Prehajamo na <title>17. TOČKO DNEVNEGA REDA, TO JE NA DRUGO OBRAVNAVO PREDLOGA
                     ZAKONA O SOCIALNEM PODJETNIŠTVU, V OKVIRU REDNEGA POSTOPKA.</title>
               </p>
               <p>Predlog zakona je v obravnavo zboru predložila skupina 46 poslank in poslancev, s
                  prvopodpisano dr. Andrejo Črnak Meglič. Andreja Črnak Meglič je evidentno tu in ni
                  opravičena, zato ji dajem besedo kot predstavnici predlagatelja za dopolnilno
                  obrazložitev zakona.</p>
            </sp>
            <sp xml:id="SDZ5-Redna-24-2011-02-02.sp2">

               <speaker>DR. ANDREJA ČRNAK MEGLIČ:</speaker>

               <p>Dobro jutro! Spoštovani gospod predsednik, gospa državna sekretarka, kolegice in
                  kolegi!</p>
               <p>Pridružila sem se pri tej točki dnevnega reda, čeprav popolnoma okrevala še
                  nisem.</p>
               <p>Zakon o socialnem podjetništvu, ki ga obravnavamo danes, je nastajal med poslanci
                  kot poslanski zakon. Z njim uresničujemo eno od pomembnih zavez, ki smo jih
                  zapisali v koalicijski sporazum, in sicer, da bomo koalicijske stranke krepile
                  socialno podjetništvo in vzpostavile ključne podporne instrumente za njegov razvoj
                  v naši državi. Socialna podjetja so zasnovana in delujejo kot klasična podjetja.
                  Imajo izdelke, storitve, kupce, trge, prihodke in odhodke, vendar pa jih namesto
                  načela maksimiranja dobička vodi uresničevanje načela družbene koristi.</p>
               <p>Pojem socialno podjetje se je v slovenskem prostoru začelo pojavljati šele
                  nedavno, čeprav subjekte, ki izvajajo dejavnost socialnega podjetništva, poznamo
                  že kar nekaj časa, večinoma pod drugimi imeni: društva, zasebni zavodi pa tudi kot
                  klasična podjetja, ki so se uveljavila zlasti pri zaposlovanju težje zaposljivih
                  oseb praviloma invalidov. Socialna podjetja v državah Evropske unije predstavljajo
                  kar 10 % vseh podjetij in zaposlujejo 10 milijonov ljudi. V Sloveniji pa bi
                  število socialnih podjetij lahko preštevali v desetinah. Da bi tudi pri nas lahko
                  spodbudili hitrejši razvoj socialnega podjetništva, smo potrebovali sistemski
                  zakon. Kot tak sistemski zakon je oblikovan osnutek Zakona o socialnem
                  podjetništvu, ki ga obravnavamo danes. Z njim opredeljujemo cilje in načela
                  socialnega podjetništva, dejavnosti socialnega podjetništva, pogoje zaposlovanja v
                  socialnih podjetjih, pristojnosti na področju socialnega podjetništva, način
                  pridobitve in odvzem statusa socialnega podjetja, posebne pogoje poslovanja
                  socialnih podjetij, evidence, ki se vodijo na področju socialnega podjetništva,
                  ter nadzorstvo nad njihovim delovanjem.</p>
               <p>Inštitut socialnega podjetništva, ki ga uvajamo z zakonom, predstavlja nov
                  podjetniški model, s katerim se hkrati uresničujejo ekonomski in socialni cilji.
                  To pomeni razvoj novih družbeno koristnih storitev in izdelkov, integracijo
                  ranljivih skupin na trg dela, saj jim omogoča zaposlitev, do katere te skupine ne
                  morejo priti na običajnem trgu dela, in krepitev socialne kohezije in socialnega
                  kapitala, predvsem na lokalni ravni. V državah članicah se uporablja več modelov
                  pravne organiziranosti. V našem zakonu smo se odločili za uporabo modela odprtih
                  formalnih oblik, za katerega je značilno, da ni določena obvezna pravna
                  organizacijska oblika, pač pa namen, ki ga pri svojem delovanju mora zasledovati
                  organizacija, ki pridobi status socialnega podjetja. To pa je družbeno-koristno
                  delovanje. Status socialnega podjetja lahko pridobijo pravne osebe zasebnega
                  prava, ki niso ustanovljene izključno z namenom pridobivanja dobička in delujejo
                  na neprofiten način. V zakonu sta opredeljena dva tipa socialnih podjetij. Tip A –
                  to so podjetja, v katerih njihovi lastniki želijo prispevati k zagotavljanju
                  družbenih koristi, delujejo na področjih, ki proizvajajo dobrine in storitve, ki
                  so v javnem interesu, in tip B – podjetja, ki delujejo na različnih področjih,
                  družbenokoristni namen njihovega delovanja pa se kaže vključevanju težje in težko
                  zaposljivih posameznikov. Obema tipoma socialnih podjetij pa je skupno to, da
                  ustvarjanje dobička ni izključni in glavni motiv njihovega delovanja. Zakon o
                  socialnem podjetništvu je spodbuden Institucionalne rešitve so stebri, na podlagi
                  katerih se lahko razvija in raste dejavnost socialnih podjetij. Kot opredeljuje
                  zakon, bodo na njegovi podlagi pripravljeni strategija razvoja socialnega
                  podjetništva in letni programi ukrepov, vzpostavljeni pa bodo tudi ključni
                  podporni instrumenti za razvoj socialnih podjetij. Naj omenim le nekatere; sklad
                  za spodbujanje socialnega podjetništva, posebne spodbude za zaposlovanje težje
                  zaposljivih oseb in podobno.</p>
               <p>Prepričani smo, da bo z vzpostavitvijo teh podlag socialno podjetništvo tudi v
                  Sloveniji postalo pomembno dopolnilo tržne ekonomije, instrument aktivne socialne
                  politike in s tem tudi instrument za razvoj bolj kohezivne družbe. Predlagatelji
                  zakona smo si ves čas, odkar je bil zakon vložen v parlamentarno proceduro,
                  prizadevali za čim širše soglasje k zakonu. Zato smo bili veseli tako podpore
                  večine koalicijskih poslancev, podpore matičnega odbora kot tudi tvornega dialoga
                  s predstavniki civilne družbe, odraz česar je tudi posvojitev mnogih predlogov in
                  amandmajev, s katerim mehčamo in izboljšujemo zakonsko besedilo. Naj povemo, da ni
                  obstajala nikakršna podlaga, da smo pač gradili popolnoma inovativen zakon in ga
                  vgrajevali v slovenski pravni red. Hvala lepa.</p>
            </sp>
            <sp xml:id="SDZ5-Redna-24-2011-02-02.sp3">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Predlog zakona je obravnaval Odbor za delo, družino, socialne zadeve in invalide
                  kot matično delovno telo. Besedo dajem za predstavitev poročila odbora članu mag.
                  Štefanu Tislu.</p>
               <p>Prosim.</p>
            </sp>
            <sp xml:id="SDZ5-Redna-24-2011-02-02.sp4">

               <speaker>MAG. ŠTEFAN TISEL:</speaker>

               <p>Vsem lep pozdrav! Spoštovani gospod predsednik, državna sekretarka, poslanke in
                  poslanci!</p>
               <p>Odbor za delo, družino, socialne zadeve in invalide je kot matično delovno telo
                  obravnaval Predlog zakona o socialnem podjetništvu, ki ga je v obravnavo in
                  sprejetje po rednem postopku predložila skupina poslancev s prvopodpisano dr.
                  Andrejo Črnak Meglič. Članice in člani Odbora so k predlogu zakona prejeli
                  številne predloge in pripombe zainteresiranih javnosti, mnenje Zakonodajno-pravne
                  službe in mnenje Državnega sveta ter Vlade. Seji Odbora so prisostvovali
                  predstavniki predlagatelja, predstavnice in predstavniki Vlade z ministrom za
                  delo, družino in socialne zadeve, predstavnik Ministrstva za gospodarstvo,
                  predstavnica Zakonodajno-pravne službe, predstavnik Državnega sveta in številni
                  predstavniki zainteresiranih javnosti. Amandmaje k predlogu zakona sta vložili:
                  Poslanska skupina SDS in Poslanska skupina SLS. Odbor je bil seznanjen z mnenjem
                  Zakonodajno-pravne službe, ki je k predlogu zakona podala konkretne pripombe k
                  posameznim členom in splošne pripombe, med njimi je opozorila, da iz predloga
                  zakona ni povsem jasno, kaj je dejavnost socialnega podjetništva. Odbor je prejel
                  mnenje Vlade in mnenje Komisije Državnega sveta za socialno varstvo, delo,
                  zdravstvo in invalide, ki sta predlog zakona načelno podprla. Odbor je prejel tudi
                  pripombe in številne predloge zainteresiranih javnosti, katerih predstavniki so na
                  seji Odbora tudi sodelovali, nekatere njihove pripombe so bile upoštevane v
                  predlogih za amandmaje Odbora. V uvodni dopolnilni obrazložitvi členov je
                  predstavnica predlagatelja dr. Andreja Črnak Meglič na kratko predstavila temeljne
                  razloge za sprejetje zakona, ki so predlagatelje vodili pri pripravi predloga
                  zakona. V predstavitvi mnenja Zakonodajno-pravne službe je njihova predstavnica
                  povedala, da je bila večina pripomb v pretežnem delu na podlagi usklajevanj
                  upoštevana, s pripravljenimi amandmaji, še vedno pa ni mogoče izključiti pomisleka
                  v segmentu pridobitve statusa socialnega podjetja, ki je povezan z registracijo na
                  sodišču in hkrati tudi s prenehanjem statusa, o katerem pa odloča ministrstvo.</p>
               <p>Prav tako ostaja pomislek glede določitve pogojev, ki jih mora oziroma jih bo
                  morala izpolnjevati pravna oseba, da je nepridobitna in s tem pogojem za socialno
                  podjetje.</p>
               <p>V razpravi je bilo izpostavljeno stališče, da je bila možnost sodelovanja javnosti
                  zožena, da je predlog zakona omejevalen in da bi ga bilo treba dati v javno
                  razpravo. Predstavnica predlagateljev je pojasnila, da so predlog zakona
                  usklajevali dobro leto in pol, da je o vsebini predloga potekala razprava na
                  mnogih posvetih in srečanjih, v zadnjem tednu pa so potekali številni razgovori in
                  delovna srečanja, kjer so s predstavniki zainteresiranih javnosti usklajevali
                  določbe predloga zakona. Rezultat teh usklajevanj so tudi številni predlogi za
                  amandmaje, ki so sicer pripravljeni tudi na podlagi mnenja Zakonodajno-pravne
                  službe, amandmaji vsebinske narave pa so plod prav teh usklajevanj.</p>
               <p>Članice in člani odbora so predlog zakona podprli. Zakon je po njihovem mnenju
                  potreben, saj je to področje treba urediti. Strinjali smo se, da vsebina predloga
                  ne odgovarja na vse izzive, ki jih je treba urediti, predstavlja pa zadostne
                  temelje, da se proces začne. O posameznih členih in vloženih amandmajih so člani
                  Odbora in vabljeni največ razprave namenili predvsem predlaganim rešitvam predloga
                  zakona, ki se nanašajo na 2., 5., 8., 10., 11., 24., 32. in 43. člen. Dogovorjeno
                  je bilo, da se vsebine teh določb ponovno preverijo in po potrebi do druge
                  obravnave na Državnem zboru pripravijo amandmaji.</p>
               <p>Odbor je sprejel amandmaje Poslanske skupine SLS in Poslanske skupine SDS k 2.
                  členu.</p>
               <p>Odbor je na podlagi osmega odstavka 131. člena Poslovnika Državnega zbora sprejel
                  tudi svoje amandmaje. Glede na sprejete amandmaje je pripravljeno besedilo
                  dopolnjenega predloga, ki je sestavni del tega poročila. Hvala.</p>
            </sp>
            <sp xml:id="SDZ5-Redna-24-2011-02-02.sp5">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Za uvodno obrazložitev mnenja Vlade dajem besedo predstavnici Vlade. Besedo ima
                  dr. Anja Kopač Mrak, državna sekretarka na Ministrstvu za delo, družino in
                  socialne zadeve.</p>
               <p>Prosim.</p>
            </sp>
            <sp xml:id="SDZ5-Redna-24-2011-02-02.sp6">

               <speaker>DR. ANJA KOPAČ MRAK:</speaker>

               <p>Hvala za besedo. Spoštovani predsednik, spoštovane poslanke in poslanci!</p>
               <p>Vlada Republike Slovenije Predlog zakona o socialnem podjetništvu, ki je danes v
                  obravnavi, podpira. Posamezna ministrstva, vsako na svojem področju, sicer že
                  izvajajo aktivnosti, ki jih lahko označimo kot ukrepe, ki podpirajo in spodbujajo
                  načela socialnega podjetništva. V okviru teh ukrepov so se že razvili prvi zametki
                  socialnih podjetij v Sloveniji. Kljub že obstoječim ukrepom pa Predlog zakona o
                  socialnem podjetništvu prinaša dodano vrednost, in sicer predvsem v smislu
                  zagotovitve sistemskega pristopa, kakor tudi v smislu večjega medresorsko
                  usklajenega delovanja na tem področju.</p>
               <p>Socialno podjetništvo daje prednost zagotavljanju družbenega blagostanja pred
                  ustvarjanjem dobička in predstavlja nov inovativen koncept reševanja socialnih
                  problemov, ki z uporabo podjetniških veščin dosega socialne cilje. Tudi mednarodne
                  izkušnje potrjujejo, da socialno podjetništvo ponuja uspešen način boja proti
                  socialni izključenosti. Poglavitni cilji predloga zakona so razvoj nevladnega
                  sektorja, socialna vključenost ranljivih skupin, preusmerjanje iz pasivnih v
                  aktivne oblike pomoči, zmanjševanje dela na črno, dvig stopnje zaposlenosti in
                  drugi. Vse to so tudi cilji Ministrstva za delo, družino in socialne zadeve, zato
                  smo se v pripravo zakonskih rešitev na področju tudi vključili.</p>
               <p>Predlog zakona predvideva sprejem strategije, ki bo začrtala srednjeročne cilje na
                  področju razvoja socialnega podjetništva in povezala ukrepe različnih vladnih
                  resorjev. Le-ti bodo vključevali tudi ukrepe za spodbujanje razvoja podpornega
                  okolja, neposredne spodbude za ustanavljanje socialnih podjetij, podporo v
                  začetnih fazah poslovanja, predvsem z usposabljanjem in svetovanjem, kakor tudi
                  spodbude za zaposlovanje ranljivih skupin na trgu dela v socialnih podjetjih.
                  Zakon o socialnem podjetništvu bo tako zagotovil skladno povezavo med načrtovanjem
                  politike, izvajanjem te politike in dodeljevanjem proračunskih sredstev. Zato
                  Vlada Republike Slovenije Predlog zakona o socialnem podjetništvu podpira.
                  Hvala.</p>
            </sp>
            <sp xml:id="SDZ5-Redna-24-2011-02-02.sp7">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Sledi predstavitev stališč poslanskih skupin. Stališče Poslanske skupine
                  Demokratične stranke upokojencev Slovenije bo predstavil Franc Jurša.</p>
               <p>Prosim.</p>
            </sp>
            <sp xml:id="SDZ5-Redna-24-2011-02-02.sp8">

               <speaker>FRANC JURŠA:</speaker>

               <p>Hvala za besedo, gospod predsednik. Lep pozdrav kolegicam in kolegom ter državni
                  sekretarki!</p>
               <p>Temeljni cilj predlaganega zakona je omogočiti načrtovan in skladen razvoj
                  socialnega podjetništva, ki bo sledilo družbenoekonomski situaciji današnjega
                  časa, ko učinkom gospodarske in finančne krize ni mogoče stopiti nasproti zgolj s
                  klasičnimi pristopi k reševanju brezposelnosti, s povečevanjem socialnih
                  transferjev, spodbudami gospodarskemu sektorju in vzdržnostjo tržne ekonomije. V
                  državah zahodnega sveta se socialna ekonomija vse bolj povezuje s konceptom
                  družbene odgovornosti in trajnostnega razvoja. Zato je v marsikateri članici EU
                  socialna ekonomija že na dosti višjem nivoju kot pri nas. Pri nas zametki
                  socialnega podjetništva sicer že obstajajo. Je pa to področje praktično še v
                  globokih povojih.</p>
               <p>Kot sopodpisniki zakona v naši poslanski skupini menimo, da je treba področje
                  socialnega podjetništva dograditi in razširiti njegov pomen in dejavnosti tako, da
                  se kot vmesna možnost proti tržno naravnanemu gospodarstvu razvije neprofitno
                  podjetništvo, ki sledi konceptu večje družbene odgovornosti in ima posluh za
                  ogrožene skupine prebivalstva, socialno in družbeno potisnjene v ozadje. Le-ti so
                  v kontekstu celotnega zakona zajeti kot deležniki zakona v dvojnem smislu: v
                  smislu uporabnikov storitev in proizvodov, ki jih bo neko socialno podjetje nudilo
                  na trgu in v smislu bolj odprtih možnosti za njihovo zaposlitev.</p>
               <p>V naši poslanski skupini smo ocenili, da je skozi večplastnost učinkov, ki jih bo
                  ta zakon prinesel, bistveno to, da se spozna in prizna, da bo nova oblika
                  podjetništva v javnem interesu – interesu družbe kot celote. Tako je treba
                  prispevek socialnega podjetništva v luči splošne družbene koristi videti skozi
                  dejavnosti, ki bodo omogočile ponudbo storitev in proizvodov, ki jih klasična
                  tržna ekonomija ne nudi ali pa le-te niso dostopne socialno ogroženim. Zlasti je
                  važno, da vidimo koristnost socialnega podjetništva v tem, da se dajejo večje
                  možnosti zaposlovanja brezposelnim ranljivim skupinam oseb, ki imajo na trgu dela
                  slabe ali celo nikakršnih zaposlitvenih možnosti; to so, recimo, dolgotrajno
                  brezposelni, invalidi, starejši brezposelni, iskalci prve zaposlitve po zaključku
                  šolanja, tisti brez izobrazbe, pripadniki romske skupnosti, odvisniki in
                  brezdomci.</p>
               <p>Zakon predvideva odprt model socialnega podjetništva, zakonska opredelitev ni
                  omejena glede na statusno obliko podjetja oziroma nosilca dejavnosti – bistveno
                  je, da bodo nosilci ustrezali definiciji socialnega podjetništva, kot je izčrpno
                  opredeljeno in pogojevano v zakonu. To, kar je pomembno, da se bo poslanstvo
                  socialnega podjetništva lahko uresničevalo, pa je vsekakor soudeležba države v
                  smislu zagotavljanja finančnih spodbud in podpor. Tako zakon predvideva več
                  sklopov spodbud in sicer: za lažje zaposlovanje težje zaposljivih oseb, za
                  ustvarjanje ugodnega podjetniškega okolja skozi davčne in stroškovne olajšave,
                  spodbude pa se kažejo tudi skozi določene prednosti pri javnih naročilih. Socialna
                  podjetja bodo imela posebne pogoje poslovanja: ločeno vodenje dejavnosti in
                  finančnega poslovanja za tisti del dejavnosti, ki je ne bo opravljalo v sklopu
                  dejavnosti socialnega podjetništva. To je nujno za transparentnost nad poslovanjem
                  in namensko porabo vseh pridobljenih sredstev iz naslova državnih pomoči.</p>
               <p>V Poslanski skupini podpiramo zakon, saj sistemska ureditev omogoča boljši razvoj
                  socialnega podjetništva, ki je pri nas sicer že prisotno, vendar več ali manj
                  projektno oziroma pilotsko, videti pa je, da dobro uspeva. Nujno je, da se proces
                  razvoja socialnega podjetništva čim prej začne. Res pa je, da učinkov ne moremo
                  pričakovati takoj, pač pa se bodo pokazale šele na daljši rok, hkrati pa bo
                  verjetno treba tudi sproti ob uvajanju v praksi kakšne rešitve še dopolnjevati.
                  Hvala lepa.</p>
            </sp>
            <sp xml:id="SDZ5-Redna-24-2011-02-02.sp9">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Socialne stranke bo predstavil Bogdan Barovič.</p>
               <p>Prosim.</p>
            </sp>
            <sp xml:id="SDZ5-Redna-24-2011-02-02.sp10">

               <speaker>BOGDAN BAROVIČ:</speaker>

               <p>Dobro jutro. Hvala za besedo, gospod predsednik. Spoštovane kolegice, kolegi!</p>
               <p>V Slovenski nacionalni stranki ocenjujemo, da je Predlog zakona o socialnem
                  podjetništvu potreben in ga bomo tudi podprli. Namen in cilj zakona je sicer lepo
                  opredeljen v samem zakonu s strani predlagatelja, seveda pa ima veliko tudi drugih
                  koristi. Torej, osnovno načelo predloga zakona mi pozdravljamo, ker je namen
                  ustanovitve pretežno ali izključno za proizvodnjo in prodajo in storitve, kjer se
                  zaposlujejo najbolj ranljive skupine ljudi, in ni namenjen zgolj in samo oziroma
                  namenjena dejavnost pridobivanju dobičkov. Po drugi strani pozdravljamo v
                  Slovenski nacionalni stranki tudi bonitete, ki jih prinaša, in sicer olajšave pri
                  davku, prednost pri javnih naročilih, povrnitve plačila socialnih prispevkov in –
                  predvsem za nas je pomembno – subvencije za zaposlovanje. Zakaj? Mi vsi vemo, pa
                  si včasih zatiskamo oči, da je v Sloveniji pri 110 tisoč brezposelnih veliko
                  takšnih brezposelnih, ki jim je hudo, ker so doma, ki se čutijo družbeno
                  nekoristne, kljub temu, da prejemajo državno in socialno pomoč 500, 600, 700
                  evrov. Imamo pa, bodimo odkriti in pošteni, tudi ljudi, ki seveda uživajo ob tem,
                  da doma sedijo in čakajo na 700, 600, 500 evrov za nedelo in se ga branijo z vsemi
                  rokami. Tudi takšni ljudje so. Mislim, da bo ta zakon omogočil, da bodo tisti
                  ljudje, ki jih boli to, da morajo biti doma, ki se čutijo družbeno nekoristne, da
                  bodo ti srečni, ker bodo lahko delali, pa čeprav za enak denar. Mislim in upam, da
                  bo ta zakon pripomogel tudi k temu, da bodo tisto drugo strukturo ljudi, ki
                  načrtno nočejo delati in uživajo na račun družbe, zaposloval in jim dajal obvezo,
                  da bodo nekaj delali za tisto, kar tudi prejmejo.</p>
               <p>Tudi Državni svet je nanizal kar nekaj pomanjkljivosti tega zakona, in sicer
                  predlog, da bi se minimalno število zaposlenih povečalo, da bi olajšave in
                  spodbude, o katerih sem malo prej govoril, določil že sam zakon, ne pa da bi se
                  veliko vsebin iz tega zakona prenašalo v podzakonske akte. Mislim, da bi bilo
                  dobro upoštevati, kolikor se pač še da, nekaj nasvetov in mnenj s strani Državnega
                  sveta.</p>
               <p>V poglavju 2, 3, na strani 25, poglavje se imenuje Poglavitne rešitve, pa
                  pozdravljam dejstvo, da bodo socialna podjetja tudi dejansko trajno poslovala po
                  načelih socialnega podjetništva, predlog zakona pa predvideva dolžnost poročanja o
                  začasnem neizpolnjevanju pogojev, o zakoniti porabi sredstev iz naslova spodbud,
                  oprostitev in olajšav, o doseganju ciljev pa mora biti razvidno tudi iz letnega
                  poročila socialnega podjetja. Zdi se mi dobro, mora biti nadzor nad socialnimi
                  podjetji in nadzor tudi zato, da ne bi takšna podjetja, saj vemo, da se vsak
                  človek v življenju hitro znajde, povzročala nelojalno konkurenco drugim podjetjem
                  in obratno.</p>
               <p>V Slovenski nacionalni stranki Predlog zakona o socialnem podjetništvu
                  pozdravljamo in bomo zanj tudi glasovali. Hvala lepa.</p>
            </sp>
            <sp xml:id="SDZ5-Redna-24-2011-02-02.sp11">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanskega kluba Liberalne demokracije Slovenije bo predstavil Ljubo
                  Germič.</p>
            </sp>
            <sp xml:id="SDZ5-Redna-24-2011-02-02.sp12">

               <speaker>LJUBO GERMIČ:</speaker>

               <p>Hvala za besedo, gospod predsednik. Spoštovana gospa sekretarka, kolegice in
                  kolegi!</p>
               <p>V Poslanskem klubu LDS podpiramo intenco predloga zakona, ki ga danes obravnavamo.
                  Omenjeni zakon pomeni korak naprej v razvoju nevladnega sektorja prostovoljnega
                  dela socialne vključenosti ranljivih skupin in pri usmerjanju iz pasivne v aktivne
                  oblike pomoči. Zakon bo imel pozitiven učinek pri zmanjšanju dela na črno, dvigu
                  stopnje zaposlenosti in povečanju zaposlenosti na področju socialnega podjetništva
                  na raven drugih držav Evropske unije. Predlog zakona določa tudi posebne pogoje
                  zaposlovanja,za ranljive skupine ljudi, predvsem za invalide, osebe z ugotovljeno
                  zaposlitveno oviranostjo ali upadom delovnih sposobnosti, brezposelne osebe, ki so
                  starejše od 55 let, dolgotrajno brezposelne, iskalce prve zaposlitve, Rome in
                  nekatere druge skupine, kot so osebe po prestajanju zaporne kazni, odvisniki in
                  osipniki.</p>
               <p>V Poslanskem klubu LDS smo veseli, da Slovenija s tem zakonom vstopa v okolje
                  držav, ki se zavedajo pomena tako imenovane socialne ekonomije. V času krize, ki
                  ni zgolj gospodarska ali finančna, ampak je v prvi vrsti kriza vrednot, kriza
                  potrošniške družbe, kjer je na koncu dneva pomemben samo finančni rezultat, je ta
                  zakon jasen signal, da se socialna blaginja in podjetništvo nujne ne izključujeta.
                  Še več, da se lahko in da se morata dopolnjevati. Predlog zakona, ki je pred nami,
                  je noviteta. Vsi novi začetki so povezani z določenimi težavami. Naša naloga,
                  naloga tega Zbora je, da pozorno spremlja implementacijo tega zakona, da skozi
                  njegovo delovanje opazuje njegove učinke in ga v prihodnosti po potrebi tudi
                  nadgrajuje.</p>
               <p>Zakon o socialnem podjetništvu, ki je nastal in še nastaja v poslanskih klopeh, je
                  začetek ustvarjanja gospodarstva in družbe po meri človeka. V Poslanskem klubu LDS
                  smo soustvarjalci te poti in prihodnosti nameravamo ta zakon v sodelovanju s
                  predstavniki različnih deležnikov, ki se jih ta zakon dotika, še izboljševati. Že
                  v obravnavi na matičnem delovnem telesu je zakon na podlagi pripomb stroke,
                  civilne družbe in drugih zainteresiranih skupin, dopolnjen z amandmaji, ki so bili
                  sprejeti, težil k enemu samemu cilju. To je narediti zakon, ki omogoča realizacijo
                  podjetniške iniciative ob vključevanju vrednot, na katerih temelji neka socialna
                  pravična in solidarna družba. V kolikor želimo v Sloveniji omogočiti razvoj
                  socialnega podjetništva, je ta pojem potrebno zakonsko opredeliti v skladu z že
                  prepoznanimi načeli, po katerih deluje socialna ekonomija drugod po svetu.
                  Opredeliti je treba kateri subjekti lahko delujejo kot socialna podjetja, kakšne
                  pogoje morajo izpolnjevati, opravljanje katere dejavnosti izkazujejo njihov
                  družbeno-koristni značaj oziroma katere skupine ljudi zaposlujejo, da je pri tem
                  priznan tudi javni interes. Ob javno prepoznavnem položaju, ki ga socialno
                  podjetništvo zavzema v celotnem gospodarskem sektorju, pa je treba zgraditi
                  podporno okolje, ki bo omogočilo razvoj socialnega podjetništva in aktivne
                  politike zaposlovanja. Predlog zakona opredeljuje pojem socialnega podjetništva po
                  merilih, kot jih opredeljujejo Evropska komisija in tudi druge države članice. Pri
                  tem uvaja odprt sistem socialnega podjetništva, kjer lahko nastopajo kot socialna
                  podjetja različni tipi pravnih oseb, ki lahko zadostijo kriterije, določa cilje
                  socialnega podjetništva, načela, po katerih se morajo ustanoviti pravne osebe, ki
                  želijo poslovati kot socialna podjetja, določa področja, na katerih so dejavnosti,
                  ki jih bo opredelila Vlada, družbeno koristne in ki jih lahko opravljajo socialna
                  podjetja, in določa najbolj ranljive skupine ljudi na trgu dela, uvaja dva tipa
                  socialnih podjetij, omogoča pa tudi njihovo povezovanje. Izpolnjevanje pogojev, ki
                  jih morajo zagotavljati pravne osebe in opredeliti v ustanovitvenem in temeljnih
                  aktih in pogojev glede obstoja obsega opravljanja družbenokoristnih dejavnosti ali
                  glede strukture zaposlenih delavcev, se bo ugotavljalo v posebnem postopku.
                  Nepridobitna pravna oseba, ki bo izpolnjevala pogoje, bo poslovala kot socialno
                  podjetje, kar bo razvidno tudi iz dodatka, imena pravne osebe. Poslovanje
                  socialnega podjetja opredeljujejo predpisi, ki veljajo za posebno vrsto pravne
                  osebe, ki nastopa kot socialno podjetje, posebnosti pa bo uredil ta zakon. Posebne
                  zahteve glede določb ustanovitvenega ali temeljnega akta, posebnosti glede
                  upravljanja pridobitne dejavnosti ali gre za poslovanja delavcev, vključevanja
                  prostovoljcev, enakopravnosti članov pri odločanju, prepovedi delitve dobička,
                  opredeljujejo socialni značaj podjetja in zagotavljajo njegovo poslovanje na
                  način, ki je družbeno koristen. Da bodo socialna podjetja tudi dejansko trajno
                  poslovala po načelih socialnega podjetništva, pa predlog zakona predvideva
                  dolžnost sporočanja o začasnem neizpolnjevanju pogojev, o zakoniti porabi sredstev
                  iz naslova spodbud ali oprostitev in olajšav, doseganje ciljev pa mora biti
                  razvidno tudi iz letnega poročila socialnega podjetja.</p>
               <p>Predlog zakona predvideva tudi odvzem statusa socialnega podjetja, če se pri
                  izvajanju nadzora ugotovijo nepravilnosti. Ker v Poslanskem klubu LDS menimo, da
                  ta predlog zakona prinaša dodatno vrednost, ga bomo podprli. Hvala lepa.</p>
            </sp>
            <sp xml:id="SDZ5-Redna-24-2011-02-02.sp13">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine nepovezanih poslancev bo prestavil Vili Rezman.
                  Prosim.</p>
            </sp>
            <sp xml:id="SDZ5-Redna-24-2011-02-02.sp14">

               <speaker>VILI REZMAN:</speaker>

               <p>Hvala lepa, gospodpredsednik.</p>
               <p>Naj za začetek predstavitve stališča Poslanke skupine nepovezanih poslancev
                  –Solidarnost povem dvoje. Najprej priznanje tistim, ki so se pionirskega dela
                  lotili, ker se dejansko niso imeli na kaj prida veliko nasloniti. Priznanje tudi
                  za to, da so bili odprti za številne pobude, dopolnitve, tudi kakšne spremembe. In
                  kot drugo povem, da bo naša poslanska skupina ta predlog zakona podprla, ker
                  sodimo, da aktualni problemi kličejo po njem. Sodimo, da je dovolj dobro
                  pripravljen, da ga je možno sprejeti. Bom pa za razliko od nekaterih drugih
                  stališče zaobšel to, da bi še enkrat predstavljal, kaj v zakonu piše, in se raje
                  morebiti ozrl na nekatere problemske sklope, do katerih bo treba biti še posebej
                  pozoren.</p>
               <p>Najprej naj rečem, da smo v Poslanski skupini nepovezanih poslancev bili
                  zadovoljni, da so bile akceptirane številne pripombe, pa kljub temu ostaja nekaj
                  nedorečenosti v smislu ne dovolj razumljivo opredeljenih pojmov in posamičnih
                  členov, kar utegne biti problem, ko se bo zakon implementiral in ko se bodo
                  pojavljali konkretni primeri v naši stvarnosti. Drugo, kar mi mislimo, je, da je
                  morebiti na posamičnih področjih res nekoliko preveč omejevalen. Zato tudi sodimo,
                  da je eden od amandmajev, ki ga je Slovenska ljudska stranka predlagala in širi te
                  dejavnosti, vreden premisleka in najbrž tudi sprejetja. Sicer pa smo zadovoljni,
                  da je bil sprejet tudi naš predlog oziroma da je bil povzet in je predstavljen v
                  enem izmed amandmajev koalicije, in sicer predlog o tem, da se dobiček, če se že
                  deli, deli obvezno tudi tistim, ki imajo status delavcev oziroma zaposlenih. Bilo
                  bi prav absurdno, ko bi v socialnih podjetjih lahko delili dobiček lastniki in
                  uprave, ne pa tisti, ki so bili zaposleni in ki so bili predvsem targetirani s tem
                  zakonom.</p>
               <p>Tisto, na kar je morebiti pomembno opozoriti oziroma usmeriti pozornost na
                  nekatere člene, pa je po naši sodbi naslednje. Opozarjali so že predstavniki
                  Državnega sveta na neko notranjo napetost v zakonu, ki se ustvarja s tem, da gre
                  za socialno podjetje, za prostovoljstvo, za nepridobitništvo in za potencialno
                  delitev dobička in načina delitve dobička. Upamo, da so mehanizmi dovolj
                  premišljeni in da bodo kontrole dovolj natančne, da ne bi prišlo do tega, kar se v
                  zakonu sicer vnaprej omejuje. Torej, dodelitve tega, kar je bilo kot subvencija
                  oziroma kot podpora prispevano posamičnemu socialnemu podjetju.</p>
               <p>Drugo, na kar bi radi opozorili, je to, da gre vendarle predvsem za podjetništvo v
                  čisto določenih okoliščinah, v naših stvarnih okoliščinah, kjer gre tudi za
                  lastnike, kjer gre tudi za uprave, kjer gre tudi za določena poslovna tveganja.
                  Vse to moramo imeti v mislih. In vse to je s svojimi specifikami, ki jih zakon
                  prinaša, predpogoj za to, da bodo lahko podjetja tudi socialna. Torej, tudi tukaj
                  bo šlo zagotovo za neko notranjo napetost, ki jo bo treba spremljati in jo, kadar
                  bo takšna ugotovitev nujna, tudi opravljati oziroma spreminjati. Problem se nam
                  kaže v tem, da, ko povezujemo ta zakon z Zakonom o prostovoljstvu, bodo, tako v
                  zakonu piše, prostovoljci tudi deležni dobička. V zakonu, ki smo ga včeraj
                  sprejemali, to ni dopustno, prostovoljci ne delajo bojda za svojo korist, delajo
                  samo za splošno javno korist in niso deležni dobička. Naslednji morebitni problem
                  bo problem pri upravljanju. Tako, kot je sedaj zapisano, kjer velja za vsakega
                  člana en glas in kjer je dopuščeno, da soupravljajo tudi deležniki, med njimi,
                  recimo, uporabniki, ki so lahko bolj ali manj kratkega roka, in da lahko
                  soupravljajo tudi zaposleni prostovoljci, utegne priti do nesorazmerij, o katerih
                  bo treba ponovno premisliti.</p>
               <p>In ker zdaj ni več časa, bomo ob amandmajih še kaj spregovorili.</p>
            </sp>
            <sp xml:id="SDZ5-Redna-24-2011-02-02.sp15">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Socialnih demokratov bo predstavil Dejan Levanič.</p>
               <p>Prosim.</p>
            </sp>
            <sp xml:id="SDZ5-Redna-24-2011-02-02.sp16">

               <speaker>DEJAN LEVANIČ:</speaker>

               <p>Spoštovani gospod predsednik, drage kolegice in kolegi!</p>
               <p>S sprejetjem Zakona o socialnem podjetništvu Socialni demokrati skupaj s
                  koalicijskimi partnerji uresničujemo eno od pomembnih zavez, ki smo jo zapisali v
                  koalicijski sporazum. To je, da bomo krepili socialno podjetništvo in vzpostavili
                  ključne podporne instrumente za njegov razvoj, kar obenem pomeni tudi krepitev
                  sektorja, tretjega sektorja oziroma neprofitnih, nevladnih in avtonomnih
                  organizacij.</p>
               <p>Socialni demokrati se zavedamo, da ni uspešnega razvoja podjetništva brez
                  učinkovite podpore države, zato smo si za sprejem zakona ves čas močno prizadevali
                  in ga ob podpori ter seveda širokem soglasju vseh koalicijskih poslanskih skupin
                  tudi vložili. Izjemen napor za pripravo zakona je naredila strokovna skupina, ki
                  jo je vodila dr. Andreja Črnak Meglič, predsednica Odbora za delo, družino,
                  socialne zadeve in invalide.</p>
               <p>Zakon o socialnem podjetništvu je še toliko bolj pomemben ob dejstvu, da podatki
                  svetovne raziskave podjetništva za leto 2010 v 59 državah, v katerih sodeluje tudi
                  Slovenija, kažejo, da podjetniška aktivnost upada že drugo leto zapored. Kriza je
                  pustila posledice na mnogih področjih. Socialno podjetništvo, ki namesto dobičku
                  sledi izvajanju družbeno koristnih dejavnosti in zaposlovanju težko zaposljivih
                  oseb, je pot za hitrejši izhod iz krize. Trenutno že precej društev, invalidskih
                  podjetij, zavodov že posluje po načelih socialnega podjetništva. Skupaj naj bi
                  bilo v tovrstnih pobudah zaposlenih med 16 in 17 tisoč ljudi. To je v evropskem
                  merilu še vedno zelo malo. Glede na povprečje Evropske unije bi lahko v Sloveniji
                  na tak način zaposlitev našlo okrog 100 tisoč ljudi in vsaka možnost, ki prinaša
                  odpiranje novih delovnih mest je v tem času še kako dobrodošla. Predlog zakona
                  predlaga 16 družbenokoristnih dejavnosti socialnega podjetništva, med katerimi so
                  na primer socialno in družinsko varstvo, izobraževanje, vzgoja, socialna ter
                  pravična trgovina. Glede na učinke, ki jih je v slovenskem gospodarstvu in na trgu
                  dela do zdaj imela globalna gospodarska kriza se ni mogoče zadovoljiti le s
                  povečanjem socialnih transferjev in spodbudami gospodarstvu, ki v pretežni meri
                  predstavljajo dajanje različnih subvencij, ki ne prinašajo trajnih razvojnih ter
                  strukturnih učinkov.</p>
               <p>Socialni demokrati menimo, da je nesmotrno podpirati zgolj tako imenovano tržno
                  podjetništvo, v katerega so brezposelni prisiljeni zgolj iz socialne nuje. Treba
                  je sprejeti tudi nove, inovativne in celovite rešitve, ki bodo spodbudile in
                  utrdile slovensko podjetniško mrežo. Prav socialno podjetništvo ima v trenutnih
                  izjemno zaostrenih gospodarskih pogojih, ki imajo za posledico tudi naraščanje
                  socialnih potreb prebivalstva, lahko izjemno pomembno vlogo, prav tako pa tudi v
                  prihodnje predstavlja velik razvojni potencial.</p>
               <p>Sam institut socialnega podjetništva, kot ga uvajamo s tem zakonom, predstavlja
                  temelj za aktivno reševanje problema socialne izključenosti, saj vključuje
                  ranljive skupine ljudi, ki na trgu dela niso dovolj konkurenčni. Socialno
                  podjetništvo je pomembno tudi, ker je namenjeno spodbujanju razvoja tistih
                  storitev, ki so na trgu marginalizirane, so pa še kako pomembne za delovanje
                  lokalnih skupnosti. V tem obdobju, ko je gospodarska situacija še vedno negotova
                  in se soočamo z neugodnimi razmerami na trgu dela, pomeni zagon socialnega
                  podjetništva v Sloveniji novo razvojno priložnost. Prvič za izboljšanje
                  zaposlitvenih možnosti ranljivih skupin ljudi na trgu dela, še posebej mladih. In
                  drugič, za krepitev javnih storitev, predvsem na lokalnem nivoju ter nadaljnji
                  razvoj nevladnega sektorja. Gledano širše bo izvajanje zakona povečalo predvsem
                  vključenost in povezanost ljudi v družbo. Spodbujal se bo socialni kapital
                  lokalnih okolij, ki se bodo bolj aktivno in uspešno soočala z izzivi lastnega
                  razvoja.</p>
               <p>Socialni demokrati menimo, da sistem, ki ga prinaša Zakon o socialnem
                  podjetništvu, pomeni veliko razvojno priložnost za Slovenijo. Zato ga podpiramo in
                  upamo, da bo danes v Državnem zboru sprejet v duhu najširšega možnega soglasja.
                  Hvala lepa.</p>
            </sp>
            <sp xml:id="SDZ5-Redna-24-2011-02-02.sp17">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Slovenske demokratske stranke bo predstavil mag. Štefan
                  Tisel.</p>
               <p>Prosim.</p>
            </sp>
            <sp xml:id="SDZ5-Redna-24-2011-02-02.sp18">

               <speaker>MAG. ŠTEFAN TISEL:</speaker>

               <p>Spoštovani gospod predsednik, državna sekretarka, poslanke in poslanci!</p>
               <p>Pojem socialne ekonomije izhaja iz 19. stoletja in naj bi predstavljal bolj
                  moralen, etičen pristop k ekonomiji, s ciljem iskati srečo za vse ljudi. Socialno
                  podjetništvo se od klasičnega podjetništva razlikuje predvsem po tem, da daje
                  prednost rasti socialnega kapitala pred ustvarjanjem dobička. Predstavlja tržen
                  odgovor na reševanje socialnih, okoljskih, lokalnih in drugih problemov in ima za
                  primeren cilj zagotavljanje družbenega blagostanja. Predstavlja torej nov koncept
                  reševanja socialnih problemov in je hkrati tudi inovativni pristop, ki z uporabo
                  podjetniških veščin dosega socialne cilje, čeprav z omejenimi viri. Socialna
                  podjetja predstavljajo del tako imenovanega tretjega sektorja, to je nevladni
                  sektor. Socialna podjetja danes v svetu predstavljajo producenta, ki zapolnjuje
                  vrzel v produkciji socialnih storitev, predvsem zadovoljuje potrebe po bolj
                  individualiziranih storitvah, ki jih odpira in zahteva razvoj sodobne družbe. V
                  zadnjih desetletjih postajajo socialna podjetja vse bolj ključni subjekt za
                  zaposlovanje in reintegracijo dolgotrajno brezposelnih in oseb, ki so manj
                  konkurenčne na trgu delovne sile. Socialna podjetja prepoznamo po tem, da
                  izpolnjujejo določena ekonomska in socialna merila, zaradi katerih imamo tri
                  ključne usmeritve: podjetniški duh, se pravi, socialna podjetja so zasebne
                  avtonomne podjetniške orientirane organizacije, ki delujejo z namenom produkcije
                  blaga in storitev, potem delovanje v javno koristne namene ter neprofitna
                  distribucija dobička. Socialna podjetja imajo pogosto več ciljev delovanja,
                  različne lastnike in raznolika sredstva financiranja. Socialno podjetništvo v
                  Sloveniji ni nekaj povsem novega. Zakonodaja, ki ureja potencialne oblike
                  organizacij socialnega podjetništva, v glavnem omogoča vzpostavitev podjetij, ki
                  se ukvarjajo z dejavnostjo socialne ekonomije. Predvsem zakoni o društvih,
                  zavodih, zadrugah in ustanovah v veliki meri omenjajo osnovna načela socialne
                  ekonomije ali pa vsaj ne onemogočajo njihove uveljavitve. Oblika podjetja, ki je v
                  Sloveniji zakonsko urejena po principih socialnega podjetništva, pa so invalidska
                  podjetja. Slovenija se tako kot preostala Evropa sooča s finančno in gospodarsko
                  krizo ter intenzivnimi demografskimi spremembami. S podaljševanjem življenjske
                  dobe in upadanjem rodnosti se spreminja starostna struktura prebivalstva. To pa bo
                  dolgoročno vplivalo na trg dela. Večajo se tudi razlike v sami strukturi
                  brezposelnosti. Poleg visoke stopnje brezposelnih, starejših nad 55 let, se
                  povečuje tudi število iskalcev prve zaposlitve, povečuje pa se tudi število
                  dolgotrajno brezposelnih in težje zaposljivih oseb.</p>
               <p>Do sedaj razvite oblike pomoči brezposelnim osebam skozi projekte javnih del in
                  subvencionirano zaposlitev niso prinesla trajnejše izboljšave zaposlitvenih
                  priložnosti za posebej ranljive skupine ljudi na trgu dela. Nasprotno pa
                  prilagojeno zaposlovanje oseb s statusom invalida v okviru invalidskih podjetij
                  predstavlja relativno trajno in stabilno obliko zaposlovanja. Po deležu zaposlenih
                  v storitveni dejavnosti je Slovenija uvrščena na sam rep EU. Dejstvo je, da je
                  mnoge nove storitve možno razviti le v okviru socialne ekonomije.</p>
               <p>V Poslanski skupini SDS smo predlagali več amandmajev. Pri 8. in 19. členu sta
                  bila predloga vsebinsko upoštevana. Tako je sedaj rok za izpolnitev pogojev
                  podaljšan z enega leta na dve leti.</p>
               <p>Poslanska skupina Slovenske demokratske stranke predlog zakona podpira, saj
                  prinaša kar nekaj pozitivnih novosti najbolj ranljivim skupinam na trgu dela,
                  starejšim, invalidom ter drugim, ki se težko vključujejo na trg dela in so odvisni
                  od socialnih transferjev. Cilj je, da se tudi te skupine lažje vključijo v delo,
                  kajti delo je tudi socialna kategorija, ki ljudem pomaga pri vzpostavitvi boljše
                  samopodobe. Obdobje čaščenja denarja in dobička kot skorajda družbene vrednote, so
                  nas pripeljali ne le do gospodarske in finančne krize, temveč tudi do krize
                  vrednot in družbe. Zakon o socialnem podjetništvu nas res sam po sebi ne bo rešil
                  iz trenutne slabe situacije. Osebno pa menim, da je korak v pravo smer k gradnji
                  boljše prihodnosti.</p>
            </sp>
            <sp xml:id="SDZ5-Redna-24-2011-02-02.sp19">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Zares bo predstavil Tadej Slapnik.</p>
               <p>Prosim.</p>
            </sp>
            <sp xml:id="SDZ5-Redna-24-2011-02-02.sp20">

               <speaker>TADEJ SLAPNIK:</speaker>

               <p>Hvala lepa, gospod predsednik. Kolegice in kolegi!</p>
               <p>Temeljni cilj zakona je v Sloveniji omogočiti načrtovan in skladen razvoj
                  socialnega podjetništva. To pa seveda zahteva zakonsko opredelitev pojma
                  socialnega podjetništva in v svetu že prepoznanih načel, po katerih deluje
                  socialna ekonomija. V zakonu je treba opredeliti, kateri subjekti lahko delujejo
                  kot socialna podjetja, kakšne pogoje morajo izpolnjevati, upravljanje katerih
                  dejavnosti izkazuje njihov družbeno-koristen značaj oziroma katere skupine ljudi
                  zaposlujejo, da jim je pri tem prepoznan tudi njihov javni interes. Ob jasno
                  prepoznanem položaju, ki ga socialno podjetništvo zavzema v celotnem gospodarskem
                  sektorju, pa je treba načrtno zgraditi podporno okolje, ki bo omogočalo razvoj
                  socialnega podjetništva in aktivne politike zaposlovanja, ki bo usmerjena v oblike
                  in vsebine primerne temu sektorju.</p>
               <p>V Poslanski skupini Zares – nova politika podpiramo cilje zakona, ki so predvsem v
                  inovativni obogatitvi sicer tradicionalnih javnih storitev, predvsem na lokalnem
                  nivoju, s tem, da se ustvarjajo nove dobrine in storitve ter ustvarjajo
                  priložnosti za trge, na katerih tradicionalni zasebni, pa tudi javni sektor ne
                  želita ali ne moreta vstopati, nevladnemu sektorju omogočiti potrebno podjetno
                  naravnanost. To je aktivno naravnanost do iskanja novih področij delovanja in tudi
                  samostojnega ustvarjanja prihodka, s čimer bomo krepili cel sektor in zmanjševali
                  njegovo odvisnost od javnega sektorja. Opravljanje gospodarskih dejavnosti na
                  specifičen način, to je ob vključevanju prostovoljnega dela ter zagotavljanju tudi
                  drugih virov sredstev. Zagotavljanju vključevanja izključenih skupin na trgu dela
                  oziroma skupin, ki jim grozi izključenost, tudi z omogočanjem bolj fleksibilnih
                  oblik zaposlovanja. Zmanjševanje dela na črno in sive ekonomije, povezovanje ljudi
                  in priložnosti, zagotavljanje inovativnih rešitev za probleme območij, ki
                  zaostajajo v razvoju, dvig stopnje zaposlenosti tistih skupin brezposelnih, kjer
                  drugi ukrepi niso učinkoviti. Postopno zagotavljanje gospodarske rasti na raven,
                  ki jo socialno podjetništvo prispeva v drugih evropskih državah, in razvijati
                  družbo vključenosti in aktivno državljanstvo ter krepiti socialni kapital lokalnih
                  okolij, s tem pa krepiti njihovo sposobnost za soočanje s problemi lastnega
                  lokalnega razvoja.</p>
               <p>Predlog zakona o socialnem podjetništvu opredeljuje pojem socialnega podjetništva
                  po merilih, kot jih opredeljuje Evropska komisija. Pri tem uvaja odprt sistem
                  socialnega podjetništva, kjer lahko nastopajo kot socialna podjetja različni tipi
                  pravnih oseb, ki lahko zadostijo kriterije, ki jih predpisuje zakon, ki ga danes
                  obravnavamo. Zakon določa cilje socialnega podjetništva in načela, po katerih se
                  morajo ustanoviti ali preoblikovati pravne osebe, ki želijo poslovati kot socialna
                  podjetja ali po njih poslovati. Določa tudi področja, na katerih so dejavnosti, ki
                  jih bo opredelila Vlada, družbeno koristne in ki jih lahko opravljajo socialna
                  podjetja. Določa tudi najbolj ranljive skupine ljudi na trgu dela, katerih
                  zaposlovanje v socialnih podjetjih je družbeno koristno. Poslovanje socialnega
                  podjetja opredeljujejo predpisi, ki veljajo za posamezno vrsto pravne osebe, ki
                  nastopa kot socialno podjetje, torej kot društvo, zasebni zavod, ustanova, osebna
                  ali kapitalska družba, zadruga, ki v celoti ali delno opravlja dejavnost, ki ni
                  pridobitna. Za oblikovanje politike razvoja socialnega podjetništva, analiziranja
                  potreb razvoja socialnega podjetništva, spodbujanja vključevanja občin v določanje
                  in izvajanje politik razvoja socialnega podjetništva na lokalni ravni in
                  regionalni ravni ter za pripravo strategije razvoja socialnega podjetništva zakon
                  predvideva ustanovitev posebnega delovnega telesa pri Vladi RS, to je vladnega
                  sveta za socialno podjetništvo. S strategijo razvoja socialnega podjetništva bodo
                  določeni tudi izvajalci ukrepov spodbujanja socialnega podjetništva, oblikovanja
                  ugodnega podjetniškega okolja za socialna podjetja, izvajanje ukrepov za
                  omogočanje dostopa do virov financiranja naložb v socialna podjetja in ukrepov
                  spodbujanja zaposlovanja v socialnih podjetjih. Za izvajanje posebnih ukrepov za
                  spodbujanje socialnega podjetništva pa predlog zakona opredeljuje ustanovitev
                  sklada za spodbujanje socialnega podjetništva.</p>
               <p>Predlog zakona o socialnem podjetništvu bomo v Poslanski skupini Zares – nova
                  politika podprli, saj uresničuje eno izmed najpomembnejših programskih prioritet
                  naše stranke. Hvala lepa za pozornost.</p>
            </sp>
            <sp xml:id="SDZ5-Redna-24-2011-02-02.sp21">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Slovenske ljudske stranke bo predstavil Gvido Kres.</p>
               <p>Prosim.</p>
            </sp>
            <sp xml:id="SDZ5-Redna-24-2011-02-02.sp22">

               <speaker>GVIDO KRES:</speaker>

               <p>Hvala za besedo, gospod predsednik. Spoštovana sekretarka, spoštovane kolegice in
                  kolegi!</p>
               <p>V Slovenski ljudski stranki se strinjamo, da moramo tudi v Sloveniji po dolgih
                  letih dogovarjanja končno urediti tudi področje socialnega podjetništva. Zato
                  pričakujemo, da bo nov zakon prinesel nek okvir in napredek na področju urejanja
                  socialnega podjetništva in pri tem upošteval dobre prakse. Predvsem mora ta
                  dejavnost delovati na podlagi načela družbene odgovornosti in trajnostnega razvoja
                  poleg pospeševanja solidarnosti in možnosti zaposlovanja.</p>
               <p>Kot vemo, je bilo v Sloveniji v zadnjih letih izvedenih že precej uspešnih
                  pilotnih projektov s področja socialnega podjetništva, pri tem pa je obstajalo
                  tudi veliko primerov dobre prakse na tem področju v okviru pobude skupnosti EQUAL.
                  Dober primer delovanja socialnih podjetij predstavljajo zlasti invalidska podjetja
                  in zaposlitveni centri, v nekaterih elementih pa tudi javna dela. Kljub temu, da
                  je namen zakona dober, pa ga je treba nujno dopolniti, saj predlagatelji niso
                  upoštevali vseh možnosti, ki že obstajajo, in niso upoštevali vseh evropskih
                  usmeritev pri tem. Zakon mora odpirati možnosti in ne delovati omejevalno. Zato
                  smo predlagali amandmaje, s katerimi dopolnjujemo subjekte, ki lahko upravljajo
                  socialno podjetništvo kot tudi nekatere dejavnosti. Sprejeto je že bilo dopolnilo
                  Poslanske skupine Slovenske ljudske stranke, da socialno podjetje že lahko
                  upravljajo poleg društev, zavodov, gospodarskih družb in drugih neprofitnih
                  pravnih oseb tudi kmetijske zadruge.</p>
               <p>V Poslanski skupini Slovenske ljudske stranke pa smo dodatno vložili še amandmaje
                  k ustreznim členom, v katerih predlagamo, da lahko socialno podjetništvo
                  upravljajo tudi kmetije. Amandmaji so vloženi v sodelovanju s Kmetijsko-gozdarsko
                  zbornico, ki je opozorila, da so v Evropi predvsem kmetije znane po tem, da lahko
                  delujejo tudi kot socialna podjetja. Predlog zakona pa tega ni vseboval. Kmetije
                  so nekako že kar naravno okolje za izvajanje te dejavnosti. Z dopolnili predlagamo
                  tudi lažje pogoje, kot so zaposlitev najmanj samo 1 delavec in ne dva in
                  izpolnjevanje pogojev v najmanj dveh letih, ne že v enem letu. S tem zakonom je
                  treba dati še posebne možnosti mladim za zaposlitev in za uresničevanje njihovih
                  kreativnih idej. Zato smo v Poslanski skupini Slovenske ljudske stranke v
                  sodelovanju z Mladinskim svetom Slovenije vložili dopolnila predvsem k 4. in 5.
                  členu z dodatnimi možnostmi in dejavnostmi, ki omogočajo mladim kreativnost in
                  inovativnost. Predvsem mora ta dejavnost delovati na podlagi načela družbene
                  odgovornosti in trajnostnega razvoja poleg pospeševanja solidarnosti. Sodelovanje
                  podjetij in organizacij s področja socialnih storitev mora biti omogočeno,
                  neomejeno, zato smo predlagali dopolnilo, ki omogoča povezovanje zaposlitvenih
                  centrov in invalidskih podjetij s socialnimi podjetji. Moti me oziroma žal mi je,
                  da v ta sklop niso vklopljeni in vključeni tudi espeji, samostojni podjetniki.
                  Razlaga sicer drži. Trdim, da se vse da še urediti, bi si pa želel, da bi imeli
                  sploh dosti podjetnikov, ki bi želeli zaposlovati tudi ljudi – predstavljam si – s
                  posebnimi potrebami. Ti mali podjetniki, iz prakse vam lahko povem, zelo dobro
                  uvajajo mlade, ljudi s posebnimi potrebami v delo in bi bila to tudi ena dodana
                  vrednost.</p>
               <p>K obravnavi zakona smo pristopili konstruktivno, saj so druge nedoslednosti zakona
                  odpravili sami predlagatelji oziroma številni amandmaji, ki so jih vložile
                  poslanske skupine koalicije, s katerimi predvsem popravljajo zakon v skladu s
                  kritičnimi pripombami prisotnih na odboru in v skladu s pripombami pravne
                  službe.</p>
               <p>Poslanci Slovenske ljudske stranke pozivamo vse kolege, da skupaj z našimi
                  predlaganimi dopolnitvami vsi podpremo ta dobronameren zakon. Glede na prakso po
                  sprejemu pa bodo kasneje še možne dopolnitve in izboljšave. Hvala lepa.</p>
            </sp>
            <sp xml:id="SDZ5-Redna-24-2011-02-02.sp23">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin.</p>
               <p>Prehajamo na razpravo o členih in vloženih amandmajih, ki jo bomo opravili na
                  podlagi pregleda vloženih amandmajev z dne 1. februarja 2011.</p>
               <p>Prehajamo k 2. členu. V razpravo dajem 2. člen ter amandma Poslanske skupine SLS
                  in Poslanske skupine SD, pri čemer bi vas rad opozoril, da je amandma Poslanske
                  skupine SLS povezan z amandmaji istega predlagatelja k 4., 8., 12., 14., 15., 18.
                  in 28. členu. Vendar sem se odločil, da bom kljub temu, da gre za povezavo, vsak
                  amandma k členom dal posebej v razpravo, da bi lahko ohranili fokus in pregled nad
                  samo razpravo. Ker, če ne bomo lahko skakali od 2. na 4. s 14., 15., ob dveh
                  amandmajih se nam lahko utegne razprava razbliniti brez potrebnega fokusa.</p>
               <p>V razpravo dajem 2. člen ter amandmaje Poslanskih skupin SLS in SD.</p>
               <p>Prosim za razpravo. Kot predlagateljica?</p>
            </sp>
            <sp xml:id="SDZ5-Redna-24-2011-02-02.sp24">

               <speaker>DR. ANDREJA ČRNAK MEGLIČ:</speaker>

               <p>Kot predlagateljica.</p>
               <p>K 2. členu je poslanska skupina vložila amandma za dopolnitev nepridobitnih
                  pravnih oseb tudi s kmetijami oziroma kmetijskimi gospodarstvi. Kot smo obljubili
                  na Odboru, smo zelo natančno preštudirali ustrezno zakonodajo in ugotovili, da se
                  pravzaprav ta pravnoorganizacijska oblika lahko pojavlja, to se pravi kmetijsko
                  gospodarstvo, lahko pojavlja kot pravna oseba ali kot fizična oseba. To je v
                  nasprotju z intenco zakona, ki med nosilce socialnega podjetništva umešča samo
                  nepridobitne pravne osebe. V kolikor bo kmetijsko gospodarstvo prevzelo katerokoli
                  pravno obliko iz 2. člena, potem ni nobenega problema, da se s tem v zvezi lahko
                  umesti med tiste, ki lahko zaprosijo za status socialnega podjetništva. Morda še
                  to, v primeru, da gre za fizično osebo, je treba opozoriti, da zakon omejevalno
                  nastopa tako do razpolaganja dobička kot tudi premoženja. To pomeni, da fizični,
                  pravni osebi tega ne smemo omejevati. In to se potem navezuje tudi na razlago vseh
                  ostalih členov, ki nam uvajajo kmetijsko gospodarstvo oziroma kmetije v zakon.</p>
            </sp>
            <sp xml:id="SDZ5-Redna-24-2011-02-02.sp25">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Je bila želja po razpravi? Je, še kdo? Gospod Gvido Kres.</p>
               <p>Prosim.</p>
            </sp>
            <sp xml:id="SDZ5-Redna-24-2011-02-02.sp26">

               <speaker>GVIDO KRES:</speaker>

               <p>Jaz popolnoma zaupam in verjamem temu, kar je povedala predlagateljica, ampak
                  vendarle bi rad opozoril, da so kmetije resnično tisto pravo naravno okolje, v
                  katerem se da izvajati socialno podjetništvo, v katerem je mogoče zaposlovati
                  ljudi s posebnimi potrebami, od mlajših do starejših. Kmetije so se že
                  tradicionalno izkazale, da so lahko zelo dober socialni partner. To se je pokazalo
                  že v naši zgodovini, na kak način se na kmetijah deluje, živi in dela. Da pa imamo
                  na eni strani zakonske ovire oziroma zahteve, ki nas v to napotujejo, kot je
                  povedala predlagateljica, je pa eden izmed problemov, o katerih sem tudi že prej
                  povedal. Mislim, da bi tudi nekateri samostojni podjetniki lahko izvajali in zelo
                  veliko prispevali k tej socialni sliki in socialnemu delovanju in izboljšanju.</p>
               <p>V glavnem mi ta amandma podpiramo in želimo, da bi bil sprejet. Hvala lepa.</p>
            </sp>
            <sp xml:id="SDZ5-Redna-24-2011-02-02.sp27">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želi še kdo razpravljati k 2., o dveh amandmajih k 2. členu? Ugotavljam, da ne
                  želi, zato zaključujem razpravo.</p>
               <p>Prehajamo k 4. členu. V obravnavo dajem dva amandmaja Poslanske skupine Slovenske
                  ljudske stranke. Želi kdo razpravljati o teh dveh amandmajih k 4. členu? Ja, Vili
                  Rezman, potem dr. Andreja Črnak Meglič.</p>
               <p>Prosim.</p>
            </sp>
            <sp xml:id="SDZ5-Redna-24-2011-02-02.sp28">

               <speaker>VILI REZMAN:</speaker>

               <p>Hvala lepa, gospod predsednik.</p>
               <p>Jaz bi pri teh dveh amandmajih podprl predvsem tega drugega, ki govori o tem, da
                  gre za družbeno odgovornost in za trajnostni razvoj, kar je verjetno in tako rekoč
                  samo po sebi umevno. Ne vidim nobenega razloga, da se tega ne bi podprlo, kajti
                  pri družbeni odgovornosti podjetij, naj gre za okoljsko odgovornost, gre za
                  odgovornost tako do fizičnega okolja kot do socialnega okolja. Mislim, da to v
                  takšen člen tudi sodi. Podkrepljeno je pa to s pravico, ki je v istem členu
                  določena, in sicer s pravico do upravljanja.</p>
               <p>Ko govorimo o tem, da ima vsak član, en član tudi pravico do enega glasu. Tukaj je
                  morebiti vredno še razmisliti o naslednjem pomisleku. Člani so vsi, ki imajo
                  upravljavske pravice. Tako določa že 2. člen. In vsi, ki imajo upravljavske
                  pravice, so člani plus deležniki. Deležniki so tudi prostovoljci in uporabniki
                  dobrin pod določenimi pogoji. Interesi lastnikov zaposlenih, tistih, ki so v
                  takšnem socialnem podjetju trajno zaposleni, in tistih, ki so uporabniki njihovih
                  storitev v tržni ekonomiji, pa niso nujno identični. Lahko pride tudi do različnih
                  interesov. Lahko pride celo do nasprotnih interesov, ko se ponudnik in kupec,
                  potrošnik, v svojih interesih razhajata. Nič nenavadnega ne bi bilo, če bi se kaj
                  takega zgodilo. In še en problem tukaj nastaja pri tem upravljanju. Nastaja
                  problem nedoločnosti definicije, ko delavci, zaposleni, torej člani, lahko
                  upravljajo, soupravljajo in soodločajo o vseh zadevah glede njihove zaposlitve in
                  kvalitete proizvodov in storitev in uporabniki imajo pravico najmanj soodločati v
                  zvezi s kvaliteto storitev in pravic. Tudi tukaj zna priti do nasprotnih
                  interesov, zlasti ker imajo eni dolgoročni interes, kar je ena izmed bistvenih
                  značilnosti tega zakona. Zato trajno poslujejo takšna podjetja. Drugi pa imajo
                  kratkoročen interes, ko nastopajo na tržišču, na trgu kot tisti, ki so v nekem
                  trenutku zgolj uporabniki teh storitev ali proizvodov.</p>
            </sp>
            <sp xml:id="SDZ5-Redna-24-2011-02-02.sp29">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Dr. Andreja Črnak Meglič.</p>
            </sp>
            <sp xml:id="SDZ5-Redna-24-2011-02-02.sp30">

               <speaker>DR. ANDREJA ČRNAK MEGLIČ:</speaker>

               <p>Odzvala bi se na to pa tudi na samo pobudo amandmaja, drugega amandmaja k temu
                  členu predlagatelja Slovenske ljudske stranke. Najprej bi povedala, da smo ta
                  amandma že obravnavali na matičnem odboru in smo tudi podali obširno razlago,
                  zakaj tega dopolnila, ki sicer zelo lepo zveni, ne bi bilo smotrno upoštevati. 4.
                  člen namreč govori o načelih in zahtevah socialnega podjetništva. To pomeni, da bi
                  sleherno socialno podjetje moralo delovati, če pustimo ob strani družbeno
                  odgovornost. To je v redu, ampak po načelih trajnostnega razvoja. To pa vemo, da
                  glede na naravo dejavnosti, ki jih naštevamo, predstavlja veliko dodatno omejitev
                  in so potem tudi predstavniki civilne družbe, ki so bili prvotno predlagatelji
                  tega dopolnila, spoznali, da pravzaprav to ni smotrna omejitev in da trajnostno
                  delovanje socialnih podjetij in družbeno odgovorno delovanje socialnih podjetij
                  opredeljuje 3. člen, ki govori o ciljih delovanja socialnih podjetij. To je
                  prvo.</p>
               <p>Drugo pa, če se dotaknem vprašanja problema upravljanja, ki ga je izpostavil
                  gospod Rezman. Torej, ustanovitelji so tisti, ki bodo sami izbrali model
                  upravljanja, ki bo za njih najbolj ustrezen. Seveda pa morajo upoštevati to, da
                  socialna podjetja predstavljajo poseben model tako imenovanega soupravljanja. In
                  seveda bodo v ustanovnem aktu opredelili pravico in odgovornosti posameznih
                  soupravljavcev. In seveda, če govorimo o uporabnikih, predvideva ga samo tip A in
                  še tam smo opredelili v 2. členu, da gre za sodelovanje uporabnikov, če so
                  uporabniki v pogodbenem ali drugem pravnem razmerju s socialnim podjetjem najmanj
                  eno leto, torej sodelujejo pri odločanju o vprašanjih glede kakovosti izdelkov in
                  storitev. Hvala lepa.</p>
            </sp>
            <sp xml:id="SDZ5-Redna-24-2011-02-02.sp31">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Gvido Kres.</p>
            </sp>
            <sp xml:id="SDZ5-Redna-24-2011-02-02.sp32">

               <speaker>GVIDO KRES:</speaker>

               <p>Hvala.</p>
               <p>Mi smo vložili dva amandmaja k temu členu. V prvem odstavku, da se za besedami
                  "nepridobitne pravne osebe" dodajo besede "ali kmetije". V besedilu člena dodajamo
                  tudi "kmetije", ki že po svoji naravi dela izpolnjujejo nekatere pogoje in načela
                  socialnega podjetništva, ohranjajo življenje na podeželju, skrbijo za urejanje
                  krajine in s tem za razvoj podeželja, kar je v skladu tudi z uredbo Evropskega
                  sveta, kjer se navaja, da mora politika razvoja podeželja spremljati in
                  dopolnjevati politike tržne in dohodkovne podpore skupni kmetijski politiki ter
                  tako prispevati k doseganju ciljev te politike, kot je določeno v pogodbi.</p>
               <p>In dodali smo še novo drugo alinejo, ki se glasi: "Deluje po načelih družbene
                  odgovornosti in trajnostnega razvoja." V besedilo dodajamo načeli družbene
                  odgovornosti in trajnostnega razvoja, ki sta premalo poudarjena in bi v tem zakonu
                  morala imeti večjo vlogo. Socialno podjetništvo je del socialne ekonomije, ki
                  posebej poudarja usmerjenost k socialnem ciljem, prostovoljno članstvo,
                  demokratičnost, zasledovanje splošnih interesov, pospeševanje solidarnosti in
                  odgovornosti, neodvisnost in doseganje ciljev trajnostnega razvoja. Amandma je
                  predlagal tudi Mladinski svet Slovenije že za obravnavo na matičnem delovnem
                  telesu.</p>
            </sp>
            <sp xml:id="SDZ5-Redna-24-2011-02-02.sp33">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Za besedo je prosil še Tadej Slapnik in potem mag. Štefan Tisel.</p>
            </sp>
            <sp xml:id="SDZ5-Redna-24-2011-02-02.sp34">

               <speaker>TADEJ SLAPNIK:</speaker>

               <p>Hvala lepa.</p>
               <p>Na ta prvi amandma SLS bi se oglasil, ker očitno se nam bo pojavljala ta
                  obrazložitev kar naprej. Osnovna omejitev je, da kmetije kot pravne oseben ne
                  morejo neposredno biti socialna podjetja, kar pa ne pomeni, da ne bodo – tudi na
                  Odboru smo večkrat pojasnjevali – v veliki meri dejansko vključene v izvajanje
                  socialnega podjetništva. Morale se bodo združiti ali v zadruge, zaradi tega smo mi
                  zapisali, ali v zavode ali katerekoli druge pravne oblike, pri katerih se jim bo
                  onemogočilo neposredno izplačevanje dobička, medtem ko pa pri kmetiji, podobno je
                  tudi pri samostojnih podjetnikih tega ne moreš omejiti. Zgolj zaradi tega, gospod
                  Kres, je ta omejitev. Upam, da ne bi potem izzvenelo danes tudi iz razprave, da se
                  kmetje, kmetijska gospodarstva kakorkoli izvzemajo iz socialnega podjetništva.
                  Daleč od tega. V velikem delu se računa točno na te subjekte, da se bodo primerno
                  organizirali in izvajali socialno podjetništvo.</p>
            </sp>
            <sp xml:id="SDZ5-Redna-24-2011-02-02.sp35">

               <speaker>PREDSEDNIK DR. PAVEL GANTAR:</speaker>

               <p>Besedo ima mag. Štefan Tisel.</p>
            </sp>
            <sp xml:id="SDZ5-Redna-24-2011-02-02.sp36">

               <speaker>MAG. ŠTEFAN TISEL:</speaker>

               <p>Hvala za besedo, gospod predsednik.</p>
               <p>Sam zelo podpiram amandma Slovenske ljudske stranke, da se tudi kmetija nekako
                  vključi v neki varianti. Slišali smo, da bi bilo tudi to možno, vendar ne samo kar
                  kot kmetija, ampak v nekih oblikah. Kajti, vemo, da je v Sloveniji večina kmetij
                  neprofitabilnih. Opuščajo delo na podeželju, na kmetih, ker se to več na izplača.
                  Kajti, le nekatere večje kmetije so tiste, ki so profitabilne in se lahko same
                  vzdržujejo. Mnogi, ki so zaposleni s tistimi sredstvi, ki dobijo plače v službah,
                  vlagajo v kmetije, da še nekako obdržijo tisto tradicijo, kar so jim starši
                  zapustili. Mnogi mladi pa že več na to ne gredo. Zato bi bilo res v tem zakonu
                  zelo primerno. Ljudska stranka je zelo dobro razdelala te amandmaje po vseh
                  členih, ki bi vsekakor lahko vključili tudi delo na kmetiji. Kajti, samooskrba
                  Slovenije se kar naprej zmanjšuje. Obdelanost zemlje se zmanjšuje. Tu pa vidim eno
                  možnost, da bi v neki obliki lahko tudi vključili to z amandmaji, da bi imeli
                  možnost, kot je že kolega povedal, včasih je bila kmetija tudi socialna ustanova.
                  Tam so bili dninarji, pa tisti pohabljenci in vsi so delali na kmetiji in so se
                  nekako preživeli. Tudi danes bi lahko nekako to vključili, tako da podpiram
                  predloge amandmajev Slovenske ljudske stranke. Hvala.</p>
            </sp>
            <sp xml:id="SDZ5-Redna-24-2011-02-02.sp37">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Gospod Frangež in potem gospod Rezman.</p>
            </sp>
            <sp xml:id="SDZ5-Redna-24-2011-02-02.sp38">

               <speaker>MATEVŽ FRANGEŽ:</speaker>

               <p>Spoštovane, spoštovani!</p>
               <p>Mislim, da je prav, da na enem mestu strnemo razpravo in dilemo, ki se nam bo
                  ponavljala skozi celoten zakon, in to je, ali kmetije sodijo v okvir socialnega
                  podjetništva, kot ga uvajamo s tem zakonom. Jaz mislim, da so že dosedanje
                  razprave jasno pokazale, da zakon ne prepoveduje kmetijam, kmetijskim
                  gospodarstvom, da se s prekvalifikacijo v ustrezno obliko pravne osebe potegujejo
                  za status socialnega podjetja. Med drugim mislim, da se na kmetijskem področju
                  soočamo s situacijo, kot se, tudi zaradi razdrobljenosti slovenskega kmetijstva.
                  Jaz mislim, da je pravi odgovor na to razdrobljenost, povezovanje kmetijskih
                  gospodarstev, povezovanje kmetij, da pridemo do večjih zaokroženih celot, ki bodo
                  sposobne boljšega upravljanja z viri in boljšega gospodarjenja, tudi v interesu
                  tistih ciljev, ki so jih predgovorniki omenjali. Večje in boljše, bolj
                  uravnotežene poselitve podeželja, večje prehranske samozadostnosti, nenazadnje pa
                  tudi novih tržnih zakonitosti, ki pravijo, da si potrošniki želimo na naših
                  krožnikih vse več ekološko pridelane hrane, zdrave hrane, pridelane brez
                  pesticidov in podobno. Za to je pač treba vzdrževati moč. Jaz mislim, da je tudi
                  iz tega povsem vsebinskega razloga primerno, da ne omogočamo ob drugih zadržkih,
                  ki so nedvomni in stojijo, da bi kmetje kot fizične osebe pridobili status
                  socialnega podjetja, ampak da to lahko pridobijo takrat, ko se medsebojno združijo
                  ali se kot samostojna kmetija organizirajo v eno od razpoložljivih oblik pravne
                  osebe. V tem pogledu se mi zdi, da je to lahko en dober kompromis. Jaz spoštujem
                  intenco predlagateljev. Jo štejem kot izrazito dobronamerno v interesu, da tudi ta
                  pomemben del slovenskega gospodarstva vključimo v to obliko. Vendar poudarjam,
                  mislim, da tudi zakon brez tega amandmaja to omogoča. Zahteva pa ustrezno
                  preoblikovanje, da bomo lahko realizirali druge cilje socialnega podjetništva, to
                  je torej predvsem omejevanje delitve dobička.</p>
            </sp>
            <sp xml:id="SDZ5-Redna-24-2011-02-02.sp39">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Vili Rezman.</p>
            </sp>
            <sp xml:id="SDZ5-Redna-24-2011-02-02.sp40">

               <speaker>VILI REZMAN:</speaker>

               <p>Hvala, gospod predsednik.</p>
               <p>V zvezi z amandmajem k 2. oziroma z drugim amandmajem k temu členu jaz govorim
                  torej o družbeni odgovornosti in zahtevi, da smo trajnostno, da smo naravnani k
                  trajnostnemu razvoju. Lahko bi rekli, recimo, da je to redundantno, da bi to
                  moralo izhajati iz vseh drugih členov. Ni eksplicitno to zapisano. Ne moremo pa
                  reči po moji dobi, da to ni nekaj, kar je zaveza slehernega podjetja. Zakaj potem
                  ne bi bila to zaveza socialnega podjetja? Naša ambicija mora biti, da smo v vseh
                  podjetjih družbeno odgovorni, torej ne samo družbeno odgovorni do narave izven
                  nas, kakor nekateri to razumejo, in da smo naravnani k trajnostnemu razvoju, kar
                  po moji sodbi itak iz predloga tega zakona implicitno izhaja. Zato jaz menim, da
                  je ta predlog amandmaja ustrezen in ga kanim podpreti.</p>
               <p>Drugo vprašanje, ki se odpira tukaj, je torej to vprašanje upravljanja. Naj še
                  enkrat povem, da imajo po zakonu pravico upravljanja na različne načine, lahko
                  tudi samo z mnenjem, recimo, piše tam, soupravljanja, tudi upravniki storitev.
                  Tisti člani, ki imajo pravico upravljanja, imajo torej tudi vse druge članske
                  pravice in vsi deležniki so člani po definiciji iz zakona. Jih ne moremo
                  izključiti. In še dodaten zaplet pride, če imamo v mislih 24. člen, ki govori o
                  tem, da imajo uporabniki, bi rekel, pravico sodelovati pri sprejemu temeljnega
                  akta preko svojih predstavnikov. Torej, temeljni akt ne more biti sprejet tako, da
                  bi ga ustanovitelji sprejeli brez predstavnikov drugih, kar pa lahko povzroči
                  dodatno težavo, da nekaterih članov takrat sploh še ne bo, da takrat še ne bo
                  zaposlen, da takrat še ne bo uporabnik, da takrat še ne bo prostovoljec, ko bo
                  nekdo temeljni akt že sprejemal. Jaz o tem ne govorim, ker bi želel sedaj veliko
                  polemiko. Samo opozarjam na neka notranja protislovja, o katerih se da do tretjega
                  branja verjetno še premisliti in morebiti celo upoštevati kakšno od mojih
                  pripomb.</p>
            </sp>
            <sp xml:id="SDZ5-Redna-24-2011-02-02.sp41">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želi še kdo razpravljati? Ja, Andreja Črnak Meglič.</p>
            </sp>
            <sp xml:id="SDZ5-Redna-24-2011-02-02.sp42">

               <speaker>DR. ANDREJA ČRNAK MEGLIČ:</speaker>

               <p>Hvala lepa.</p>
               <p>Vendarle bom skušala še enkrat odgovoriti na obstoječe dileme.</p>
               <p>Torej, najprej glede kmetov. Kot smo rekli, zakon tega ne prepoveduje, ker je v 2.
                  členu zapisana odprta forma, ker ostale pravne osebe, ki delujejo po načelu
                  nepridobitništva, vendar pa, v kolikor gre za fizično osebo, in kmetije so tudi
                  fizične osebe, tedaj to zakon preprečuje. Samo v tem primeru. V kolikor pa gre za
                  pravno obliko, ki se prilagodi s svojim delovanjem in svojim aktom 4. členu tega
                  zakona, potem kmetije pridejo v poštev.</p>
               <p>Druga stvar. Ponovno se bom vrnila k opredelitvi delovanja po principih
                  trajnostnega razvoja. V čem pa področje, ki ga opredeljujemo kot socialno varstvo,
                  potem vprašanje otroško varstvo in tako naprej, lahko deluje po principih
                  trajnostnega razvoja? Dajte razumeti, da je to omejevalni kriterij, ker to so
                  zahteve. In mi načela, principe in tako naprej opredeljujemo in pa cilje v 3.
                  členu. In ta 3. člen je zapisan tako široko, da pravzaprav govori o družbeni
                  odgovornosti delovanja socialnih podjetij in trajnostnega razvoja.</p>
               <p>Glede načina sodelovanja pri upravljanju, natančno ga opredeljuje 12. člen. Govori
                  o posvetovanju, o obveznem mnenju. v 24. členu pa natančno opredeljuje, o čem
                  lahko odločajo deležniki oziroma posamezne skupine, člani, delavci in tako naprej.
                  Skratka, stvari so zelo jasno in precizno zapisane, ko ni soupravljanje odprto za
                  vse oblike upravljanja, ampak je točno omejeno na tisti del, na katerega posamezne
                  skupine lahko vplivajo in so v njihovem interesu. Hvala.</p>
            </sp>
            <sp xml:id="SDZ5-Redna-24-2011-02-02.sp43">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želi še kdo razpravljati?</p>
               <p>Vili Rezman.</p>
            </sp>
            <sp xml:id="SDZ5-Redna-24-2011-02-02.sp44">

               <speaker>VILI REZMAN:</speaker>

               <p>Zdaj nima smisla več drugače diskutirati, kot da preberem. Splošni akt je tisti,
                  ki ureja zadeve v zvezi z upravljanjem. In 3. točka oziroma 2. točka piše, da se
                  splošni akt sprejema po poprejšnjem soglasju njihovih predstavnikov. Predstavniki
                  so pa v 1. točki navedeni. To so vsi, ki imajo upravljavske pravice.</p>
            </sp>
            <sp xml:id="SDZ5-Redna-24-2011-02-02.sp45">

               <speaker>PREDSEDNIK DR. PAVEL GANTAR:</speaker>

               <p>Dobro, mislim, da ste malo na hitro skočili k nekem drugem amandmaju, tako da
                  boste imeli še priložnost, ker vas bom peljal od amandmaja do amandmaja. Zato, če
                  je prav, zaključujem razpravo o dveh amandmajih SLS k 4. členu.</p>
               <p>Prehajamo na 5. člen, in sicer dajem v razpravo pod številko 1 iz pregleda amandma
                  Poslanskih skupin SD, Zares, DeSUS in LDS. Pod številko 2 amandma Poslanske
                  skupine SDS in pod številko 3 in 4 pa dva amandmaja Poslanske skupine SLS. Odpiram
                  razpravo o teh štirih amandmajih k 5. členu. Želi kdo razpravljati? Gospod Tisel,
                  potem gospod Frangež.</p>
            </sp>
            <sp xml:id="SDZ5-Redna-24-2011-02-02.sp46">

               <speaker>MAG. ŠTEFAN TISEL:</speaker>

               <p>Hvala za besedo.</p>
               <p>Tu je kar več strank dalo oziroma sprejelo pobudo Centra za informiranje,
                  sodelovanje in razvoj nevladnih organizacij, ki so prispevale kar nekaj
                  amandmajev, in tudi Mladinski svet, da se vključi tudi mladinsko delo. Kajti, to
                  je lahko tista prva oblika za mlade, ki so pogosto brezposelni, da se lahko
                  vključijo v tako socialno podjetje. Včeraj smo govorili tudi o prostovoljstvu in
                  zakonu o prostovoljstvu. To je ena dodatna možnost, kajti vemo, da je ravno za
                  mlade velik problem, da se vključujejo v delo, da se afirmirajo, da pokažejo svoje
                  znanje. Tudi po diplomi se marsikdo še ni aktivno vključil v delo in je tudi ta
                  oblika socialnega podjetništva ena od teh, da lahko zagotavlja vključevanje
                  mladih, zato podpiram, mislim, da je kar več amandmajev s to alinejo, da vključuje
                  tudi mladinsko delo, tako da mislim, da bo to sprejeto. Hvala.</p>
            </sp>
            <sp xml:id="SDZ5-Redna-24-2011-02-02.sp47">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Matevž Frangež.</p>
            </sp>
            <sp xml:id="SDZ5-Redna-24-2011-02-02.sp48">

               <speaker>MATEVŽ FRANGEŽ:</speaker>

               <p>Spoštovane in spoštovani!</p>
               <p>Jaz moram reči, da sem prenaklonjen širšemu razumevanju področij v 5. členu kot
                  njihovemu ožanju, ker mislim, da področja dela, če le sledijo javni koristi,
                  zadovoljevanju nekih širših potreb naše skupnosti, pravzaprav niso toliko bistvena
                  kot princip združevanja ljudi in dejstvo, da se dejavnosti ne opravljajo z namenom
                  doseganja dobička. Ker pri tem zakonu nimamo neke splošne razprave, naj na tem
                  mestu vendarle povem, da razumem tudi sam, tako kot praktično vse politične sile v
                  Državnem zboru, in tega sem zelo vesel, socialno ekonomijo kot eno novo priložnost
                  za to državo kot princip preurejanja tega, čemur smo priča zadnjih 20 let, ko se
                  je nek del socialno-tržne ekonomije, ki naj bi jo razvijali v naši državi,
                  pravzaprav prelil v neke nepriljubljene, neželene oblike trdega kapitalizma.
                  Socialno podjetništvo zato razumem kot protiutež tem trendom, kot eno priložnost,
                  da lahko nekatere temeljne probleme slovenske ekonomije in slovenske družbe kot
                  takšne okarakteriziramo v vzrokih, ki so bili povezani s pohlepom, kopičenjem
                  bogastva, zelo močno ambicijo dela naše družbe, da na hitro in ne glede na vse
                  obogati, je socialno podjetništvo nek drug kontrapunkt, antipod takšnim ambicijam.
                  Poudarja to, da je treba ekonomijo razvijati trajnostno in ne samo v interesu
                  doseganja dobička lastnikov, ampak v interesu doseganja koristi vseh vključenih
                  deležnikov pa tudi družbe kot celote. Zato ta zakon razumem kot delo v razvoju.
                  Tudi predlagateljica je večkrat poudarila, da je to začetek. Temu začetku bo
                  sledila strategija, ki bo morda konkretizirala oblike pomoči in institute
                  podpornega okolja za razvoj podjetništva. Vendarle pa sem prepričan, da se bomo
                  tudi v Državnem zboru še srečali s tem zakonom, ko bo razvoj v praksi pripeljal
                  potrebe tako daleč, da se bomo s tem zakonom srečali ponovno tudi v Državnem
                  zboru. Med amandmaji, štirimi amandmaji, ki so danes tukaj predlagani, sta dva
                  identična, prvi, del amandmaja koalicijskih poslanskih skupin, in drugi amandma
                  Slovenske demokratske stranke. Oba sledita temu, da se mladinsko delo vključi na
                  ustrezen način med dejavnosti socialnega podjetništva. Pri tem pa ta ambicija ene
                  in druge strani izhaja iz predlogov Mladinskega sveta Slovenije. Tu velja ponovno
                  poudariti, da smo predlagatelji razumeli Mladinski svet Slovenije, pa tudi druge
                  nevladne organizacije kot ključne partnerje pri ustvarjanju tega zakona. Jaz sem
                  vesel, da bomo danes s sprejemom tega amandmaja tudi to nedvoumno izjemno pomembno
                  področje, področje, ki obeta še številne priložnosti in velike potenciale na tem
                  področju, vključili med dejavnosti socialnega podjetništva.</p>
               <p>Naj pa povem en moj osebni vidik predvsem pri četrtem amandmaju, ki ga je
                  predlagala Slovenska ljudska stranka, z izjemo zadnje alineje, ki se mi zdi
                  morebiti prenatančno določena, bi bil sam naklonjen temu, da področje prej širimo
                  kot ožimo. Namreč, dilema, ki me navaja k temu razmisleku, je tretji odstavek tega
                  člena, ki ga sedaj obravnavamo, ki pravi, da Vlada Republike Slovenije na predlog
                  ministra pristojnega za delo, družino in socialne zadeve v soglasju z drugimi
                  pristojnimi ministri in po predhodnem posvetovanju z organizacijami civilne
                  družbe, na področjih iz prvega in drugega odstavka tega člena določi dejavnosti
                  socialnega podjetništva, ki jih lahko opravljajo socialna podjetja. Jaz moram
                  priznati eno lastno nedoslednost, da sem ta tretji odstavek doslej razumel tako,
                  da lahko tudi zunaj odprtega kroga samo primeroma navedenih dejavnosti Vlada
                  določa nove dejavnosti, ki bi jih pripeljala neka praktična potreba. Bojim pa se,
                  da smo v tretjem odstavku to omejili na že definirana področja iz prvega in
                  drugega odstavka. V tem pogledu sem naklonjen, da razširimo te stvari. Ljudska
                  stranka tukaj predlaga področje človekovih pravic, zagovorništvo, pravno pomoč
                  ranljivim skupinam prebivalstva in zeleno ekonomijo in nekatere druge stvari in po
                  mojem mnenju bi bilo smiselno tukaj prisluhniti in mogoče tiste dele, ki so manj
                  primerni, rešiti še skozi tretjo obravnavo z ustreznim amandmiranjem zakona ali pa
                  popraviti tretji odstavek 3. člena tako, da zagotovimo Vladi Republike Slovenije
                  odprte roke pri tem, da v nadaljnjih fazah dodaja nova področja, ki bi jih
                  prinesla praktična potreba razvoja socialnega podjetništva pri nas.</p>
            </sp>
            <sp xml:id="SDZ5-Redna-24-2011-02-02.sp49">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želi še kdo razpravljati? Gvido Kres in potem dr. Andreja Črnak Meglič.</p>
               <p>Prosim.</p>
            </sp>
            <sp xml:id="SDZ5-Redna-24-2011-02-02.sp50">

               <speaker>GVIDO KRES:</speaker>

               <p>Seveda, tudi v Slovenski ljudski stranki podpiramo ta amandma, ker zagotavlja in
                  organizira mladinsko delo. Naj se dotaknem na sam začetek, zakon je začetek in
                  praksa bo pokazala, kako naprej. Prepričan sem, da bomo s prakso tudi to
                  izboljševali. Sem pa proti tem oziroma preveč omejujemo to socialno delo. Jaz
                  vendarle mislim in prepričan sem, da je treba v to vključiti čim širši krog in
                  potem pravilno to tudi regulirati. Ker glede na to, kar se je dogajalo v zadnjih
                  letih v naši državi, sem popolnoma prepričan, da vsa podjetja, ki dobro delajo, če
                  plačujejo davke in plačujejo prispevke, dodajajo tudi k slovenski ekonomiji. Tako,
                  da se ravno te profitnosti ni toliko za bati, je pa res, da socialno podjetništvo
                  vidim v tistem primeru, kjer se ljudi težje zaposluje. Hvala lepa.</p>
            </sp>
            <sp xml:id="SDZ5-Redna-24-2011-02-02.sp51">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima dr. Andreja Črnak Meglič.</p>
               <p>Prosim.</p>
            </sp>
            <sp xml:id="SDZ5-Redna-24-2011-02-02.sp52">

               <speaker>DR. ANDREJA ČRNAK MEGLIČ:</speaker>

               <p>Hvala lepa, gospod predsednik.</p>
               <p>Če se najprej dotaknem mladinskega dela. Kot vidite, smo to intenco povzeli v
                  amandmaju koalicijskih poslancev, vendar tako, da opredeljuje mladinsko delo v
                  skladu s tem zakonom na pravilen način. Namreč, če pogledamo zakon, ki opredeljuje
                  mladinsko delo, lepo pove, da ne predstavlja področja dejavnosti, ampak lahko
                  zajema več področij. Zakon o javnem interesu v mladinskem sektorju kot mladinsko
                  delo opredeljuje organizirano in ciljno usmerjeno obliko delovanja mladih in za
                  mlade, v okviru katerih mladi na podlagi lastnih prizadevanj prispevajo k lastnemu
                  vključevanju v družbo, krepijo svoje kompetence ter prispevajo k razvoju
                  skupnosti. Skratka, gre za metodo dela, zato smo mi namen mladinskega delovanja
                  oziroma podpore temu delu povzeli kot novo dejavnost oziroma področje
                  zagotavljanja in organiziranja mladinskega dela. Mislim, da smo uspeli ustrezno
                  rešiti dilemo.</p>
               <p>Druga stvar, ki se nam zastavlja v zvezi s širitvijo področij, moram reči, da smo
                  tudi tukaj imeli zelo obširno razpravo na Odboru in smo si določene stvari že
                  pojasnili. Najprej, zelena ekonomija je v 5. člen zakona že vpeta, področje
                  človekovih pravic in zagovorništva. Mi se moramo zavedati, kaj socialno
                  podjetništvo je. To je predvsem delovanje in prodaja storitev in dobrin na trgu.
                  Torej, ali menimo, da je to področje delovanja tržna dejavnost? Jaz osebno mislim
                  in tako tudi večina tistih, ki smo pripravljali zakon, mislimo, da ne. ravno tako
                  menimo o pravni pomoči ranljivim skupinam prebivalstva. Tukaj je pač dolžno
                  poskrbeti, da ranljive skupine prebivalstva dobijo to dejavnost pod čim bolj
                  ugodnimi pogoji, kajti same teh storitev niso sposobne plačevati.</p>
               <p>In če se dotaknem pomoči pri delu na kmetiji, to pa je tema, ki smo se je že
                  dotaknili, lahko rečem, da navkljub izredni benevolentnosti, s katero smo
                  pristopali k širitvi nabora dejavnosti, ki smo jih vključevali v zakon,. kajti
                  mnoge nove smo vključili, tisto,, kar pa je zelo pomembno, je, da nismo vključili
                  samo dejavnosti in področij, ampak tudi definicije, da ne bi prihajalo do
                  interpretacij, ki so v nasprotju s tem, kar je bila intenca predlagatelja.
                  Opozorila pa bi, da 5. člen nima samo tretjega odstavka, kjer Vlada Republike
                  Slovenije na predlog ministra na področjih iz prvega in druga odstavka z uredbo
                  določi dejavnosti socialnega podjetništva, ampak lahko z ministrstva s posebnimi zakoni opredelijo tudi druga
                  področja dejavnosti socialnega podjetništva, tako je zapisano v drugem odstavku,
                  kar pomeni, da posamezna ministrstva, v kolikor bodo menila in tudi v dialogu s
                  Civilno družbo lahko nabor dejavnosti iz prvega odstavka še dopolnijo. Hvala
                  lepa.</p>
            </sp>
            <sp xml:id="SDZ5-Redna-24-2011-02-02.sp53">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Gvido Kres, prosim.</p>
            </sp>
            <sp xml:id="SDZ5-Redna-24-2011-02-02.sp54">

               <speaker>GVIDO KRES:</speaker>

               <p>Hvala.</p>
               <p>Mi smo predlagali k 5. členu v enajsti alineji prvega odstavka, da se črta beseda
                  "socialnega". Predlagamo črtanje besede socialnega, ker ni prav, da se omejuje
                  turizem samo na socialni turizem. To bi pomenilo omejevanje dejavnosti socialnega
                  podjetništva in vrst turizma, ki jih kot socialno podjetje lahko izvaja, saj je
                  turizem lahko na primer tudi mladinski, terapevtski, ekološki, upokojenski, vse
                  kar sodi v publiko socialnega podjetništva. Na koncu prvega odstavka smo
                  predlagali, da se dodajo nove alineje, ki se glasijo; področje človekovih pravic,
                  zagovorništvo, pravna pomoč ranljivim skupinam prebivalstva, zelena ekonomija,
                  terapevtsko delo z živalmi in rastlinami, pomoč pri delu na kmetiji v primeru
                  smrti in dolgoletne delovne nezmožnosti člana kmečke družine. O tem sem že govoril
                  v tem Državnem zboru in izpostavil problem, ki je pereč in bi bilo zagotovo
                  sprejemljiv. Med dejavnosti socialnega podjetništva dodajam dejavnosti, ki so
                  zlasti na področju delovanja mladih bistvenega pomena. Zakon ne sme delovati samo
                  omejevalno in zavirati eno od lastnosti socialnega podjetništva, namreč
                  spodbujanje inovativnosti, ki je mladim pisano na kožo. Podoben amandma je že za
                  obravnavo na matičnem delovnem telesu predlagal Mladinski svet Slovenije. Možnost
                  izvajanja terapevtskega dela z živalmi in rastlinami pa je predlog, ki poleg
                  možnosti za mlade lahko pomeni eno od dejavnosti kmetij, ki bi se lahko ukvarjali
                  s socialnim podjetništvom. V mnogih primerih pomeni pomoč pri delu na kmetiji in
                  možnost preživetja kmetije, oskrba njenih ostarelih članov in zaposlitev
                  nezaposlenih oseb. Priložnost je tudi za mlade. Hvala lepa.</p>
            </sp>
            <sp xml:id="SDZ5-Redna-24-2011-02-02.sp55">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želi še kdo razpravljati o 5. členu in štirih amandmajih, ki so vloženi k temu 5.
                  členu? Ugotavljam, da ne želi. Zato zaključujem razpravo.</p>
               <p>In prehajamo k 6. členu. V razpravo dajem 6. člen in amandma Poslanskih skupin SD,
                  Zares, DeSUS in LDS k 6. členu. Odpiram razpravo. Želi kdo razpravljati?
                  Ugotavljam, da ne želi razpravljati. Zato zaključujem razpravo.</p>
               <p>In v razpravo dajem 8. člen ter dva amandmaja, in sicer pod zaporedno številko 1
                  amandma Poslanske skupine SLS in pod številko 2 amandmaje poslanskih skupin SD,
                  Zares, DeSUS in LDS. Želi kdo razpravljati o 8. členu in dveh amandmajih k temu
                  členu?</p>
               <p>Gvido Kres, prosim.</p>
            </sp>
            <sp xml:id="SDZ5-Redna-24-2011-02-02.sp56">

               <speaker>GVIDO KRES:</speaker>

               <p>K 8. členu predlagamo, da se besedilo spremeni tako, da se glasi: nepridobitna
                  pravna oseba ali kmetija lahko posluje kot socialno podjetje, če pridobi status
                  socialnega podjetja. Drugič. Status socialnega podjetja lahko pridobi nepridobitna
                  pravna oseba ali kmetija, če je ustanovljena za trajno opravljanje dejavnosti
                  socialnega podjetništva na način, da bo trajno zaposlovala najmanj enega delavca v
                  prvem letu poslovanja, v nadaljnjem besedilu socialno podjetje. Je ustanovljena za
                  zaposlovanje oseb iz 6. člena tega zakona na način, da bo določeno dejavnost
                  opravljala s trajnim zaposlovanjem najmanj tretjina teh delavcev od vseh
                  zaposlenih delavcev. In izpolnjuje druge pogoje, ki jih določa ta zakon in poseben
                  zakon, ki ureja pravno organiziranost posamezne vrste nepridobitne pravne
                  osebe.</p>
               <p>Tretjič. Status socialnega podjetja nepridobitna pravna oseba ali kmetija ohrani
                  le, če v roku dveh let od pridobitve statusa izkaže, da je pričela zakonito
                  opravljati dejavnost socialnega podjetništva ali drugo dejavnost in da je dosegla
                  določeno število zaposlenih delavcev iz prve alineje ali število in strukturo
                  zaposlenih delavcev iz druge alineje prejšnjega odstavka tega člena. Za ohranitev
                  statusa socialnega podjetja mora po izteku drugega koledarskega leta poslovanja
                  socialno podjetje tipa A iz dejavnosti iz socialnega podjetništva izkazati najmanj
                  40 % vseh prihodkov po tretjem in v vseh nadaljnjih letih poslovanja pa 50 % vseh
                  prihodkov. Četrtič, socialno podjetje mora ves čas poslovati po načelih socialnega
                  podjetništva, kot jih določa ta zakon. Z amandmajem dodajamo v besedilo kmete kot
                  obliko socialnega podjetništva. Z amandmajem določamo tudi, da je minimalni pogoj
                  za zaposlitev najmanj eden delavec, ne dva v prvem letu, za nadaljnja leta pa ni
                  potrebe po omejevanju. Prav tako določamo pogoje dveh let od pridobitve statusa,
                  saj v enem letu težko podjetja, še posebej pa v tej obliki, povsem izpolnjujejo
                  vse pogoje preoblikovanja in druge pogoje in prično polno poslovati. Hvala
                  lepa.</p>
            </sp>
            <sp xml:id="SDZ5-Redna-24-2011-02-02.sp57">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želi še kdo razpravljati o amandmajih k 8. členu? Ugotavljam, da ne želi. Zato
                  zaključujem razpravo k 8. členu.</p>
               <p>Prehajamo k 9. členu. V razpravo dajem amandma Poslanskih skupin SD, Zares, DeSUS
                  in LDS. Želi kdo razpravljati o amandmaju k 9. členu? Ugotavljam, da ne želi. Zato
                  zaključujem razpravo o 9. členu in amandmaju.</p>
               <p>Prehajamo k 10. členu. V razpravo dajem 10. člen in amandma Poslanske skupine SLS.
                  Želi kdo razpravljati?</p>
               <p>Gvido Kres, prosim.</p>
            </sp>
            <sp xml:id="SDZ5-Redna-24-2011-02-02.sp58">

               <speaker>GVIDO KRES:</speaker>

               <p>Predlagamo, da se doda nov stavek, ki se glasi: "Pri tem se lahko povezujejo tudi
                  z invalidskimi podjetji in zaposlitvenimi centri." Glede na namen delovanja, cilje
                  in pogoje so socialna invalidska podjetja in zaposlitvenimi centri sorodni in
                  zasledujejo skupne cilje, zato je smiselno, da se povezujejo in delujejo skupaj
                  ter izmenjujejo znanja in izkušnje. Hvala.</p>
            </sp>
            <sp xml:id="SDZ5-Redna-24-2011-02-02.sp59">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želi še kdo razpravljati?</p>
               <p>Dr. Andreja Črnak Meglič, prosim.</p>
            </sp>
            <sp xml:id="SDZ5-Redna-24-2011-02-02.sp60">

               <speaker>DR. ANDREJA ČRNAK MEGLIČ:</speaker>

               <p>Ta člen ima naslov Združenja socialnih podjetij. Govori o tem, da se socialna
                  podjetja med seboj združujejo. Če pa se združujejo z drugimi oblikami, tega pa ta
                  zakon ne opredeljuje. Moramo vedeti, kaj je namen člena. Hvala.</p>
            </sp>
            <sp xml:id="SDZ5-Redna-24-2011-02-02.sp61">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želi še kdo razpravljati o amandmaju k 10. členu? Ugotavljam, da ne želi, zato
                  zaključujem razpravo.</p>
               <p>Prehajamo na 11. člen in na amandma Poslanskih skupin SD, Zares, DeSUS in LDS k
                  11. členu. Želi kdo razpravljati?</p>
               <p>Vili Rezman.</p>
            </sp>
            <sp xml:id="SDZ5-Redna-24-2011-02-02.sp62">

               <speaker>VILI REZMAN:</speaker>

               <p>Zelo kratko, gospod predsednik.</p>
               <p>V prvem tekstu je bilo določilo, da se, kadar se deli, dopiše "lahko deli razen
                  članom uprave tudi delavcem". Sedaj imamo pa predlog amandmaja, ki govori o tem,
                  da se pri delitvi ne more izključiti delavcev. Nekoliko neobičajna dikcija je to.
                  Verjetno bi bilo bolje, če bi se zapisalo, da se obvezno deli tudi med zaposlene,
                  ali pa bi vsaj morali imeti neko zagotovilo, kaj ta definicija "ne more izključiti
                  delavcev" pomeni. Je obvezna delitev tudi med delavce ali ne? Mislim pa, da bi
                  bilo bolje, če bi se do tretjega branja tukaj spremenilo še v tem smislu, da bi se
                  eksplicitno zapisalo, da se tudi med delavce deli obvezno dobiček.</p>
            </sp>
            <sp xml:id="SDZ5-Redna-24-2011-02-02.sp63">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želi še kdo razpravljati?</p>
               <p>Dr. Črnak, če želite, seveda.</p>
            </sp>
            <sp xml:id="SDZ5-Redna-24-2011-02-02.sp64">

               <speaker>DR. ANDREJA ČRNAK MEGLIČ:</speaker>

               <p>Hvala lepa.</p>
               <p>Mislim, da je povsem jasno, da je namen predlagatelja, da so delavci tisti, ki so
                  soudeleženi pri ustvarjanju dobička in da se tudi tukaj upoštevajo vsa določila
                  Zakona o delitvi dobička. Dikcija, ki je nastala, je nastala na podlagi
                  usklajevanja s civilnodružbenimi organizacijami. Če najdemo boljšo rešitev, jo
                  seveda najdimo. Hvala lepa.</p>
            </sp>
            <sp xml:id="SDZ5-Redna-24-2011-02-02.sp65">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Meni je žal, ker se ne morem vključiti v diskusijo, ker vodim sejo, ampak
                  kakorkoli.</p>
               <p>Gospod Rezman, izvolite.</p>
            </sp>
            <sp xml:id="SDZ5-Redna-24-2011-02-02.sp66">

               <speaker>VILI REZMAN:</speaker>

               <p>Jaz bi rad samo opozoril, da je ta amandma pripravljen ravno zato, da se ne bi
                  delilo po sedanjem zakonu. Ker sedanji zakon omogoča samo, da lahko, mi pa
                  terjamo, da mora biti obvezna ta delitev.</p>
            </sp>
            <sp xml:id="SDZ5-Redna-24-2011-02-02.sp67">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želi še kdo razpravljati? Ugotavljam, da ne želi nihče več razpravljati o
                  amandmaju k 11. členu, zato zaključnem razpravo o tem amandmaju in členu.</p>
               <p>Prehajamo k 12. členu. Dajem v razpravo 12. člen in amandma Poslanske skupine
                  Slovenske ljudske stranke. Želi kdo razpravljati? Ja.</p>
               <p>Gvido Kres.</p>
            </sp>
            <sp xml:id="SDZ5-Redna-24-2011-02-02.sp68">

               <speaker>GVIDO KRES:</speaker>

               <p>Hvala.</p>
               <p>K 12. členu želimo v prvem odstavku za besedami "posamezne vrste nepridobitne
                  pravne osebe" dodati tudi besedi "ali kmetije". Z amandmajem dodajamo v besedilo
                  prvega odstavka tudi kmetije, ki lahko z aktom ustanovijo socialno podjetje.
                  Hvala.</p>
            </sp>
            <sp xml:id="SDZ5-Redna-24-2011-02-02.sp69">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želi še kdo razpravljati. Ugotavljam, da ne želi. Zato zaključujem razpravo o
                  amandmaju k 12. členu.</p>
               <p>Prehajamo k 14. členu in v razpravo dajem dva amandmaja, in sicer najprej pod
                  zaporedno številko 1 amandma Poslanske skupine SLS in pod številko 2 amandma
                  poslanskih skupin SD, Zares, DeSUS, LDS. Želi kdo razpravljati?</p>
               <p>Gvido Kres.</p>
            </sp>
            <sp xml:id="SDZ5-Redna-24-2011-02-02.sp70">

               <speaker>GVIDO KRES:</speaker>

               <p>V prvem odstavku se za besedami "nepridobitne pravne osebe" doda besedi "ali
                  kmetija". Z amandmajem v besedilu dodajamo "ali kmetije" kot možno obliko za
                  socialno podjetje.</p>
            </sp>
            <sp xml:id="SDZ5-Redna-24-2011-02-02.sp71">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želi še kdo razpravljati o obeh amandmajih k 14. členu ali samo o enemu?</p>
               <p>Dr. Andreja Črnak Meglič.</p>
            </sp>
            <sp xml:id="SDZ5-Redna-24-2011-02-02.sp72">

               <speaker>DR. ANDREJA ČRNAK MEGLIČ:</speaker>

               <p>Hvala lepa.</p>
               <p>Ne bi se ob teh amandmajih več oglašala, ker sem že pojasnila vse v zvezi z
                  uvajanjem kmetij, ker vsi ostali amandmaji Slovenske ljudske stranke sledijo
                  amandmaju k 2. členu in sem pojasnilo že dala. Hvala lepa.</p>
            </sp>
            <sp xml:id="SDZ5-Redna-24-2011-02-02.sp73">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želi še kdo razpravljati o amandmajih k 14. členu? Ugotavljam, da ne, zato
                  zaključujem razpravo.</p>
               <p>Prehajamo k 15. členu in dajem v razpravo dva amandmaja, in sicer pod zaporedno
                  številko 1 amandma Poslanske skupine Slovenske ljudske stranke in pod številko 2
                  amandma poslanskih skupin SD, Zares, DeSUS in LDS. Želi kdo razpravljati o teh
                  dveh amandmajih k 15. členu?</p>
               <p>Gvido Kres, prosim.</p>
            </sp>
            <sp xml:id="SDZ5-Redna-24-2011-02-02.sp74">

               <speaker>GVIDO KRES:</speaker>

               <p>Predlagamo, da se besedilo k 15. členu spremeni tako, da se glasi: "Registrski
                  organ mora v postopku registracije ugotavljati tudi, ali je akt o ustanoviti
                  oziroma temeljni akt nepridobitne pravne osebe ali kmetije, ki namerava poslovati
                  kot socialno podjetje, v skladu z določbami 12. člena tega zakona. Izpolnjevanje
                  pogojev mora ugotavljati tudi v postopkih registracije spremembe akta o ustanoviti
                  ali temeljnega akta, s katerim se nepridobitna pravna oseba ali kmetija
                  preoblikuje v socialno podjetje."</p>
               <p>Drugo. Če je pogoj iz prejšnjega odstavka izpolnjen, registrski organ z aktom
                  odloči o vpisu nepridobitne pravne osebe ali kmetije oziroma sprememb v register.
                  Odloči tudi, da se pri firmi ali imenu nepridobitne pravne osebe ali kmetije v
                  register vpiše dostavek "socialno podjetje". Besedilo člena spremenimo tako, da ga
                  dopolnjujemo na ustreznih mestih z besedama "ali kmetija" in s tem dopolnjujemo
                  določbe o načinu registracije tudi za kmetije, saj je prav, da je tudi kmetija
                  lahko oblika socialnega podjetja. Hvala lepa.</p>
            </sp>
            <sp xml:id="SDZ5-Redna-24-2011-02-02.sp75">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želi še kdo razpravljati o amandmajih k 15. členu? Ugotavljam, da ne želi, zato
                  zaključujem razpravo o amandmajih k 15. členu.</p>
               <p>Prehajamo k 18. členu in v razpravo dajem amandma Poslanske ljudske stranke. Želi
                  kdo razpravljati?</p>
               <p>Gvido Kres, prosim.</p>
            </sp>
            <sp xml:id="SDZ5-Redna-24-2011-02-02.sp76">

               <speaker>GVIDO KRES:</speaker>

               <p>Obrazložitev k 18. členu. Z amandmajem spreminjamo prvi in drugi odstavek tako, da
                  dodajamo na ustreznih mestih besedo "ali kmetije". Hvala lepa.</p>
            </sp>
            <sp xml:id="SDZ5-Redna-24-2011-02-02.sp77">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želi še kdo razpravljati o amandmaju k 18. členu Poslanke skupine SLS? Ugotavljam,
                  da ne želi, zato zaključujem razpravo.</p>
               <p>Prehajamo k 19. členu. V razpravo dajem amandma poslanskih skupin SD, Zares, DeSUS
                  in LDS. Želi kdo razpravljati o amandmaju k 19. členu? Ugotavljam, da ne želi,
                  zato zaključujem razpravo.</p>
               <p>Prehajamo k 20. členu. V razpravo dajem amandma poslanskih skupin SD, Zares, DeSUS
                  in LDS. Želi kdo o tem razpravljati? Ugotavljam, da ne želi, zato zaključujem
                  razpravo.</p>
               <p>V razpravo dajem 21. člen in amandma poslanskih skupin SD, Zares, DeSUS in LDS.
                  Želi kdo o tem razpravljati? Ugotavljam, da ne želi, zato zaključujem
                  razpravo.</p>
               <p>Prehajamo k 25. členu. V razpravo dajem amandma poslanskih skupin SD, Zares, DeSUS
                  in LDS. Želi kdo o tem amandmaju razpravljati? Ja.</p>
               <p>Vili Rezman, prosim.</p>
            </sp>
            <sp xml:id="SDZ5-Redna-24-2011-02-02.sp78">

               <speaker>VILI REZMAN:</speaker>

               <p>Hvala lepa, gospod predsednik.</p>
               <p>Jaz bom sicer amandma podprl, rad pa bi ponovno opozoril na to, da tretja točka
                  tega člena govori, je v diskrepanci s členi v zakonu o prostovoljstvu, ker tukaj
                  eksplicitno piše, da se prostovoljcem deli tudi del dobička, ker je v nasprotju z
                  zakonom o prostovoljstvu, pa jaz nimam nič zoper to, da bi tudi prostovoljci bili
                  deležni tega. Vendar včeraj, ko sem opozarjal, da je to v zakonu o prostovoljstvu
                  slabo zapisano, ni bilo posluha, da bi se v zvezi s tem kaj spremenilo. In zdaj
                  imamo tukaj pač diskrepanco dveh zakonov. Bodo pravne službe verjetno povedale,
                  kaj se da še narediti in česa ne, ampak zagotovo je to v neskladju z zakonom o
                  prostovoljstvu.</p>
            </sp>
            <sp xml:id="SDZ5-Redna-24-2011-02-02.sp79">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Andreja Črnak Meglič.</p>
            </sp>
            <sp xml:id="SDZ5-Redna-24-2011-02-02.sp80">

               <speaker>DR. ANDREJA ČRNAK MEGLIČ:</speaker>

               <p>Hvala lepa.</p>
               <p>O delitvi dobička govori 11. člen in ta govori o tem, da se dobiček lahko deli
                  samo članom, upravi in zaposlenim, prostovoljci pa niso zaposleni. Kar se tiče
                  nagrad oziroma kakršnegakoli nagrajevanja prostovoljcev, je to popolnoma usklajeno
                  z zakonom o prostovoljski dejavnosti, in sicer predvsem v 29. členu, kjer se še
                  natančneje določa, da prostovoljcem pripada tudi vrsta in višina upravičenih
                  stroškov v okviru aktivnosti.</p>
               <p>Skratka, ni kolizije in pravna služba je zakon že pregledala. Hvala lepa.</p>
            </sp>
            <sp xml:id="SDZ5-Redna-24-2011-02-02.sp81">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>K besedi se je javil Vili Rezman.</p>
            </sp>
            <sp xml:id="SDZ5-Redna-24-2011-02-02.sp82">

               <speaker>VILI REZMAN:</speaker>

               <p>Zdaj pač spet preberem, da se nagrade iz naslova ustvarjenega dobička lahko delijo
                  tudi prostovoljcem, torej je najbrž nesporno, to piše v tej tretji točki tega
                  člena. In tudi prostovoljci so po definiciji članstva, če je član vsak, ki ima
                  pravico soupravljanja, člani.</p>
            </sp>
            <sp xml:id="SDZ5-Redna-24-2011-02-02.sp83">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želi še kdo razpravljati? Ugotavljam, da ne, zato zaključujem razpravo k 25.
                  členu. Prehajamo k 28. členu in v razpravo dajem amandma Poslanske skupine SLS.
                  Želi kdo razpravljati?</p>
               <p>Ja, Gvido Kres, prosim.</p>
            </sp>
            <sp xml:id="SDZ5-Redna-24-2011-02-02.sp84">

               <speaker>GVIDO KRES:</speaker>

               <p>V 28. členu predlagamo, da se doda nov, tretji odstavek, ki se glasi: "Določbe iz
                  prvega in drugega odstavka tega člena ne veljajo za kmetije." S tem hočemo doseči
                  oziroma določamo, da določbe iz prvega in drugega odstavka tega člena ne valjajo
                  za kmetije, saj za kmetije in kmetijska gospodarstva veljajo posebni zakoni
                  delovanja in predpisi o zaščiti kmetij. Hvala lepa.</p>
            </sp>
            <sp xml:id="SDZ5-Redna-24-2011-02-02.sp85">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želi še kdo razpravljati o tem amandmaju? Ne želi, zato zaključujem razpravo o 28.
                  členu in amandmaju.</p>
               <p>V razpravo dajem 29. člen in amandma poslanskih skupin SD, Zares, DeSUS in LDS.
                  Želi kdo razpravljati? Ugotavljam, da ne želi, zato zaključujem razpravo.</p>
               <p>V razpravo dajem 35. člen in amandma poslanskih skupin SD, Zares, DeSUS in LDS.
                  Želi kdo razpravljati o tem amandmaju? Ugotavljam, da ne želi, zato zaključujem
                  razpravo.</p>
               <p>Prehajamo k 36. členu. v razpravo dajem 36. člen ter amandma poslanskih skupin SD,
                  Zares, DeSUS in LDS. Želi kdo o tem razpravljati? Ugotavljam, da ne želi, zato
                  zaključujem razpravo.</p>
               <p>Prehajamo k 37. členu in v razpravo dajem amandma SD, Zares, DeSUS in LDS k temu
                  členu. Želi kdo o tem razpravljati? Ugotavljam, da ne želi, zato zaključujem
                  razpravo.</p>
               <p>Prehajamo k 39. členu in v razpravo dajem amandma k 39. členu poslanskih skupin
                  SD, Zares, DeSUS in LDS. Želi kdo o tem razpravljati? Ugotavljam, da ne želi.
                  Zaključujem razpravo.</p>
               <p>Prehajamo k 41. členu in v razpravo dajem amandma poslanskih skupin SD, Zares,
                  DeSUS in LDS k 41. členu. Želi kdo o tem razpravljati? Ugotavljam, da ne želi,
                  zato zaključujem razpravo.</p>
               <p>Prehajamo k 43. členu in v razpravo dajem amandma poslanskih skupin SD, Zares,
                  DeSUS in LDS k 43. členu. Želi kdo o tem razpravljati? Ugotavljam, da ne želi,
                  zato zaključujem razpravo.</p>
               <p>Prehajamo k 48. členu in v razpravo dajem amandma poslanskih skupin SD, Zares,
                  DeSUS in LDS k 48. členu. Želi kdo razpravljati? Ugotavljam, da ne želi.
                  Zaključujem razpravo.</p>
               <p>Prehajamo k 49. členu in v razpravo dajem amandma poslanskih skupin SD, Zares,
                  DeSUS in LDS k 49. členu. Želi kdo o tem razpravljati? Ugotavljam, da ne želi,
                  zato zaključujem razpravo o tem amandmaju in členu.</p>
               <p>S tem smo zaključili tudi razpravo o amandmajih. O amandmajih bomo v skladu s
                  časovnim potekom seje zbora odločali danes v okviru glasovanj, pol ure po
                  zaključeni 16. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>7. TOČKO DNEVNEGA REDA – PREDLOG ZAKONA O SPREMEMBAH IN
                     DOPOLNITVAH ZAKONA O PLAČILU ODŠKODNINE ŽRTVAM VOJNEGA IN POVOJNEGA NASILJA,
                     SKRAJŠANI POSTOPEK.</title>
               </p>
               <p>Predlog zakona je v obravnavo Državnemu zboru predložila Vlada. Za dopolnilno
                  obrazložitev predloga zakona bi moral dati besedo predstavniku Vlade, ki ga ni –
                  ali predstavnici. Sprašujem službe, ali lahko povedo, ali je minister ali pa
                  državna sekretarka v bližini? Jih ni. Če bi bila minuta, dve, bi seveda bili
                  prijazni in počakali, ker pač temu ni tako, bomo šli naprej.</p>
               <p>Predlog zakona je obravnaval Odbor za finance in monetarno politiko kot matično
                  delovno telo. Za predstavitev poročila odbora dajem besedo predsedniku Bogdanu
                  Čepiču.</p>
               <p>Prosim.</p>
            </sp>
            <sp xml:id="SDZ5-Redna-24-2011-02-02.sp86">

               <speaker>BOGDAN ČEPIČ:</speaker>

               <p>Hvala za besedo, gospod predsednik. Kolegice in kolegi!</p>
               <p>Odbor za finance in monetarno politiko je na 23. seji dne 19. 1. 2011 kot matično
                  delovno telo obravnaval Predlog zakona o spremembah in dopolnitvah Zakona o
                  plačilu odškodnine žrtvam vojnega in povojnega nasilja, ki ga je v obravnavo in
                  sprejem po skrajšanem postopku predložila Vlada. Odboru je bilo posredovano mnenje
                  Zakonodajno-pravne službe Državnega zbora, ki je besedilo proučila z vidika
                  skladnosti z ustavo, pravnim sistemom ter v zakonodajno-tehničnem pogledu in
                  posredovala pripombe k 2., 3. in k 4. členu predloga. V poslovniškem roku so štiri
                  koalicijske poslanske skupine, upoštevaje mnenje Zakonodajno-pravne službe,
                  vložile amandmaje k 2., 3., 4. členu predloga.</p>
               <p>V uvodnem delu razprave o posameznih členih je minister, pristojen za finance,
                  poudaril, da gre pri novelah tako za dejavnega kot za Zakon o Slovenskem
                  odškodninskem skladu, v nadaljevanju Sod, za dve tesno povezani materiji. V osnovi
                  gre za realizacijo revizijskih zahtev Računskega sodišča po spremenjenem načinu
                  knjiženja poslov, ki jih izvaja Sod za namene – oziroma po navodilih kot agent
                  države – s sredstvi v lasti države. Tako z uveljavitvijo zakona nastopijo
                  obveznosti države do družbe Sod tudi za nazaj, se precizirajo na presečno stanje
                  in uredijo s posebno pogodbo, ki določi način, dinamiko in obrestno mero za tako
                  ugotovljeno povezanost na dan 31. 12. 2010 ter način vračila sredstev, ki jih bo
                  družba Sod izplačevala po 1. 1. 2011 vse do dokončnega poplačila.</p>
               <p>V nadaljevanju je predstavnica Zakonodajno-pravne službe v okviru predstavitve
                  pisnega mnenja poudarila, da so v amandmajih koalicijskih skupin upoštevane
                  pripombe navedene službe.</p>
               <p>V razpravi so bile izpostavljene dileme iz porevizijskega mnenja Računskega
                  sodišča, tudi z aspekta posledične reakcije neposrednega posega v ožjo politično
                  sfero. Po danem pojasnilu predstavnice finančnega ministrstva je na podlagi Zakona
                  o javnih financah mogoče sprejeti zakon s finančnimi posledicami, ki niso bile
                  načrtovane v proračunu, ker je bilo obravnavano besedilo predloženo Državnem zboru
                  šele po sprejemu proračunov za leti 2011 in 2012, v navedenih aktih ni bilo mogoče
                  predvideti ne sredstev ne postavk za njihovo zagotavljanje. Poleg tega predlog za
                  amandma odbora predvideva, da bi prvi obrok v plačilo zapadel v leto 2012, kar
                  omogoča, da ob pripravi spremenjenega proračuna za leto 2012 določimo postavko in
                  namenimo finančna sredstva za poplačilo teh terjatev.</p>
               <p>V okviru obravnave je odbor sprejel amandmaje poslanskih skupin SD, Zares, LDS in
                  DeSUS k 2., 3. in 4. členu zakonskega predloga. V nadaljevanju je odbor v skladu s
                  126. členom Poslovnika Državnega zbora glasoval o posameznih členih predloga
                  zakona in jih tudi sprejel.</p>
               <p>Glede na sprejete amandmaje na podlagi prvega odstavka 133. člena Poslovnika
                  Državnega zbora je pripravljeno besedilo dopolnjenega predloga zakona, v katerem
                  so vključeni vsi sprejeti amandmaji, dopolnjen predlog zakona pa ste prejeli kot
                  sestavni del poročila, ki ga imate.</p>
            </sp>
            <sp xml:id="SDZ5-Redna-24-2011-02-02.sp87">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Sledi predstavitev stališč poslanskih skupin. Stališče Poslanske skupine Slovenske
                  nacionalne stranke bo predstavil Bogdan Barovič.</p>
            </sp>
            <sp xml:id="SDZ5-Redna-24-2011-02-02.sp88">

               <speaker>BOGDAN BAROVIČ:</speaker>

               <p>Še enkrat hvala lepa za besedo, gospod predsednik. Kolegice in kolegi!</p>
               <p>Slovenska nacionalnega stranka dopolnjenega Predloga zakona o spremembah in
                  dopolnitvah Zakona o plačilu odškodnine žrtvam vojnega in povojnega nasilja ne bi
                  podprla.</p>
               <p>Ne bo podprla iz enostavnega razloga; če preberemo predlog predlagatelja, torej
                  vsebino, ki jo je predlagatelj dal, torej Vlada, pod točko 4 na strani 3, kjer
                  piše, da se bodo potrebna sredstva, torej jih ni, zagotavljala v proračunu
                  Republike Slovenije. Za leto 2011 in 2012 se sredstva za ta namen niso načrtovala,
                  glede na to, da je zakonodaja sprejeta z letom 2011, bo treba odpreti ustrezno
                  proračunsko postavko in tako naprej. Mislim, da v trenutnem gospodarskem stanju, v
                  trenutnem ekonomskem stanju, pa tudi političnem, pa tudi moralnem, takšnega
                  predloga ne gre sprejemati. Če bolj natančno pogledamo, gre pri tem zakonu, da ko
                  ga bomo uveljavili, bodo nastopile obveznosti države do družbe Sod tudi za nazaj,
                  da naj bi se s tem zakonom preciziralo na presečno stanje te obveznosti in se
                  uredilo s posebno pogodbo. Ta zakon naj bi določal način, kako naj bi se te
                  obveznosti – in način vračila sredstev – tudi izvajale. Posledično naj bi država
                  izdala obveznice za plačilo teh sredstev za nazaj. Poleg tega bi morala družba Sod
                  tehnične in administrativne posle, ki so povezani z izdajanjem nalog v imenu in za
                  račun Slovenije, opravljati odplačno, s tem da bo v ta namen družba prejela
                  določena sredstva že spet iz proračuna. Poudarjeno je tudi, da ostaja na podlagi
                  prehodnih določb nevnovčeno premoženje v lasti Soda. Ugotovljeno je bilo, da so se
                  na Sod prenesle pretekle obveznosti, in evidentirano je, da zakon v tem trenutku
                  prinaša 150 milijonov evrov finančnih posledic, ki niso predvidene nikjer. Mislim,
                  da – kolegice in kolegi, ne glede na politično barvo – takšen zakon, takšen
                  predlog dopolnitve zakona ne moremo in ne smemo podpreti. Ob vseh dolgovih, ob
                  vseh težavah, ki jih ima ta država, sedaj podpiramo zakon s posledicami 150
                  milijonov evrov: nekaj za nazaj, nihče ne ve ne, kaj, ne komu, ne zakaj, ne kako!
                  In tega denarja sploh nikjer ni! Če bomo pa to sprejeli, potem se pa res vprašam,
                  zakaj se kdaj pa kdaj Ustavno sodišče postavi v vlogo in nas postavlja v vlogo
                  nekega izvršnega organa ali pa kar v vlogo nekega urada, da bomo mi v Državnem
                  zboru delali. Ne moremo tako delati. Mislim, da ni pošteno. Če zadeve niso
                  planirane, če zadeve niso bile urejene v preteklosti, jih ne moremo urejati kar
                  zdaj na pamet in kar tako, v teh časih, ko pravzaprav dihamo, cela država,
                  predvsem pa ljudje, "na škrge".</p>
               <p>Absolutno v Slovenski nacionalni stranki nasprotujemo temu predlogu.</p>
            </sp>
            <sp xml:id="SDZ5-Redna-24-2011-02-02.sp89">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanskega kluba Liberalne demokracije Slovenije bo predstavil mag.
                  Borut Sajovic.</p>
               <p>Prosim.</p>
            </sp>
            <sp xml:id="SDZ5-Redna-24-2011-02-02.sp90">

               <speaker>MAG. BORUT SAJOVIC:</speaker>

               <p>Hvala lepa, gospod predsednik, za besedo.</p>
               <p>Kot je že znano, sta pred nami dva zakona, ki urejujeta odnose med Republiko
                  Slovenijo in Sodom, ki v imenu in za račun države opravlja določene posle, te
                  posle pa smo mi, poslanci, v različnih sklicih prevzeli in obveznosti
                  zacementirali z zakonom, zato je treba zagotoviti tudi sredstva. Tako ta novela
                  Zakona o plačilu odškodnine žrtvam vojnega in povojnega nasilja sledi jasnim
                  napotkom Računskega sodišča, ki je ugotovilo, da razmerja med državo in Sodom niso
                  ne korektno in niti ne ustrezno opredeljena.</p>
               <p>Z novelo se torej ureja način določanja obveznosti države za nazaj, ureja
                  financiranje obveznosti iz zakona za naprej ter predvideva plačilo za opravljanje
                  administrativnih in tehničnih poslov, ki jih v imenu in za račun Republike
                  Slovenije opravlja Sod. Kot posledica ne dovolj natančno opredeljenih razmerij med
                  državo in Sodom v preteklosti prihajalo tudi do neustreznega evidentiranja
                  obveznosti in terjatev med državo in Sodom, kar se za nazaj ureja z vpeljavo
                  novega člena, ki je umeščen v prehodne določbe, in sicer je rešitev takšna, da
                  bosta Slovenska odškodninska družba in Republika Slovenija na dan 31. december
                  2010 z zapisnikom ugotovili višino vseh obveznosti Republike Slovenije, ki
                  izhajajo iz tega zakona, prav tako tudi višino sredstev, ki jih je Sod v obdobju
                  od leta 2002 založil za poplačilo obveznosti po tem zakonu, ter samo vrednost
                  unovčenega in neunovčenega premoženja, ki ga je Republika Slovenija za namen
                  izvajanja tega zakona prenesla na Slovensko odškodninsko družbo. Pri tem se bo
                  višina terjatev Slovenske odškodninske družbe do Republike Slovenije določila kot
                  razlika med založenimi sredstvi na eni strani in prihodki, ustvarjenimi iz
                  prenesenega premoženja, ter pošteno vrednostjo še neunovčenega premoženja. Bistvo,
                  srž problema je seveda v dejstvu, da poplačilo obveznosti, ki jih je za Republiko
                  Slovenijo opravljal Sod, ni bilo ustrezno prikazano/evidentirano, saj je Sod iz
                  lastnih sredstev financiral poplačilo odškodnin. Zato je Računsko sodišče jasno
                  zahtevalo, da se določi, da se premoženje Republike Slovenije ne prenese na Sod v
                  last, temveč gre to premoženje le v upravljanje.</p>
               <p>Za bodoče poslovanje v imenu in za račun države pa se spreminja obstoječi 3. člen
                  veljavnega Zakona o plačilu odškodnine žrtvam vojnega in povojnega nasilja, kjer
                  se 3. točka črta, ta točka pa pravi, da se plačila lahko izvajajo iz sredstev
                  Soda, saj Sod glede na ugotovitve Računskega sodišča ne more biti vir za poplačilo
                  odškodnin. Črta se tudi določilo, ki predvideva prenos finančnega in stvarnega
                  premoženja države na Sod, saj Sod kot agent izvaja posle v imenu in za račun
                  Republike Slovenije. Izhajajoč iz konkretne ugotovitve Računskega sodišča se ureja
                  tudi poplačilo za same storitve, ki jih opravlja Sod za državo, pri čemer se
                  določa, da Sod vodi postopke in opravlja administrativne in tehnične posle
                  odplačno, kar Republika Slovenija in Slovenska odškodninska družba uredita med
                  seboj s posebno pogodbo.</p>
               <p>V Poslanskem klubu Liberalne demokracije Slovenije se s predlaganimi spremembami
                  strinjamo in menimo, da ustrezno urejajo problematiko, zato bomo zakon
                  podprli.</p>
            </sp>
            <sp xml:id="SDZ5-Redna-24-2011-02-02.sp91">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod mag. Franc Žnidaršič v imenu Poslanske skupine nepovezanih
                  poslancev.</p>
            </sp>
            <sp xml:id="SDZ5-Redna-24-2011-02-02.sp92">

               <speaker>MAG. FRANC ŽNIDARŠIČ:</speaker>

               <p>Spoštovani gospod podpredsednik, predstavnica ministrstva, kolegice in kolegi!</p>
               <p>Sprejem tega zakona je v bistvu popravljalni ukrep Ministrstva za finance kot
                  posledica zahteve Računskega sodišča, da se v zakonu o plačilu odškodnine žrtvam
                  vojnega nasilja bolj natančno določi upravljanje in razpolaganje s premoženjem, ki
                  ga je država namenila Slovenski odškodninski družbi, da bi le-ta lahko poravnavala
                  obveznosti do upravičencev do odškodnine. Temeljni cilj zakon je uveljaviti načelo
                  poslovanja v imenu in za račun Republike Slovenije, ko gre za upravljanje
                  premoženja, ki je bilo na Sod preneseno. Na tak način se pojasnijo razmerja med
                  Republiko Slovenijo in Slovensko odškodninsko družbo, ki so bila pred spremembo,
                  ki je predlagana v tem zakonu, nedorečena. Šele za naprej naj bi se vzpostavil
                  pregleden in razmejen odnos med državo in Sodom, kar pomeni za našo poslansko
                  skupino, da so posli doslej tekli nepregledno.</p>
               <p>Mi podpiramo predlagano spremembo zakona, ki naj za naprej uredi te stvari, hkrati
                  pa obžalujemo, da doslej za nepregledno, milo rečeno nepregledno, delovanje in
                  ravnanje v tem smislu še nihče ni odgovarjal. Zakon bomo pa podprli. Hvala.</p>
            </sp>
            <sp xml:id="SDZ5-Redna-24-2011-02-02.sp93">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Bogdan Čepič v imenu Poslanke skupine Socialnih demokratov.</p>
            </sp>
            <sp xml:id="SDZ5-Redna-24-2011-02-02.sp94">

               <speaker>BOGDAN ČEPIČ:</speaker>

               <p>Hvala za besedo, gospod podpredsednik. Lep pozdrav državni sekretarki. Kolegice in
                  kolegi!</p>
               <p>V Poslanski skupini Socialnih demokratov podpiramo spremembo Zakona o plačilu
                  odškodnine žrtvam vojnega in povojnega nasilja tako, da bodo predlagane spremembe
                  zakona uveljavile načelo poslovanja v imenu in za račun Republike Slovenije.
                  Načela sprememb in dopolnitev izhajajo iz temeljne pripombe Računskega sodišča,
                  izražena v revizijskem poročilu, ko je obravnavalo prodajo deleža v družbi Splošna
                  plovba Portorož, in sicer da opravlja Slovenske odškodninska družba posle v imenu
                  in za račun države. Na tak način se pojasnijo razmerja med Republiko Slovenijo in
                  Sodom, ki so bila pred spremembo zakona nedorečena. za naprej pa se vzpostavlja
                  pregleden in razmejen odnos med Republiko Slovenijo in Sodom. Rešitve in spremembe
                  zakona predvidevajo, da ostane preneseno premoženje še naprej v lasti družbe Sod,
                  opredeljuje pa se kot način določanja obveznosti države za nazaj, ureja
                  financiranje obveznosti iz zakona za naprej ter predvideva plačilo za opravljanje
                  administrativne in tehnične posle, ki jih v imenu in za račun Republike Slovenije
                  opravlja Sod. Sod tako postavlja v vlogo dejanskega agenta.</p>
               <p>V Poslanski skupini SD moramo omeniti, da je Računsko sodišče ugotovilo, da
                  prejšnja Vlada, vlada Janeza Janše, pri odločanju o neodplačnem prenosu kapitalske
                  naložbe v deležu 43,20 % družbe Splošna plovba v Sod v letu 2006 ni ravnala
                  učinkovito. Takratna Vlada je namreč sprejela sklep o neodplačnem prenosu
                  kapitalske naložbe na Sod, da bi sicer zagotovila sredstva za poravnavanje
                  zakonskih obveznosti, kljub temu da je Državni zbor Republike Slovenije že
                  odločil, da je v letu 2006 namenjen za prodajo. Vlada Republike Slovenije je svojo
                  odločitev sprejela brez soglasja Državnega zbora Republike Slovenije na podlagi
                  nepopolnega predloga Ministrstva za finance. Pri sklepanju o prenosu premoženja na
                  Sod Vlada Republike Slovenije Soda ni zavezala, naj se pri prodaji kapitalske
                  naložbe zagotovi, da se poroštvo Republike Slovenije prenese na kupca. Ker je
                  Vlada Republike Slovenije sprejela sklep o prenosu kapitalske naložbe v delež
                  družbe Splošna plovba na Sod dva dni pred iztekom roka za uveljavitev predkupne
                  pravice, je bil Sod pri odločanju v časovni stiski. Ministrstvo za finance ni bilo
                  učinkovito pri izvajanju odloka o programu prodaje državnega finančnega in
                  stvarnega premoženja za leto 2006, ker ni preučilo vseh izkazanih interesov za
                  nakup in ni poizvedovalo po drugih potencialnih interesentih za nakup deleža
                  družbe Splošna plovba. Pri pripravi predloga za Vlado Republike Slovenije
                  Ministrstvo za finance ni ravnalo na učinkovit način, ker ni proučilo vrednosti
                  prenesene kapitalske naložbe in ni ugotavljalo dejanske višine potrebnih sredstev
                  za prenos na Sod. Po sklenitvi pogodbe o prenosu kapitalske naložbe Ministrstvo za
                  finance ni pozivalo Soda k poročanju o stanju in prenesenih kapitalskih naložb in
                  ni bilo seznanjeno z namenom porabe sredstev po prodaji te kapitalske naložbe. To
                  so ugotovitve Računskega sodišča, ki so se nanašale na prenos in prodajo
                  premoženja Republike Slovenije v okviru Sod v letu 2006. Poročilo revizije
                  Računskega sodišča je prišlo sedaj in ta vlada oziroma ministrstvo za finance je
                  pripravilo spremembe zakona, ki sledijo zahtevam Računskega sodišča po
                  transparentnejšem in bolj odgovornem razpolaganju z državnim premoženjem in
                  izpolnjevanjem obveznosti Republike Slovenije do žrtev vojnega in povojnega
                  nasilja.</p>
               <p>Velja pa ob tem še opozoriti na nedoslednost dveh zakonov, ki sta osnova temu
                  zakonu, in sicer Zakon o žrtvah vojnega nasilja in Zakon o popravi krivic, ki sta
                  dejansko temeljna zakona, na osnovi katerih se priznavajo odškodnine oziroma imajo
                  žrtve status upravičenca. V zakonu namreč nimate določenega končnega roka, do kdaj
                  je mogoče vlagati zahtevke za pridobitev statusa žrtve vojnega in povojnega
                  nasilja in posledično tudi pravico do odškodnine. Popolnoma odprto pa ostaja tudi
                  vprašanje povrnitve materialne škode, ki je nastala v času druge svetovne vojne.
                  Tudi to vprašanje bo treba enkrat odpreti in najti rešitve. Teh vprašanj pa sedaj
                  ni mogoče odpreti, saj spremembe zakona ne posegajo na ta področja. To bo v bodoče
                  treba urediti predvsem zaradi tega, da se bodo lahko pravilno planirale obveznosti
                  Republike Slovenije do upravičencev, saj se sedaj samo približno ocenjuje, kakšna
                  je ta obveznost v bodoče. V zahtevi za predložitev odzivnega poročila je Računsko
                  sodišče Vladi Republike Slovenije naložilo, da mora v odzivnem poročilu predložiti
                  dokazilo o izvedbi obravnavanih predlogov dopolnitev določil Zakona o Slovenskem
                  odškodninskem skladu z natančno opredelitvijo razmerja med Republiko Slovenijo in
                  Sodom, iz katerih bo jasno razvidno, da Sod pri izvajanju določil zakona o
                  poplačilu žrtev vojnega in povojnega nasilja posluje v imenu in za račun Republike
                  Slovenije ter da se premoženje Republike Slovenije za namen izvajanja določil
                  Zakona o plačilu odškodnine žrtvam vojnega in povojnega nasilja ne daje v last,
                  temveč le v upravljanje.</p>
               <p>V Poslanski skupini Socialnih demokratov ocenjujemo, da je Vlada s to spremembo
                  zakona to tudi storila in tako sledi priporočilu Računskega sodišča, da bi to
                  področje uredili na pregleden način. Kot sem dejal na začetku, bo Poslanska
                  skupina SD podprla spremembe zakona v predlaganem besedilu.</p>
            </sp>
            <sp xml:id="SDZ5-Redna-24-2011-02-02.sp95">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Iztok Podkrižnik v imenu Poslanske skupine SDS.</p>
            </sp>
            <sp xml:id="SDZ5-Redna-24-2011-02-02.sp96">

               <speaker>IZTOK PODKRIŽNIK:</speaker>

               <p>Predsedujoči, hvala za besedo. Spoštovana sekretarka, spoštovani kolegi in
                  kolegice!</p>
               <p>Predlog zakona o spremembah in dopolnitvah Zakona o plačilu odškodnine žrtvam
                  vojnega in povojnega nasilja, katerega predlagatelj je Vlada, bo Poslanska skupina
                  SDS podprla. Gre za urejevanje vprašanja, ki je bilo očitano s strani Računskega
                  sodišča – nepravilnosti. Zavedati pa se moramo, da tukaj gre za poplačilo
                  odškodnin žrtvam vojnega in povojnega nasilja in ta predlog daje osnovo.</p>
               <p>Torej, potrebna sredstva se bodo zagotavljala v proračunu Republike Slovenije. Za
                  leti 2011 in 2012 sredstev v proračunu ni, niso bila načrtovana za ta namen. Upamo
                  pa, da ne ostane samo pri predlogu, ampak da bodo prilivi proračuna oziroma
                  prihranki na drugih postavkah sorazmerni, tako da bodo zagotovljena sredstva za
                  samo poplačilo.</p>
               <p>Kot sem že omenil, bo Poslanska skupina SDS predlog podprla. Hvala.</p>
            </sp>
            <sp xml:id="SDZ5-Redna-24-2011-02-02.sp97">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Alojzij Potočnik v imenu Poslanske skupine Zares.</p>
            </sp>
            <sp xml:id="SDZ5-Redna-24-2011-02-02.sp98">

               <speaker>ALOJZIJ POTOČNIK:</speaker>

               <p>Spoštovani!</p>
               <p>Spremembe in dopolnitve Zakona o plačilu odškodnine žrtvam vojnega in povojnega
                  nasilja ter Zakona o Slovenskem odškodninskem skladu imajo skupen vzrok. Gre za
                  realizacijo revizijskih zahtev Računskega sodišča Republike Slovenije, ki so
                  povezane z urejanjem razmer in odnosov med Republiko Slovenijo in Slovensko
                  odškodninsko družbo in nejasnostmi, ki so verižno sledile zaradi nedoločenega
                  temeljnega odnosa. Osnovni cilj sprememb je jasen, gre za uveljavitev načela
                  poslovanja v imenu in za račun Republike Slovenije, kar velja tudi za transakcije
                  in opravila, ki jih Sod opravlja po obravnavanem zakonu o plačilu odškodnin. S tem
                  se za naprej vzpostavi pregleden in razmejen odnos med obema subjektoma. Ni pa se
                  bilo s to rešitvijo mogoče izogniti vsem posledicam ravnanj, ki ga, mimogrede,
                  Računsko sodišče razkriva v primeru smotrnosti poslovanja Vlade Republike
                  Slovenije pri neodplačnem prenosu, nakupu in prodaji kapitalske naložbe v delež
                  družbe Splošne plovbe v letih od 2005 do 2008. Neunovčeno premoženje, ki ga je
                  Republika Slovenija do uveljavitve tega zakona prenesla na Slovensko odškodninsko
                  družbo na podlagi zapisnika, sestavljenega po mehanizmu, ki ga določa 4. člen
                  prehodnih in končnih določb, ostane v lasti Slovenske odškodninske družbe. Hkrati
                  se ureja financiranje obveznosti iz zakona za naprej ter predvideva, da se s
                  posebno pogodbo določi tudi višina nadomestila, ki Slovenski odškodninski družbi
                  pripada za opravljene posle, za administrativno in tehnično vodenje postopkov za
                  ime in račun Republike Slovenije. Evidentno je seveda tudi, da bodo nastopile
                  finančne obveznosti za proračun Republike Slovenije. Amandma odbora je bil v tem
                  pogledu benevolenten. Prvi obrok plačila naj bi zapadel v letu 2012 in je predmet
                  posebne postavke za poplačilo teh terjatev prenesen v znosnejši čas.</p>
               <p>Poslanska skupina Zares bo predlog zakona, ki mu sicer ni videti alternative,
                  podprla. Hvala.</p>
            </sp>
            <sp xml:id="SDZ5-Redna-24-2011-02-02.sp99">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod mag. Radovan Žerjav v imenu Poslanske skupine Slovenske ljudske
                  stranke.</p>
            </sp>
            <sp xml:id="SDZ5-Redna-24-2011-02-02.sp100">

               <speaker>MAG. RADOVAN ŽERJAV:</speaker>

               <p>Hvala lepa za besedo. Spoštovani kolegice in kolegi!</p>
               <p>Predlog zakona o spremembah in dopolnitvah Zakona o plačilo odškodnine žrtvam
                  vojnega in povojnega nasilja in Predlog zakona o dopolnitvi Zakona o Slovenskem
                  odškodninskem skladu, kateri pride na vrsto takoj za to točko, sta pravzaprav
                  medsebojno tesno povezana. Gre za uzakonitev zahtev Računskega sodišča v zvezi s
                  knjiženjem poslov, ki jih izvaja Slovenska odškodninska družba v imenu in za račun
                  države. Ob reviziji smotrnosti poslovanja Vlade Republike Slovenije pri
                  neodplačnem prenosu, nakupu in prodaje kapitalske naložbe v delež družbe Splošna
                  plovba, Portorož je Računsko sodišče Ministrstvu za finance med drugim naložilo
                  pripravo predloga oziroma dopolnitev določil Zakona o Slovenskem odškodninskem
                  skladu z natančno opredelitvijo razmerja med Republiko Slovenijo in Sodom, iz
                  katerih bo jasno razvidno, da Sod pri izvajanju določil Zakona o plačilu
                  odškodnine žrtvam vojnega in povojnega nasilja posluje v imenu in za račun
                  Republike Slovenije ter da se premoženje Republike Slovenije ne prenese na Sod v
                  last, temveč le v upravljanje. Računsko sodišče je v svojem poročilu namreč
                  ugotovilo, da bi družba Sod morala pri izvajanju nalog, ki izhajajo iz zakona,
                  poslovati v imenu in za račun države, kar v zakonu ni bilo jasno opredeljeno. Iz
                  te zahteve izhaja ustrezna sprememba zakona.</p>
               <p>Predloga zakonov, ki sta pred nami, urejata to problematiko in v Poslanski skupini
                  Slovenske ljudske stranke bomo oba predloga podprli. Hvala lepa.</p>
            </sp>
            <sp xml:id="SDZ5-Redna-24-2011-02-02.sp101">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod Franc Jurša v imenu Poslanske skupine DeSUS.</p>
            </sp>
            <sp xml:id="SDZ5-Redna-24-2011-02-02.sp102">

               <speaker>FRANC JURŠA:</speaker>

               <p>Hvala za besedo. Vsem lep pozdrav!</p>
               <p>Računsko sodišče je v svojem poročilu o reviziji poslovanja Vlade Republike
                  Slovenije pri neodplačnem prenosu, nakupu in prodaji kapitalske naložbe v delež
                  družbe Splošna plovba, Portorož ugotovilo, da bi morala družba Sod pri izvajanju
                  nalog, ki jih naloži država, poslovati v imenu in za račun države tako, da bo
                  le-to jasno razvidno in da je premoženje Republike Slovenije, ki je namenjeno za
                  izvajanje obveznosti iz Zakona o plačilu odškodnine žrtvam vojnega in povojnega
                  nasilja, v stvari njeno premoženje in se Slovenski odškodninski družbi prenese
                  zgolj v upravljanje, ne pa v lastništvo. Odziv Ministrstva za finance z namenom
                  izvedbe naloženih popravljalnih ukrepov imamo pred seboj v obliki dveh predlogov
                  novel, in sicer predloga novele Zakona o plačilu odškodnine žrtvam vojnega in
                  povojnega nasilja ter predloga Zakona o Slovenskem odškodninskem skladu. Rešitve
                  iz Predloga zakona o spremembah in dopolnitvah Zakona o plačilu odškodninam žrtvam
                  vojnega in povojnega nasilja predvidevajo, da ostane preneseno premoženje še
                  naprej v lasti družbe Sod, opredeljuje se način določanja obveznosti države do
                  Sod, ureja financiranje obveznosti iz zakona za naprej ter določa poplačilo
                  opravljenih administrativnih in tehničnih poslov, ki jih v imenu in za račun
                  Republike Slovenije odplačno upravlja Sod. Prav tako pa tudi predlagana dopolnitev
                  Zakona o Slovenskem odškodninskem skladu sledi omenjenim, v poročilu naloženim
                  zahtevam Računskega sodišča. Tako se natančneje opredeljuje razmerje med državo in
                  Slovensko odškodninsko družbo ter dodaja možnost, da se s posebnim zakonom lahko
                  tej družbi poveri tudi izvajanje drugih nalog, seveda v skladu z načelom
                  poslovanja v imenu in za račun države.</p>
               <p>Poslanska skupina DeSUS se strinja, da oba predloga, dopolnjena na matičnem
                  delovnem telesu, sledita zahtevam Računskega sodišča. Predlagane spremembe pa bodo
                  tudi po naši oceni omogočile večjo preglednost in razmejitve pri izvajanju
                  posameznih poslov, ki so v domeni Soda in jasnejša razmerja med družbo Sod in
                  državo.</p>
               <p>V Poslanski skupini DeSUS bomo predloge sprememb in dopolnitev obeh zakonov
                  podprli.</p>
            </sp>
            <sp xml:id="SDZ5-Redna-24-2011-02-02.sp103">

               <speaker>PODPREDSEDNIK MAG. VASJA KLAVORA:</speaker>

               <p>Končali smo predstavitev stališč poslanskih skupin. Ker k dopolnjenemu predlogu
                  zakona ni bilo vloženih amandmajev, zaključujem drugo obravnavo predloga zakona.
                  Odločanje o predlogu zakona bomo v skladu s časovnim potekom seje Državnega zbora
                  opravili danes v okviru glasovanj, pol ure po zaključeni 16. točki dnevnega reda.
                  S tem prekinjam to točko dnevnega reda.</p>
               <p>Prehajamo na <title>8. TOČKO DNEVNEGA REDA, TO JE NA OBRAVNAVO PREDLOGA ZAKONA O
                     DOPOLNITVI ZAKONA O SLOVENSKEM ODŠKODNINSKEM SKLADU, PO SKRAJŠANEM
                     POSTOPKU.</title>
               </p>
               <p>Predlog zakona je v obravnavo Državnemu zboru predložila Vlada. Za dopolnilno
                  obrazložitev predloga zakona dajem besedo predstavniku Vlade.</p>
               <p>Gospa Mateja Vraničar, državna sekretarka, izvolite.</p>
            </sp>
            <sp xml:id="SDZ5-Redna-24-2011-02-02.sp104">

               <speaker>MATEJA VRANIČAR:</speaker>

               <p>Spoštovani gospod predsedujoči, gospa in gospodje poslanci!</p>
               <p>Predlog novele Zakona o Slovenskem odškodninskem skladu je tesno povezan s prej
                  obravnavano novelo Zakona o plačilu odškodnine žrtvam vojnega in povojnega
                  nasilja. Če je prej obravnavani zakon konkretno določal razmerja med družbo Sod in
                  Republiko Slovenijo pri poplačilu odškodnin žrtvam vojnega in povojnega nasilja,
                  pa predlog novele Zakona o Slovenskem odškodninskem skladu določa splošne pogoje
                  poslovanja, kadar družba Sod deluje v imenu in za račun države oziroma kadar
                  opravlja druge posle kot pa tiste posle, glede katerih je bila ustanovljena. Oba
                  zakona, tako prej obravnavani kot novela Zakona o Slovenskem odškodninskem skladu,
                  tvorita celoto, in treba je zagotoviti njuno medsebojno usklajenost. Tudi ta zakon
                  je predložen Državnemu zboru v skladu z zahtevami Računskega sodišča glede
                  jasnejše ureditve poslov, ki jih opravlja Slovenska odškodninska družba. Po mnenju
                  Računskega sodišča je treba razmejiti posle, ki jih Sod opravlja v zvezi s
                  poplačilom odškodnine denacionalizacijskim upravičencem, od drugih poslov, ki jih
                  za Slovenijo opravlja Sod. V skladu s povedanim se z dopolnitvijo Zakona o
                  Slovenskem odškodninskem skladu natančno določa, da lahko Sod opravlja za
                  Republiko Slovenijo tudi druge posle, razen poslov v zvezi s poplačilom odškodnin
                  v postopkih denacionalizacije, vendar te posle opravlja kot agent. Torej, v imenu
                  in za račun države. Ti posli se določijo z zakonom ali drugim pravnim aktom. Zakon
                  prav tako določa, da je treba za tovrstne posle določiti način financiranja, s
                  čimer je jasno izraženo načelo, da za izvajanje tovrstnih poslov ni mogoče
                  uporabiti premoženja, ki ga je družba Sod prejela v zvezi s svojo primarno
                  dejavnostjo, torej z aktivnostmi, povezanimi s poplačilom odškodnine v postopkih
                  denacionalizacije.</p>
               <p>Spoštovani, upoštevaje vse navedeno predlagam, da Državni zbor predlog zakona
                  podpre, tako v drugi kot tudi v tretji obravnavi. Hvala lepa.</p>
            </sp>
            <sp xml:id="SDZ5-Redna-24-2011-02-02.sp105">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Predlog zakona je obravnaval Odbor za finance in monetarno politiko kot matično
                  delovno telo. Za predstavitev poročila odbora dajem besedo predsedniku gospodu
                  Radu Likarju.</p>
            </sp>
            <sp xml:id="SDZ5-Redna-24-2011-02-02.sp106">

               <speaker>RADO LIKAR:</speaker>

               <p>Hvala za besedo, gospod podpredsednik. Spoštovana državna sekretarka, kolegice in
                  kolegi!</p>
               <p>Odbor za finance in monetarno politiko je na 23. seji 19. 1. 2011 kot matično
                  delovno telo obravnaval Predlog zakona o spremembah in dopolnitvah Zakona o
                  Slovenskem odškodninskem skladu, ki ga je Državnemu zboru v obravnavo predložila
                  Vlada Republike Slovenije s predlogom za obravnavo in sprejem po skrajšanem
                  postopku.</p>
               <p>Odboru je bilo posredovano mnenje Zakonodajno-pravne službe, ki je besedilo
                  proučila z vidika skladnosti z ustavo in pravnim sistemom ter v
                  zakonodajno-tehničnem pogledu. V okviru mnenja služba v osnovi postavlja
                  vprašanje, ali je predlagana rešitev mišljena le kot sistemska pravna podlaga
                  Zakona o plačilu odškodnine žrtvam vojnega in povojnega nasilja. Poleg tega služba
                  opozarja, da je predlagana rešitev oblikovana na način, da je določitev nalog
                  Slovenske odškodninske družbe in način njihovega financiranja mogoč tudi s pravnim
                  aktom, ki ni zakonske veljave, kar je treba s pravnosistemskega vidika ponovno
                  proučiti. V poslovniškem roku so amandma k 1. členu, ki upošteva pomisleke
                  Zakonodajno-pravne službe, vložile koalicijske poslanske skupine.</p>
               <p>Seji odbora so prisostvovale predstavnice iz Ministrstva za finance in
                  predstavnica Zakonodajno-pravne službe Državnega zbora. V dopolnili obrazložitvi
                  členov je predstavnica Vlade poudarila, da je besedilo v skladu z napotili
                  Računskega sodišča namenjeno preciziranju razmerja med Republiko Slovenijo in
                  družbo Sod na način, da družba Sod pri izvajanju poverjenih nalog posluje v imenu
                  in za račun Republike Slovenije. S tem uvedena rešitev omogoča, da na podlagi
                  posebnega zakona lahko družba Sod izvaja tudi druge naloge. Hkrati besedilo skupaj
                  z uvedeno razmejitvijo pri izvajanju posamičnih poslov, ki jih izvaja družba Sod,
                  pomeni prispevek k področni transparentnosti.</p>
               <p>V nadaljevanju je v okviru dodatne predstavitve mnenje Zakonodajno-pravne službe
                  njena predstavnica navedla, da amandma koalicijskih skupin sledi danim pripombam
                  službe. Ob obravnavi je odbor brez posebne razprave sprejel amandma koalicijskih
                  skupin k 1. členu zakonskega predloga. Hkrati je odbor v skladu s 126. členom
                  Poslovnika Državnega zbora glasoval o obeh členih predloga zakona in ju
                  sprejel.</p>
               <p>Glede na sprejeti amandma je na podlagi prvega odstavka 133. člena Poslovnika
                  Državnega zbora pripravljeno besedilo dopolnjenega predloga zakona, v katerega je
                  navedeni amandma vključen. Dopolnjeni predlog zakona je sestavni del tega
                  poročila. Hvala.</p>
            </sp>
            <sp xml:id="SDZ5-Redna-24-2011-02-02.sp107">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Sledi predstavitev stališč poslanskih skupin. Besedo ima gospod mag. Borut Sajovic
                  v imenu Poslanskega kluba Liberalne demokracije Slovenije.</p>
            </sp>
            <sp xml:id="SDZ5-Redna-24-2011-02-02.sp108">

               <speaker>MAG. BORUT SAJOVIC:</speaker>

               <p>Hvala lepa za besedo. Pozdrav še enkrat, tudi gospe državni sekretarki. Kolegice
                  in kolegi!</p>
               <p>Podobno kot pri prej obravnavani noveli zakona se tudi pri noveli Zakona o
                  Slovenskem odškodninskem skladu dotikamo pomembnega vprašanja ureditve medsebojnih
                  razmerij med državo in Slovensko odškodninsko družbo. Prej smo že povedali, da je
                  Računsko sodišče posredovalo poročilo, v katerem navaja, da razmerja niso urejena,
                  da jih je treba urediti zlasti na področju računovodskih izkazov, ker lahko
                  prihaja do popačene oziroma izkrivljene slike dejanskega stanja. Zato s to novelo
                  jasno določa, da Slovenska odškodninska družba lahko v imenu in pa tudi za račun
                  Republike Slovenije izvaja tudi posle, ki jih mora določiti poseben zakon ali drug
                  pravni akt, pri čemer mora biti zagotovljeno tudi financiranje teh poslov.</p>
               <p>Enako kot smo napovedali podporo že noveli Zakona o plačilu odškodninam žrtvam
                  vojnega in povojnega nasilja bomo tudi pri tem zakonu v Poslanskem klubu Liberalne
                  demokracije Slovenije glasovali za sprejem zakona, ki neko neurejeno stanje, res
                  da tudi v preteklosti, odpravlja in popravlja. Hvala lepa.</p>
            </sp>
            <sp xml:id="SDZ5-Redna-24-2011-02-02.sp109">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod mag. Franc Žnidaršič v imenu Poslanske skupine nepovezanih
                  poslancev.</p>
            </sp>
            <sp xml:id="SDZ5-Redna-24-2011-02-02.sp110">

               <speaker>MAG. FRANC ŽNIDARŠIČ:</speaker>

               <p>Spoštovani gospod podpredsednik, spoštovana državna sekretarka, kolegice in
                  kolegi!</p>
               <p>Poslanska skupina nepovezanih poslancev bo Predlog zakona o dopolnitvi Zakona o
                  Slovenskih odškodninski družbi podprla, saj gre za spremembo oziroma dopolnitev,
                  ki je vezana na zahtevo Računskega sodišča v povezavi z Zakonom o poplačilu
                  odškodnine žrtvam vojnega nasilja.</p>
               <p>Dopolnitev zakona pomeni v bistvu za 2. členom dodati 2.a člen, ki določa, da
                  lahko Slovenska odškodninska družba v imenu in za račun Republike Slovenije izvaja
                  tudi druge posle, če tako določa poseben zakon ali drug pravni akt.</p>
               <p>Poslanska skupina podpira takšno rešitev, saj naj bi zagotovila preglednejše
                  poslovanje Slovenske odškodninske družbe v prihodnje in bo zakon z edinim
                  vsebinskim členom podprla.</p>
               <p>Pri tem pa naj povem naslednje, da je poslanska skupina zaskrbljena zaradi tega,
                  ker se vsaj en zakon, ki ga mora pokrivati Sod z odškodninami, uresničuje
                  problematično oziroma sporno, da ne rečem zlonamerno. Gre za Zakon o popravi
                  krivic, kjer komisija daje status političnega zapornika otrokom od 15. 5. 1945 do
                  polnoletnosti, kar vleče za sabo dvojno pokojninsko dobo v tem času in tudi
                  ustrezno odškodnino. Nič nimam proti temu, da se Zakon o popravi krivic uresničuje
                  in da vsi tisti, ki po tem zakonu upravičeno terjajo odškodnino, to tudi dobijo.
                  Ni pa prav, da tam teče zloraba, ki traja že dolgo časa. Na mizi imam v svoji
                  pisarni zahtevo enega izmed možnih upravičencev, ki je očeta zgubil med vojno
                  zaradi vojnega nasilja in zahteva status političnega zapornika, ker je izvedel, da
                  to tisti, ki so izgubili svoje starše po vojni, dobijo. Seveda je bila ta prošnja,
                  zahteva zavrnjena s strani Zakona o žrtvah vojnega nasilja, ki ga uresničuje
                  Ministrstvo za delo, medtem ko tečejo stvari na Ministrstvo za pravosodje, kjer
                  deluje komisija, ki uresničuje Zakon o popravi krivic, pa tako, da te odločbe niso
                  podvržene nikakršni reviziji; še več, zakon ne terja kakršnekoli obrazložitve
                  glede odobritev oziroma neke upravičenosti – mislim na status, mislim na dvojno
                  dobo in na odškodnino –, na kar opozarjamo že dalj časa, pa se ni še nič zgodilo
                  in prav je bilo, da bo Računsko sodišče enkrat pogledalo tudi tisto stvar.</p>
               <p>Ta zakon pa rešuje v povezavi s prejšnjim zakonom neko drugo stvar, zato ga bomo
                  podprli. Hvala.</p>
            </sp>
            <sp xml:id="SDZ5-Redna-24-2011-02-02.sp111">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospa Breda Pečan v imenu Poslanske skupine Socialnih demokratov.</p>
            </sp>
            <sp xml:id="SDZ5-Redna-24-2011-02-02.sp112">

               <speaker>BREDA PEČAN:</speaker>

               <p>Hvala za besedo, gospod podpredsednik.</p>
               <p>Poslanska skupina Socialnih demokratov bo zakon o dopolnitvi Zakona o Slovenskem
                  odškodninskem skladu podprla. Cilj predlagane spremembe zakona je natančno
                  urejanje razmerja med Republiko Slovenijo in odškodninsko družbo Slovenije. Načelo
                  predlagane spremembe ureja odnos med Republiko Slovenijo in družbo Sod na način,
                  da družba pri izvajanju poverjenih nalog posluje v imenu in za račun Republike
                  Slovenije. Rešitve iz spremembe zakona predstavljajo možnost, da se s posebnim
                  zakonom ali z drugim pravnim aktom lahko družbi Sod poveri v izvajanje tudi druge
                  naloge, vendar le v skladu s prej navedenim načelom. Spremembe omogočajo večjo
                  preglednost in razmejitev pri izvajanju posameznih poslov, ki jih ta družba
                  izvaja. Vendar pa moramo v Poslanski skupini Socialnih demokratov omeniti, da je
                  Računsko sodišče ugotovilo, da prejšnja vlada pri odločanju o neodplačnem prenosu
                  kapitalske naložbe v 43,20 % delež družbe Splošna plovba na Slovensko odškodninsko
                  družbo v letu 2006 ni ravnala učinkovito. Vlada Janeza Janše je sprejela sklep o
                  neodplačnem prenosu kapitalske naložbe na Sod, da bi zagotovila sredstva za
                  poravnanje zakonskih obveznosti, kljub temu da je Državni zbor Republike Slovenije
                  že odločil, da je v letu 2006 namenjena za prodajo. Vlada Republike Slovenije je
                  svojo odločitev sprejela brez soglasja Državnega zbora Republike Slovenije na
                  podlagi nepopolnega predloga Ministrstva za finance. Pri sklepanju o prenosu Vlada
                  Republike Slovenije ni zavezala Slovenske odškodninske družbe, da naj pri prodaji
                  naložbe zagotovi, da se poroštvo Republike Slovenije prenese na kupca. Ker je
                  Vlada Republike Slovenije sprejela sklep o prenosu kapitalske naložbe v delež
                  družbe Splošna plovba na Slovensko odškodninsko družbo dva dni pred iztekom roka
                  za uveljavitev predkupne pravice, je bila Slovenska odškodninska družba pri
                  odločanju v časovni stiski. Ministrstvo za finance ni bilo učinkovito pri
                  izvajanju odloka o programu prodaje državnega finančnega in stvarnega premoženja
                  za leto 2006, ker ni preučilo vseh izkazanih interesov za nakup in ni poizvedovalo
                  po drugih potencialnih interesentih za nakup deleža družbe Splošna plovba. Pri
                  pripravi predloga za vlado Janeza Janše Ministrstvo za finance ni ravnalo na
                  učinkovit način, ker ni proučilo vrednosti prenesene kapitalske naložbe in ni
                  ugotavljalo dejanske višine potrebnih sredstev za prenos na Slovensko odškodninsko
                  družbo. Po sklenitvi pogodbe o prenosu kapitalske naložbe Ministrstvo za finance
                  ni pozivalo Slovenske odškodninske družbe k poročanju o stanju in unovčenju
                  prenesene kapitalske naložbe in ni bilo seznanjeno z namenom porabe sredstev po
                  predaji te kapitalske naložbe.</p>
               <p>Ne glede na napake prejšnje vlade je ta vlada in to ministrstvo za finance v
                  celoti upoštevalo mnenje Računskega sodišča, ker je s tem zakonom natančno
                  opredelilo razmerje med Republiko Slovenijo in Slovensko odškodninsko družbo.
                  Računsko sodišče je v svojem poročilu ugotovilo, da bi morala Slovenska
                  odškodninska družba pri izvajanju nalog, ki jih Slovenski odškodninski družbi
                  poveri država, poslovati v imenu in za račun države. Zakon o Slovenskem
                  odškodninskem skladu do sedaj ni dovolj natančno določil, na kakšen način posluje
                  družba oziroma v čigavem imenu in za čigav račun izvaja posle. Iz te zahteve tudi
                  izhaja ustrezna spremembe zakona.</p>
               <p>Kot rečeno, prav zaradi vsega navedenega bo Poslanska skupina SD podprla Predlog
                  zakona o dopolnitvah Zakona o Slovenskem odškodninskem skladu. Hvala.</p>
            </sp>
            <sp xml:id="SDZ5-Redna-24-2011-02-02.sp113">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Iztok Podkrižnik v imenu Poslanske skupine SDS.</p>
            </sp>
            <sp xml:id="SDZ5-Redna-24-2011-02-02.sp114">

               <speaker>IZTOK PODKRIŽNIK:</speaker>

               <p>Predsedujoči, hvala za besedo. Spoštovani vsi prisotni!</p>
               <p>Predlog zakona o dopolnitvi Zakona o Slovenskem odškodninskem skladu, kot je bilo
                  že omenjeno, je predlog zakona, povezan s prej obravnavanim predlogom zakona. Gre
                  za spremembe, ki bodo uredile razmere med Republiko Slovenijo in družbo Sod. Zakon
                  o Slovenskem odškodninskem skladu določa temeljne naloge Slovenske odškodninske
                  družbe v zvezi z nalogami, ki se tičejo poplačila odškodnin.</p>
               <p>Spremembe bodo omogočale večjo preglednost in razmejitev pri izvajanju posameznih
                  poslov, ki jih izvaja družba Sod, zato bomo v poslanski skupini predlog
                  podprli.</p>
            </sp>
            <sp xml:id="SDZ5-Redna-24-2011-02-02.sp115">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Alojzij Potočnik v imenu Poslanske skupine Zares.</p>
            </sp>
            <sp xml:id="SDZ5-Redna-24-2011-02-02.sp116">

               <speaker>ALOJZIJ POTOČNIK:</speaker>

               <p>Hvala. Spoštovani!</p>
               <p>Da se v celoti ne ponavljam, Računsko sodišče je po ugotovitvah Ministrstvu za
                  finance naložilo, da predloži v odzivnem poročilu dokazila o opredelitvi razmerij
                  med Republiko Slovenijo in Sodom, in sicer v tem smislu, da se premoženje
                  Republike Slovenije v tem primeru ne prenese na Sod v last, temveč le v
                  upravljanje, Sod pa posluje v imenu in na račun Republike Slovenije.</p>
               <p>V drugem delu Računsko sodišče zahteva tudi izdajo začasnega navodila o načinu
                  računovodskega evidentiranja tovrstnih poslov z izkazovanjem prejetega premoženja
                  v A bilanci.</p>
               <p>Poslanska skupina Zares podpira vsako spremembo predpisov, ki urejajo razmerja med
                  Republiko Slovenijo in institucijami oziroma družbami, ki vodijo k uveljavitvi
                  računovodskih standardov, pravilnosti izkazovanja in izboljšani transparentnosti.
                  Hvala.</p>
            </sp>
            <sp xml:id="SDZ5-Redna-24-2011-02-02.sp117">

               <speaker>PODPREDSEDNIK MAG. VASJA KLAVORA:</speaker>

               <p>In besedo ima še gospod Bogdan Barovič v imenu Poslanske skupine SNS.</p>
            </sp>
            <sp xml:id="SDZ5-Redna-24-2011-02-02.sp118">

               <speaker>BOGDAN BAROVIČ:</speaker>

               <p>Ponovno hvala za besedo, gospod podpredsednik. Spoštovana predstavnica Vlade,
                  kolegice in kolegi!</p>
               <p>Že predhodniki so povedali, da sta prejšnji zakon in ta zakon kot brata dvojčka.
                  Ponovno bi rad poudaril, da v Slovenski nacionalni stranki ne nasprotujemo
                  plačevanju tistih obveznosti, ki jih je država prevzela nase, da v Slovenski
                  nacionalni stranki ne nasprotujemo, da se naredi v tej državi enkrat red. Pa
                  vendarle, rad bi vas opozoril na besede, ki jih je izrekel moj spoštovani kolega
                  gospod Franc Žnidaršič malo prej, kaj vse se dogaja. In tudi v primeru tega zakona
                  o Slovenskem odškodninskem skladu v Slovenski nacionalni stranki stojimo na enakem
                  stališču kot prej: iz principa – iz principa – ga ne bomo potrdili. Če mislimo, da
                  lahko z dvema členoma in enim zakonom popravimo vso krivico, ki se je zgodila – in
                  ta se je zgodila, v tej krivici je človek, ki je v zaporu sicer čisto iz nekih
                  drugih razlogov, ampak v zaporu je zaradi tega, ker je prvi začel opozarjati na
                  prodajo Splošne plovbe Koper in na svinjarije, ki so se dogajale v zvezi s tem, o
                  katerih govorimo ravno pri tem zakonu. In po dveh letih opozarjanja in človeku, ki
                  je v zaporu, je Računsko sodišče ugotovilo isto, na kar je ta človek opozarjal. In
                  zdaj – kaj? Tisti človek naj sedi v zaporu, vse je čisto, kar se je izgubilo in
                  razprodalo tujcu, naj ima tujec, mi pa bomo zdaj sprejeli dva člena in zakon in
                  bomo čisti in se bomo imeli fino. Grdo. Grdo je to!</p>
               <p>Res je prav, da se popravi, ampak najprej bi se morale popraviti krivice, ki so se
                  zgodile, vrniti denar, ki je bil tudi po izkazu Računskega sodišča odtujen, bom
                  uporabil lep slovenski izraz, neupravičeno odtujen. In z dvema členoma nekega
                  zakona bomo vse krivice odpravili!</p>
               <p>V zvezi s tem zakonom tudi ni prav in bom še enkrat opozoril na dvoličnost te
                  vlade, na ravnanje predsednika Vlade do dveh ministrov – popolnoma različno. Ne
                  glede na to, jaz spoštujem, vem, da je zahtevno delo spoštovanega gospoda – in ga
                  tudi osebno spoštujem - Križaniča, pa vendarle: minister je sestavni del Vlade,
                  enakovreden član te vlade, in če je moral gospod Erjavec kot minister za okolje
                  odstopiti po mnenju predsednika Vlade, bi moral imeti enak meter predsednik Vlade
                  tudi za druge. Pravzaprav bi bilo bolje da tudi v tem primeru ne bi storil tega,
                  kar je, da je gospoda Erjavca odstavil z ministrstva. Vse to je povezano s tem
                  zakonom. Vse to! In zdaj bomo sprejeli dva člena, 1. in 2. člen in bomo čisti in
                  bo vse fino!</p>
               <p>Še enkrat poudarjam: v Slovenski nacionalni stranki zahtevamo, da država izpolni
                  svoje obveznosti, kar se tiče prejšnjega zakona, ki je s tem povezan, vendar na
                  pošten in pravi način. In smo tudi za to, da se z zakoni urejajo razmerja, ampak
                  šele potem, ko se bodo uredila tista razmerja za nazaj, ki so naredila ogromno
                  človeško in materialno škodo tej državi.</p>
               <p>Zato bomo, še enkrat pravim, v Slovenski nacionalni stranki iz protesta proti
                  takšnemu načinu ravnanja glasovali proti temu zakonu.</p>
            </sp>
            <sp xml:id="SDZ5-Redna-24-2011-02-02.sp119">

               <speaker>PODPREDSEDNIK MAG. VASJA KLAVORA:</speaker>

               <p>Končali smo predstavitev stališč poslanskih skupin.</p>
               <p>Ker k dopolnjenemu predlogu zakona ni bilo vloženih amandmajev, zaključujem drugo
                  obravnavo predloga zakona.</p>
               <p>Odločanje o predlogu zakona bomo v skladu s časovnim potekom seje Državnega zbora
                  opravili danes v okviru glasovanj, pol ure po zaključeni 16. točki dnevnega
                  reda.</p>
               <p>S tem prekinjam to točko dnevnega reda.</p>
               <p>Prehajamo na <title>9. TOČKO DNEVNEGA REDA, TO JE NA OBRAVNAVO PREDLOGA ZAKONA O
                     SPREMEMBAH IN DOPOLNITVAH ZAKONA O CARINSKI SLUŽBI, PO SKRAJŠANEM
                     POSTOPKU.</title>
               </p>
               <p>Predlog zakona je v obravnavo Državnemu zboru predložila Vlada. Za dopolnilno
                  obrazložitev predloga zakona dajem besedo predstavniku Vlade.</p>
               <p>Gospa Mateja Vraničar, državna sekretarka, prosim.</p>
            </sp>
            <sp xml:id="SDZ5-Redna-24-2011-02-02.sp120">

               <speaker>MATEJA VRANIČAR:</speaker>

               <p>Spoštovani predsedujoči, spoštovana poslanka, poslanci!</p>
               <p>Dve temeljni spremembi prinaša Predlog zakona o spremembah in dopolnitvah Zakona o
                  carinski službi. Prva se nanaša na prenos določenih nalog z davčne na carinsko
                  upravo. V skladu z veljavno zakonodajo carinski organi skrbijo za pobiranje
                  uvoznih dajatev, pristojni pa so tudi za pobiranja davka na dodano vrednost ob
                  uvozu in za pobiranje trošarin. V okviru svojega delovanja opravljajo tudi
                  morebitna vračila pobranih dajatev, torej tudi davka na dodano vrednost in
                  trošarin. Po drugi strani pa je za izvajanje postopkov oprostitev in vračil davkov
                  tako davka na dodano vrednost kot trošarin za diplomatska in konzularna
                  predstavništva ter mednarodne organizacije pristojna Davčna uprava Republike
                  Slovenije. Ob prenovi informacijske tehnologije Davčne uprave in s tem povezani
                  reorganizaciji je bilo ugotovljeno, da je smotrno opraviti prenos izvajanja teh
                  postopkov na Carinsko upravo. S tem bo dosežena razbremenjenost Davčne uprave, saj
                  ji ne bo treba voditi postopkov oprostitev, po drugi strani se bo Davčna uprava
                  lahko bolj osredotočila na svoje primarno poslanstvo, torej na nadzor nad
                  plačevanjem davčnih dajatev davčnih zavezancih in na prisilno izterjavo v primeru
                  neplačil. Po drugi strani je prevzem dodatnih nalog, posebej kadar gre za naloge
                  na področjih, ki že sicer spadajo v pristojnost Carinske uprave Republike
                  Slovenije, v skladu s strategijo njenega nadaljnjega razvoja in v skladu s
                  strategijo reorganizacije carinske službe zaradi predvidenega vstopa Hrvaške v
                  Evropsko unijo. Določene naloge je v tem okviru carinska služba že prevzela, kot
                  na primer pobiranje okoljskih dajatev, nadzor nad izvajanjem Zakona o
                  preprečevanju dela na črno, del nalog na področju nadzora uporabe vinjet, del
                  davčne izvršbe. Prenos nalog v zvezi z vračili davka na dodano vrednost in
                  trošarin za diplomatsko-konzularna predstavništva in mednarodne organizacije pa
                  naj bi bil izveden do konca letošnjega leta. Navedena kategorija upravičencev bi
                  začela uveljavljati svoje pravice pri carinskih organih s 1. januarjem prihodnjega
                  leta.</p>
               <p>Druga sprememba zakona se nanaša na črtanje višine prispevne stopnje obveznega
                  dodatnega pokojninskega zavarovanja, ki velja za delavce carinske službe,
                  vključene v ta sistem. Obvezno dodatno pokojninsko zavarovanje, vključno s
                  stopnjami, ureja Zakon o pokojninskem in invalidskem zavarovanju. Tako ta zakon
                  kot tudi Zakon o carinski službi sta bila sprejeta leta 1999. Ker pa je sprejem
                  Zakona o carinski službi prehiteval sprejem pokojninskega zakona, je bilo potrebno
                  višino prispevne stopnje za obvezno dodatno pokojninsko zavarovanje za delavce
                  carinske službe urediti z Zakonom o carinski službi. Sama višina prispevne stopnje
                  je bila usklajena z ureditvijo na podlagi pokojninskega zakona, s 1. junijem 2010
                  pa je prišlo do sprememb v okviru obveznega dodatnega pokojninskega zavarovanja,
                  saj je bila uvedena enotna prispevna stopnja za vse zavarovance, vključene v ta
                  sistem. Seveda za tiste, za katere je veljal neposredno Zakon o pokojninskem in
                  invalidskem zavarovanju. Ker pa je za delavce carinske službe višina prispevne
                  stopnje urejena v posebnem predpisu, so nehote izpadli iz sistema. Da bi
                  zagotovili namen, s katerim je bila uvedena enotna prispevna stopnja za zavezance,
                  vključene v obvezno dodatno zavarovanje, torej izenačitev prispevnih stopenj
                  zavezancev, se s predlagano spremembo črta določitev višine prispevne stopnje v
                  Zakonu o carinski službi. S tem bo tudi za delavce carinske službe veljala
                  ureditev na podlagi Zakona o pokojninskem in invalidskem zavarovanju.</p>
               <p>V skladu z navedenim predlagam, da Državni zbor predlog zakona potrdi tako v
                  drugi, kot v tretji obravnavi. Hvala lepa.</p>
            </sp>
            <sp xml:id="SDZ5-Redna-24-2011-02-02.sp121">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Predlog zakona je obravnaval Odbor za finance in monetarno politiko kot matično
                  delovno telo.</p>
               <p>Za predstavitev poročila odbora dajem besedo gospodu Bogdanu Čepiču.</p>
            </sp>
            <sp xml:id="SDZ5-Redna-24-2011-02-02.sp122">

               <speaker>BOGDAN ČEPIČ:</speaker>

               <p>Hvala za besedo, gospod podpredsednik. Lep pozdrav vsem prisotnim!</p>
               <p>Odbor za finance in monetarno politiko je na 23. seji 19. 1. 2011 kot matično
                  delovno telo obravnaval Predlog zakona o spremembah in dopolnitvah Zakona o
                  carinski službi, ki ga je Državnemu zboru v obravnavo in sprejem po skrajšanem
                  postopku predložila Vlada. Odboru je bilo posredovano mnenje Zakonodajno-pravne
                  službe, ki je predloženi zakon preučila z vidika skladnosti z ustavo in pravnim
                  sistemom ter z zakonodajno-tehničnega vidika in podala pripombe k določbam 1., 2.,
                  3. v povezavi s 4., 5. in 6. členom predloga. Večina pripomb je upoštevanih v
                  vloženih amandmajih koalicijskih poslanskih skupin k posameznim členom. K
                  predloženemu zakonu so v poslovniškem roku v vrsti členov vložile amandmaje
                  koalicijske poslanske skupine. Seji odbora so prisostvovale predstavnice iz
                  Ministrstva za finance in predstavnica Zakonodajno-pravne službe.</p>
               <p>V uvodni dopolnitvi obrazložitve členov je predstavnica finančnega ministrstva
                  poudarila bistvene rešitve predložene novele, uvedene rešitve sledijo dvema
                  vsebinskima ciljema. V prvem delu slednje pomenijo prenos določenih pristojnosti z
                  davčne na carinsko upravo, drugi, vsebinski del se nanaša na odpravo neenakosti
                  delavcev carinske službe v primerjavi z ostalimi zavarovanci, vključenimi v
                  obvezno dodatno pokojninsko zavarovanje na podlagi ZPIZ-1, z namenom zagotovitve
                  spoštovanja ustavnega načela enakosti pred zakonom. V nadaljevanju je bilo v zvezi
                  z zastavljenim vprašanjem dano pojasnilo, da se po vstopu Hrvaške v EU sprošča
                  določen del kadra carinske službe, ki se bo lahko osredotočil na izvajanje
                  nadzora.</p>
               <p>V okviru predstavitve mnenj Zakonodajno-pravne službe je njena predstavnica
                  poudarila, da predstavljajo vloženi amandmaji koalicijskih skupin ustrezen odziv
                  na posredovana opozorila iz pisnega mnenja navedene službe.</p>
               <p>V nadaljevanju se je odbor brez posebne razprave v skladu s 130. členom Poslovnika
                  Državnega zbora opredelil do vloženih amandmajev in jih tudi sprejel. Amandmaje
                  poslanskih skupin SD, Zares, DeSUS in LDS k 2. členu k naslovu Končna določba,
                  amandma za novi 5. a in 5. b člen in amandma k 6. členu zakonskega predloga. Odbor
                  je v skladu s 128. členom Poslovnika Državnega zbora glasoval o členih predloga
                  zakona in jih tudi sprejel.</p>
               <p>Glede na sprejete amandmaje je bilo na podlagi prvega odstavka 133. člena
                  Poslovnika Državnega zbora pripravljeno besedilo dopolnjenega predloga zakona, ki
                  ste ga dobili skupaj s poročilom.</p>
            </sp>
            <sp xml:id="SDZ5-Redna-24-2011-02-02.sp123">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Sledi predstavitev stališč poslanskih skupin.</p>
               <p>Besedo ima gospod Vili Rezman v imenu Poslanske skupine nepovezanih poslancev.</p>
            </sp>
            <sp xml:id="SDZ5-Redna-24-2011-02-02.sp124">

               <speaker>VILI REZMAN:</speaker>

               <p>Hvala lepa, gospod podpredsednik.</p>
               <p>V zvezi s Predlogom o spremembah in dopolnitvah Zakona o carinski službi je Vlada
                  kot predlagateljica zapisala, da gre za manjše spremembe, in zato je tudi
                  predlagala skrajšani postopek. V Poslanski skupini nepovezanih poslancev
                  Solidarnost se s tem strinjamo, zato bomo ta predlog zakona tudi podprli.
                  Ocenjujemo namreč, da gre za dobre rešitve, ocenjujemo, da gre, čeprav po drobnih
                  korakih, za postopke reorganizacije državne uprave, in ocenjujemo, da gre tudi za
                  vzpostavljanje pravičnosti za tiste, ki so bili zaradi napak postavljeni v
                  deprivilegiran položaj v zvezi s plačevanjem zavezancev za prispevek za obvezno
                  dopolnilno zavarovanje, pokojninsko seveda. V Sloveniji se je z vstopom v različne
                  mednarodne povezave pokazala vrsta nalog, ki jih je bilo treba opraviti tako v
                  zvezi z reorganizacijo, v zvezi s sprejemanjem novih nalog in pooblastil, v zvezi
                  s tem pa se pojavljajo tudi kadrovski in drugi problemi.</p>
               <p>V predlogu zakona, ki ga imamo sedaj pred sabo, gre predvsem za dve skupini
                  oziroma za dve vrsti rešitev. V prvi gre za predlog za nadaljnjo reorganizacijo
                  državne uprave in v drugi gre za odpravo tega, kar je v uvodu državna sekretarka
                  imenovala odpravo slabosti, ko so tako rekoč pozabili na carinske delavce pri
                  usklajevanju enotne stopnje za obvezno pokojninsko zavarovanje. Oboje v Poslanski
                  skupini nepovezanih poslancev podpiramo.</p>
               <p>Kar zadeva prenos nalog in pooblastil s področja Davčne uprave Republike Slovenije
                  v službo Carinske uprave Republike Slovenje, smo priča nadaljevanju procesa, ki ga
                  lahko spremljamo že dlje časa, kajti pooblastila, naloge, zaveze na tem področju
                  se za Slovenijo v zadnjih letih zmanjšujejo in pojavlja se problem, kam s kadri,
                  in so tudi tovrstne spremembe, ki jih sedaj predlaga Vlada, tako rekoč v funkciji
                  socialnih amortizerjev in menimo, da je to prav in da je to vredno podpreti.</p>
               <p>Kar zadeva izenačitve pravic in odprave diskriminatornega položaja v zvezi s
                  cariniki in plačevanjem prispevkov za njihovo pokojninsko zavarovanje, pa je tudi
                  bilo v uvodu že jasno povedano, zakaj je do tega prišlo, in tudi namen je bil
                  povsem jasen. Mi ta namen podpiramo in ocenjujemo, da je zakon do te mere dobro
                  pripravljen in usklajen, da je lahko deležen podpore vsega Državnega zbora.</p>
            </sp>
            <sp xml:id="SDZ5-Redna-24-2011-02-02.sp125">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospa Breda Pečan v imenu Poslanske skupine SD.</p>
            </sp>
            <sp xml:id="SDZ5-Redna-24-2011-02-02.sp126">

               <speaker>BREDA PEČAN:</speaker>

               <p>Hvala za besedo, gospod podpredsednik.</p>
               <p>S Predlogom zakona o spremembah in dopolnitvah Zakona o carinski službi bomo
                  odpravili neenakost delavcev carinske službe v primerjavi z ostalimi zavarovanci,
                  vključenimi v obvezno dodatno pokojninsko zavarovanje na podlagi Zakona o
                  pokojninskem in invalidskem zavarovanju-1, in s tem bomo zagotovili spoštovanje
                  načela enakosti pred zakonom, kot izhaja iz 14. člena Ustave Republike Slovenije.
                  Zato se bo iz 64. člena Zakona o carinski službi črtala opredelitev višine
                  prispevne stopnje za delavce carinske službe in se dodal sklic na splošno ureditev
                  obveznega dodatnega pokojninskega zavarovanja, kot je bil sprejet na podlagi
                  Zakona o pokojninskem in invalidskem zavarovanju-1. Višina prispevne stopnje za
                  delavce carinske službe je namreč urejena v 64. členu Zakona o carinski službi, in
                  sicer v višini 8,4 %, kar pomeni, da so le-ti v neenakopravnem položaju v
                  primerjavi z ostalimi zavarovanci, vključenimi v obvezno dodatno pokojninsko
                  zavarovanje.</p>
               <p>Razlog za ureditev obveznega dodatnega pokojninskega zavarovanja in višine
                  prispevne stopnje v Zakonu o carinski službi kot področnem zakonu je bilo
                  izključno dejstvo, da je sprejem Zakona o carinski službi v letu 1999 prehiteval
                  sprejem Zakona o pokojninskem in invalidskem zavarovanju-1 in se je s tem ureditev
                  za delavce carinske službe že vnaprej prilagodila bodočim spremembam SPIZ-1, ki
                  je, kot že rečeno, uvedel obvezno dodatno pokojninsko zavarovanje kot nadomestilo
                  za štetje zavarovalne dobe s povečanjem.</p>
               <p>Na podlagi sprememb pokojninskega načrta, ki so se začele uporabljati s 1. junijem
                  2010, so se zavezancem, vključenim v obvezno dodatno pokojninsko zavarovanje,
                  prispevne stopnje poenotile in povišale na 10,55 %. Za tiste delavce, ki delajo na
                  delavnih mestih, za katere spremembe je veljala višja prispevna stopnja, 12,60 %,
                  pa se na podlagi 75. člena pokojninskega načrta še naprej uporablja ta višja
                  prispevna stopnja. S spremembo Zakona o carinski službi pa se odpravlja že omenjen
                  neenakopravni položaj delavcev carinske službe, in sicer tako, da črtamo iz tega
                  zakona višino prispevne stopnje in bo uporabljen pokojninski načrt tudi za njih. S
                  tem so izenačeni s preostalimi zavarovanci, in sicer z retroaktivno veljavnostjo
                  od 1. 6. 2010 dalje, ko je z začetkom uporabe novega pokojninskega načrta
                  nastopila ta neenakost.</p>
               <p>Hkrati se zakon dopolnjuje v delu, ki opredeljujejo naloge carinske službe, naloge
                  carinskih uradov ter vodenje in vsebino evidenc. Z dopolnitvami se oblikuje pravna
                  podlaga za sprejem podzakonskih predpisov in reorganizacija zaradi prenosa
                  pristojnosti do vračila davkov na diplomatska predstavništva, konzulate ter
                  mednarodne organizacije v skladu z mednarodnimi pogodbami, ki obvezujejo Republiko
                  Slovenije, na carinsko službo. Do sedaj je te naloge opravljala davčna služba, z
                  namenom razbremenitve davčne službe in večje učinkovitosti davčnih organov pa se
                  ta naloga prenaša na carinsko službo, in sicer s 1. 1. 2012.</p>
               <p>Zaradi vsega navedenega bo Poslanska skupina Socialnih demokratov Predlog zakona o
                  spremembah in dopolnitvah Zakona o carinski službi podprla. Hvala.</p>
            </sp>
            <sp xml:id="SDZ5-Redna-24-2011-02-02.sp127">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Rado Likar v imenu Poslanske skupine SDS.</p>
            </sp>
            <sp xml:id="SDZ5-Redna-24-2011-02-02.sp128">

               <speaker>RADO LIKAR:</speaker>

               <p>Hvala lepa še enkrat za besedo.</p>
               <p>Razlog za spremembo zakona je po mnenju predlagatelja odprava neenakosti delavcev
                  carinske službe v primerjavi z drugimi zavarovanci, ki so vključeni v obvezno
                  dodatno pokojninsko zavarovanje na podlagi ZPIZ-1. Z dopolnitvami zakona se
                  oblikuje tudi pravna podlaga za sprejem podzakonskih aktov in reorganizacijo
                  zaradi prenosa pristojnosti na področju oprostitev in vračila davkov za
                  diplomatsko-konzularna predstavništva, konzulate ter mednarodne organizacije z
                  davčnih na carinske organe.</p>
               <p>V SDS menimo, da materija najbrž ne spada v sklop razvojnih prioritet, vendar če
                  predlagatelj želi to področje urediti na tak način, v Slovenski demokratski
                  stranki predlogu zakona ne bomo nasprotovali.</p>
            </sp>
            <sp xml:id="SDZ5-Redna-24-2011-02-02.sp129">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Alojz Potočnik v imenu Poslanske skupine Zares.</p>
            </sp>
            <sp xml:id="SDZ5-Redna-24-2011-02-02.sp130">

               <speaker>ALOJZIJ POTOČNIK:</speaker>

               <p>Spoštovani!</p>
               <p>Pričujoče spremembe in dopolnitve Zakona o carinski službi niso posebej obsežne, v
                  načelu se nanašajo na dve področji. Prvič, na uskladitev ureditve na področju
                  obveznega dodatnega pokojninskega zavarovanja, in sicer s črtanjem opredelitve
                  višine prispevka stopnje za delavce carinske službe po Zakonu o carinski službi,
                  in opredelitev višine po splošni ureditvi obveznega dodatnega pokojninskega
                  zavarovanja, kot je sprejeta na podlagi ZPIZ-1. S tem se uveljavlja enakopraven
                  položaj v primerjavi s stalnimi zavarovanci, ki so vključeni v obvezno dodatno
                  zavarovanje kot nadomestilo za štetje zavarovalne dobe s povečanjem. Veljavnost je
                  retroaktivna, in sicer od 1. 6. 2010, ko je zadevna neenakost tudi nastopila.</p>
               <p>Drugo področje je dopolnitev v delu, ki opredeljuje naloge carinske službe.
                  Carinski organi bodo prevzeli naloge, doslej jih je opravljala Davčna uprava
                  Republike Slovenije, v zvezi z oprostitvami davkov za diplomatska predstavništva,
                  konzulate ter mednarodne organizacije v skladu z mednarodnimi pogodbami. S
                  prenosom pristojnostmi, ki so povezane z uvedbo novega davčnega informacijskega
                  sistema, se bo – tako Vlada – razbremenilo davčne organe in povečala njihova
                  osredotočenost na pobiranje in izterjavo davkov, kar naj bi imelo pozitivne
                  posledice za prihodke v državnem proračunu. Pričakujemo otipljive rezultate.</p>
               <p>Poslanska skupina Zares – nova politika bo predlog zakona podprla. Hvala.</p>
            </sp>
            <sp xml:id="SDZ5-Redna-24-2011-02-02.sp131">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Franc Jurša v imenu Poslanske skupine DeSUS.</p>
            </sp>
            <sp xml:id="SDZ5-Redna-24-2011-02-02.sp132">

               <speaker>FRANC JURŠA:</speaker>

               <p>Hvala za besedo. Še enkrat lep pozdrav vsem!</p>
               <p>Kot že povedano, gre pri noveliranju Zakona o carinski službi za dva sklopa
                  sprememb, in sicer za prenos določenih delovnih nalog s pristojnosti Davčne uprave
                  na Carinsko upravo ter za spremembe delovnopravnih pravic carinikov oziroma
                  pooblaščenih uradnih oseb v carinski službi.</p>
               <p>Glede prvega dela sprememb, torej prenosa pristojnosti z davčne na carinsko
                  upravo, smo poslanci v naši poslanski skupini prvotno zavzeli odklonilno stališče,
                  saj iz samega besedila predloga zakona ni bilo jasno razbrati in niso bili podani
                  tehtni argumenti za takšen ukrep. Na naslednje je opozorila tudi naša
                  Zakonodajno-pravna služba, vendar je bil tekom razprave na matičnem delovnem
                  telesu tovrsten ukrep s stani predstavnikov ministrstva podrobneje obrazložen in
                  tudi razumno argumentiran, zato je naše končno stališče glede tega pozitivno.</p>
               <p>Kar se pa tiče drugega sklopa sprememb, ki se nanašajo na poklicno pokojninsko
                  zavarovanje oziroma obvezno dodatno pokojninsko zavarovanje, pa v poslanski
                  skupini menimo, da ga je treba podpreti. Le tako bodo namreč cariniki in druge
                  pooblaščene uradne osebe v carinski službi v enakopravnem položaju z osebami
                  drugih poklicev, ki jim sicer pripada pravica pokojninskega poklicnega
                  zavarovanja. Za razliko od carinikov, katerih položaj je urejen v tem osnovnem
                  zakonu, se je slednjim namreč stopnja te pravice tekom lanskega leta spremenila.
                  Po tej spremembi bodo carinski delavci v enakem položaju kot ostali delavci, kar
                  je za nas seveda popolnoma pravično in zato povsem sprejemljivo.</p>
               <p>Poslanci naše poslanske skupine pritrjujemo obema sklopoma sprememb Zakona o
                  carinski službi, zato bomo predlagano novelo oziroma dopolnjen predlog zakona
                  soglasno podprli. Hvala lepa.</p>
            </sp>
            <sp xml:id="SDZ5-Redna-24-2011-02-02.sp133">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Bogdan Barovič v imenu Poslanske skupine SNS.</p>
            </sp>
            <sp xml:id="SDZ5-Redna-24-2011-02-02.sp134">

               <speaker>BOGDAN BAROVIČ:</speaker>

               <p>Kolegice in kolegi!</p>
               <p>V Slovenski nacionalni stranki bomo podprli Predlog zakona o spremembah in
                  dopolnitvah Zakona o carinski službi, ki ga obravnavamo po skrajšanem postopku,
                  zaradi obeh, že nič kolikokrat omenjenih sprememb. Zdi se nam prav, da se s prvim
                  razlogom – torej, v zvezi z vračilom davka, DDV-ja in trošarin za
                  diplomatsko-konzularna predstavništva in mednarodne organizacije naj bi po 1.
                  januarju 2012 tovrstne aktivnosti opravljala Carinska uprava, kar bi razbremenilo
                  Davčno upravo. Ta bi se lahko posvetila pregonu davčnih utaj, hkrati pa bodo
                  ljudje, ki so zaposleni na carini, zaradi sprememb, ki prihajajo v okviru
                  schengna, v okviru novih držav v Evropi, torej, se bodo ti ljudje, namesto da bi
                  bili brezposelni, vključili v omenjeno dejavnost, kar se nam zdi zelo spodbudno in
                  zelo dobro.</p>
               <p>Prav tako pa, kot so že kolegi povedali, se bomo v Slovenski nacionalni stranki
                  strinjali tudi z drugo vsebinsko spremembo, ki jo določa ta zakon, torej da se iz
                  Zakona o carinski službi črta določba, ki določa višino prispevne stopnje in da za
                  carinske delavce velja ista prispevna stopnja, kot velja za vse ostale
                  delodajalce. Hvala lepa.</p>
            </sp>
            <sp xml:id="SDZ5-Redna-24-2011-02-02.sp135">

               <speaker>PODPREDSEDNIK MAG. VASJA KLAVORA:</speaker>

               <p>Gospod mag. Borut Sajovic v imenu Poslanskega kluba LDS.</p>
            </sp>
            <sp xml:id="SDZ5-Redna-24-2011-02-02.sp136">

               <speaker>MAG. BORUT SAJOVIC:</speaker>

               <p>Hvala lepa. Še enkrat vsem skupaj lep pozdrav! Hvala lepa za besedo.</p>
               <p>Predlog novele zakona o carinski službi bomo v Poslanskem klubu Liberalne
                  demokracije Slovenije podprli, saj gre v bistvu za manjše spremembe. Tako se
                  novela zakona pravzaprav usklajuje z veljavnim pokojninskim zakonom, ker predlog
                  sprememb in dopolnitev črta fiksno določeno višino prispevne stopnje za obvezno
                  dodatno pokojninsko zavarovanje za carinske uslužbence. Prav tako pa sama novela
                  zakona vključuje tudi ustrezno sklicevanje na veljavni zakon o pokojninskem in
                  invalidskem zavarovanju. Problem neusklajenosti pa izvira iz dejstva, da je bil
                  zakon o carinski službi pripravljen pred samim pokojninskim zakonom, zato je danes
                  treba to neenakost odpraviti. Poleg te najvidnejše spremembe pa se z novelo zakona
                  določa tudi zakonska podlaga za prenos pristojnosti na področju oprostitev in
                  vračila davkov za diplomatsko-konzularna predstavništva, konzulate in mednarodne
                  organizacije, kjer se pristojnosti prenašajo z davčnih organov na carinske. S to
                  pravno podlago bo tako zagotovljen dokončen pravni temelj za sprejem podzakonskih
                  predpisov in temu sledečo reorganizacijo, ki bo na eni strani davčno službo
                  razbremenila, in predvidoma – pa tudi upamo, da bo tako – zagovorila večja
                  učinkovitost le-te same in seveda tudi carinske službe.</p>
               <p>Kot že povedano v uvodu, Poslanski klub Liberalne demokracije Slovenije podporo
                  tej spremembi najavlja že vnaprej.</p>
            </sp>
            <sp xml:id="SDZ5-Redna-24-2011-02-02.sp137">

               <speaker>PODPREDSEDNIK MAG. VASJA KLAVORA:</speaker>

               <p>Končali smo predstavitev stališč poslanskih skupin. Ker k dopolnjenemu predlogu
                  zakona ni bilo vloženih amandmajev, zaključujem drugo obravnavo predloga zakona.
                  Odločanje o predlogu zakona bomo v skladu s časovnim potekom seje zbora opravili
                  danes v okviru glasovanj, pol ure po zaključeni 16. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>10. TOČKO DNEVNEGA REDA – NA OBRAVNAVO PREDLOGA ZAKONA O
                     SPREMEMBAH IN DOPOLNITVAH ZAKONA O PLAČILNIH STORITVAH IN SISTEMIH, SKRAJŠANI
                     POSTOPEK.</title>
               </p>
               <p>Predlog zakona je v obravnavo predložila Vlada. Za dopolnilno obrazložitev
                  predloga zakona dajem besedo predstavniku Vlade.</p>
               <p>Gospa Mateja Vraničar, državna sekretarka.</p>
               <p>Prosim.</p>
            </sp>
            <sp xml:id="SDZ5-Redna-24-2011-02-02.sp138">

               <speaker>MATEJA VRANIČAR:</speaker>

               <p>Spoštovani!</p>
               <p>Glavni namen priprave Predloga zakona o spremembah in dopolnitvah Zakona o
                  plačilnih storitvah in sistemih je prenos direktive, ki regulira izdajanje
                  elektronskega denarja in ureja delovanje družb za izdajo le-tega. Cilj direktive
                  je omogočiti oblikovanje novih inovativnih in varnih instrumentov kot nosilcev
                  elektronskega denarja, zagotoviti dostop do trga novim udeležencem in spodbuditi
                  resnično in učinkovito konkurenco med udeleženci na trgu.</p>
               <p>Elektronski denar je definiran kot denarna vrednost v obliki terjatve imetnika
                  elektronskega denarja do izdajatelja elektronskega denarja, ki se nahaja v
                  elektronski obliki in jo kot plačilno sredstvo sprejme oseba, ki ni izdajatelj
                  elektronskega denarja. Predlog zakona določa zaprt krog izdajateljev in to so
                  lahko banke, posebne družbe za izdajo elektronskega denarja, družbe za izdajo
                  elektronskega denarja z opustitvijo, Banka Slovenije in pa Uprava Republike
                  Slovenije za javna plačila. S pogodbo o izdajanju elektronskega denarja se bodo po
                  predlogu zakona uredila pogodbena razmerja med izdajateljem in imetnikom
                  elektronskega denarja. Med drugim zakon določa v zvezi s tem, da se elektronski
                  denar v časovnem obdobju od izdaje do potrošnje ne sme obrestovati, prav tako
                  izdajatelj ne sme imetniku ponuditi drugih koristi, ki so povezane s časovnim
                  obdobjem, v katerem imetnik hrani elektronski denar. Nadalje zakon določa pravico
                  imetnika elektronskega denarja zahtevati unovčenje sredstev in način le-tega.</p>
               <p>Predlog zakona opredeljuje družbo za izdajo elektronskega denarja, za katero se v
                  veliki meri smiselno uporabljajo določbe zakona, ki veljajo za plačilne
                  institucije. Nekatera področja pa so določene strožje. Na primer, kapitalske
                  zahteve. V zvezi s tem na primer mora imeti družba, ki zaprosi za dovoljenje za
                  opravljanje storitev izdajanja elektronskega denarja, v času izdaje dovoljenja
                  začetni kapital najmanj v višini 350 tisoč evrov.</p>
               <p>Predlog zakona omogoča, da lahko družba za izdajo elektronskega denarja poleg te
                  dejavnosti opravlja tudi druge gospodarske dejavnosti. V tem primeru govorimo o
                  hibridni družbi za izdajo elektronskega denarja.</p>
               <p>Tretja oblika družb pa je družba za izdajo elektronskega denarja z opustitvijo.
                  Zanjo ne veljajo posamezne zahteve glede sistemov upravljanja notranjih kontrol
                  kapitala in kapitalskih zahtev, imetništva kvalificiranih deležev v takšni družbi
                  in glede varstva denarnih sredstev uporabnika. Družba za izdajo elektronskega
                  denarja z opustitvijo lahko opravlja storitve izdajanja elektronskega denarja le
                  na območju Republike Slovenije in, ne bo odveč poudariti, mora prav tako pridobiti
                  dovoljenje Banke Slovenije. V celoti bo nadzor nad opravljanjem storitev izdajanja
                  elektronskega denarja in nad poslovanjem družb opravljala oziroma izvajala Banka
                  Slovenije.</p>
               <p>Spoštovani! Predlagamo, da sprejmete predlagano besedilo Predloga zakona o
                  spremembah in dopolnitvah Zakona o plačilnih storitvah in sistemih tako v drugi
                  kot v tretji obravnavi. Hvala lepa.</p>
            </sp>
            <sp xml:id="SDZ5-Redna-24-2011-02-02.sp139">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Predlog zakona je obravnaval Odbor za finance in monetarno politiko kot matično
                  delovno telo. Za predstavitev poročila odbora dajem besedo predsedniku gospodu
                  Bogdanu Čepiču.</p>
            </sp>
            <sp xml:id="SDZ5-Redna-24-2011-02-02.sp140">

               <speaker>BOGDAN ČEPIČ:</speaker>

               <p>Hvala za besedo, gospod podpredsednik. Lep pozdrav kolegicam in kolegom!</p>
               <p>Odbor za finance in monetarno politiko je na 23. seji 19. 1. 2011 obravnaval
                  Predlog zakona o spremembah in dopolnitvah Zakona o plačilnih storitvah in
                  sistemih, ki ga je Državnemu zboru v obravnavo predložila Vlada s predlogom, da se
                  predloženi zakon obravnava in sprejme v skrajšanem postopku. Odboru je bilo
                  posredovano mnenje Zakonodajno-pravne službe, ki je predloženi zakon proučila z
                  vidika skladnosti z ustavo in pravnim sistemom ter z zakonodajno-tehničnega
                  vidika. Služba je podala pripombe k določbam 1., 2., 3. 8., 11., 12., 14., 18.,
                  32., 33. in 38. člena predloga zakona. Večina pripomb službe je upoštevanih v
                  amandmajih, ki so jih v predloženem zakonu vložile koalicijske poslanske
                  skupine.</p>
               <p>Odboru je bilo posredovan tudi predlog Združenja bank Slovenije za amandma k 34.
                  členu predloženega zakona, ki so ga v vloženem amandmaju k temu členu prav tako
                  povzele koalicijske poslanske skupine. V poslovniškem roku so poslanske skupine
                  SD, Zares, DeSUS in LDS vložile amandmaje k 8., 11., 12., 14., 15., 32., 33., 34.
                  in 38. členu zakona.</p>
               <p>Seji odbora so prisostvovale predstavnice in predstavniki Ministrstva za finance,
                  Združenje bank Slovenije in Zakonodajno-pravne službe. V uvodni dopolnitvi
                  obrazložitve členov je minister za finance kot predstavnik predlagatelja zakona
                  podal podrobnejšo predstavitev namena in ciljev zakona ter predlaganih rešitev.
                  Predstavnica Zakonodajno-pravne službe je v dodatni obrazložitvi mnenja poudarila,
                  da je večina pripomb v vloženih amandmajih ustrezno upoštevana. Ostale pripombe pa
                  so bile s strani predlagatelja zakona dodatno proučene in še pred sejo odbora tudi
                  ustrezno pojasnjene.</p>
               <p>Odbor o predlagani zakonski rešitvi v okviru posameznih členov predloženega zakona
                  ni razpravljal. V skladu s 130. členom Poslovnika Državnega zbora pa se je
                  opredelil do vloženih amandmajev koalicijskih poslanskih skupin k 8., 11., 12.,
                  14., 15., 32., 33., 34. in 38. členu in jih sprejel. Odbor je v skladu s 128.
                  členom Poslovnika Državnega zbora glasoval o členih predloga zakona in jih
                  sprejel.</p>
               <p>Glede na sprejete amandmaje je bilo na podlagi prvega odstavka 133. člena
                  Poslovnika Državnega zbora pripravljeno besedilo dopolnjenega predloga zakona, ki
                  ste ga dobili skupaj s poročilom odbora.</p>
            </sp>
            <sp xml:id="SDZ5-Redna-24-2011-02-02.sp141">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Sledi predstavitev stališč poslanskih skupin.</p>
               <p>Besedo ima gospa Renata Brunskole v imenu Poslanske skupine SD.</p>
            </sp>
            <sp xml:id="SDZ5-Redna-24-2011-02-02.sp142">

               <speaker>RENATA BRUNSKOLE:</speaker>

               <p>Hvala lepa. Spoštovani predsedujoči, spoštovana gospa državna sekretarka. Kolegice
                  in kolegi!</p>
               <p>Glavni cilj predloga zakona je v slovenski pravni red prenesti Direktivo
                  2009/10/ES. S tem se bo pravni okvir za družbe za izdajo elektronskega denarja
                  precej izenačil s pravnim okvirjem, ki velja za plačilne institucije po Zakonu o
                  plačilnih storitvah in sistemih, skladno z Direktivo 2007/64/ES. Predlog zakona bo
                  omogočil izdajanje elektronskega denarja širšemu krogu subjektov, saj se znižujejo
                  zahteve za pridobitev dovoljenja za opravljanje storitev izdaje elektronskega
                  denarja. Prav tako bo povečana preglednost poslovanja družb za izdajo
                  elektronskega denarja, saj bo uveden register družb za izdajo elektronskega
                  denarja, ki ga bo vodila Banka Slovenije in bo javno dostopen na njenih spletni
                  strani. Predlog zakona namreč določa, da lahko v Sloveniji storitve izdajanje
                  elektronskega denarja opravljajo izključno le banke, družbe za izdajo
                  elektronskega denarja, družbe za izdajo elektronskega denarja z opustitvijo, ki so
                  posebna oblika družb za izdajo elektronskega denarja. Prav tako lahko elektronski
                  denar izdajata Banka Slovenije in Uprava Republike Slovenije za javna plačila.
                  Zaradi zaščite uporabnikov tudi zakon določa pravila glede pogodbenega razmerja
                  med izdajateljem elektronskega denarja in imetnikom elektronskega denarja,
                  izdajatelj elektronskega denarja sklene z imetnikom pogodbo o izdajanju
                  elektronskega denarja, določene pa so tudi informacije, ki morajo biti imetniku
                  elektronskega denarja posredovane pred sklenitvijo pogodbe. Pomembno je tudi
                  dejstvo, da se elektronski denar v časovnem obdobju od izdaje do potrošnje ne
                  obrestuje, hkrati pa izdajatelj elektronskega denarja imetniku ne sme ponuditi
                  drugih koristi, ki so povezane s časovnim obdobjem, v katerem imetnik hrani
                  elektronski denar.</p>
               <p>V Poslanski skupini Socialnih demokratov menimo, da je zakonsko urejanje
                  elektronskega denarja pomembno za razširitev uporabe elektronskega denarja, ker
                  potrošniki in podjetja v Evropski uniji vedno bolj uporabljajo elektronski denar,
                  ki šele v zadnjem času v nekaterih državah članicah pri nekaterih oblikah
                  plačevanja začenja uspešno nadomeščati druge oblike plačevanja.</p>
               <p>Zaradi vsega navedenega bo Poslanska skupina Socialnih demokratov podprla Predlog
                  zakona o spremembah in dopolnitvah Zakona o plačilnih storitvah in sistemih.
                  Hvala.</p>
            </sp>
            <sp xml:id="SDZ5-Redna-24-2011-02-02.sp143">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Rado Likar v imenu Poslanske skupine SDS.</p>
            </sp>
            <sp xml:id="SDZ5-Redna-24-2011-02-02.sp144">

               <speaker>RADO LIKAR:</speaker>

               <p>Hvala za besedo – še enkrat.</p>
               <p>Zakon o plačilnih storitvah in sistemih je bil sprejet julija 2009 in je doživel
                  že nekaj sprememb in dopolnitev, predvsem zaradi uskladitev s predpisi Evropske
                  unije, ki so bili izdani po tem času. Tudi pri predlogu, ki ga obravnavamo danes,
                  gre za uskladitev slovenskega pravnega reda na tem področju z evropsko direktivo.
                  Po besedah predlagatelja je cilj predloga zakona omogočanje oblikovanja novih
                  inovativnih in varnih storitev izdajanja elektronskega denarja ter zagotoviti
                  dostop do trga novim udeležencem. S spremembo zakona bi se spodbudila učinkovita
                  konkurenca med vsemi udeleženci na trgu.</p>
               <p>Predlog zakona določa tudi izdajatelje elektronskega denarja, in sicer so to
                  banke, družbe za izdajanje elektronskega denarja, družbe za izdajanje
                  elektronskega denarja z opustitvijo, Banka Slovenije in Uprava Republike Slovenije
                  za javna plačila.</p>
               <p>Skladno s predlogom zakona se bodo urejala pogodbena razmerja med izdajateljem in
                  imetnikom elektronskega denarja. V času od izdaje do porabe se elektronski denar
                  ne bo smel obrestovati, niti izdajatelj ne bo smel ponuditi imetniku kakšnih
                  drugih koristi, povezanih s tem časovnim obdobjem. Imetnik elektronskega denarja
                  pa lahko kadarkoli zahteva od izdajatelja izplačilo protivrednosti izdanega
                  elektronskega denarja.</p>
               <p>Družbe za izdajo elektronskega denarja so podvržene tudi nekaterim strožjim
                  kriterijem glede kapitalske ustreznosti, in sicer mora imeti družba v času izdaje
                  dovoljenja začetni kapital vsaj 350 tisoč evrov. Sredstva, ki jih prejme od
                  imetnika elektronskega denarja, mora takoj zamenjati za elektronski denar in
                  takšna družba ne sme sprejemati depozitov od javnosti. Če družba za izdajo
                  elektronskega denarja poleg izdaje elektronskega denarja opravlja tudi druge
                  dejavnosti, povezane s plačilnimi storitvami, vključno s storitvami opravljanja
                  plačilnih sistemov, govorim o tako imenovani hibridni družbi za izdajo
                  elektronskega denarja.</p>
               <p>Predlog zakona ureja tudi posebno obliko družbe za izdajo elektronskega denarja,
                  to je družbo za izdajo elektronskega denarja z opustitvijo. Značilnost je, da ob
                  izpolnjevanju pogojev iz predloga zakona lahko od Banke Slovenije zahteva, da
                  zanjo ne veljajo posamezne zahteve glede sistema upravljanja notranjih kontrol,
                  kapitala in kapitalskih zahtev, imetništva kvalificiranih deležev in glede varstva
                  denarnih sredstev uporabnika. Takšna družba lahko opravlja storitve izdaje
                  elektronskega denarja le na območju Slovenije in območju tretje države.</p>
               <p>Predlog zakona o spremembah in dopolnitvah Zakona o plačilnih sistemih in
                  storitvah bomo v Poslanski skupini Slovenske demokratske stranke podprli.
                  Hvala.</p>
            </sp>
            <sp xml:id="SDZ5-Redna-24-2011-02-02.sp145">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Alojz Potočnik v imenu Poslanske skupine Zares.</p>
            </sp>
            <sp xml:id="SDZ5-Redna-24-2011-02-02.sp146">

               <speaker>ALOJZIJ POTOČNIK:</speaker>

               <p>Spoštovani!</p>
               <p>Najprej je treba ugotoviti, da podjetja in potrošniki v Evropski uniji pri
                  nekaterih oblikah plačevanja uporabljajo elektronski denar, a so pričakovanja
                  izpred desetletja daleč pod napovednimi takratnih snovalcev Direktive 2000/46/ES.
                  Dejstvo je, da je ob koncu leta 2007 v državah članicah delovalo le 20 družb za
                  izdajo elektronskega denarja in 127 družb z opustitvijo. Izdan elektronski denar
                  pa je predstavljal le eno milijardo evrov v primerjavi s 637 milijardami evrov
                  gotovine v obtoku. Očitno v finančnem poslovnem svetu obstaja vrsta pomislekov v
                  novoto, hkrati pa je treba priznati, da je tudi direktiva sama bila koncipirana
                  sorazmerno konzervativno in je z zahtevami tudi ovirala oblikovanje in razvoj trga
                  elektronskega denarja. Mislim predvsem na visok začetni kapital in na ostra
                  pravila upravljanja s tveganji. Glavni cilj predloga je tako prenos direktive
                  2000, če rečem na kratko, v slovenski pravni red, omogočiti torej oblikovanje
                  novih, inovativnih, varnih in nadzorovanih storitev izdajanja elektronskega
                  denarja. Odpreti vrata torej novim udeležencem in spodbuditi učinkovito konkurenco
                  med ponudniki tovrstnih storitev. Nadzor, to gre posebej poudariti, nad družbami
                  za izdajo elektronskega denarja in družbami za izdajo elektronskega denarja z
                  opustitvijo pa tudi glede plačilnih in drugih pomožnih storitev opravlja Banka
                  Slovenije.</p>
               <p>Predlagatelj je pripravil tudi povzetek poročila o sodelovanju javnosti pri
                  pripravi predloga. Odzvale so se predvsem zainteresirane institucije. Večina
                  pripomb je upoštevanih, razen tistih, ki so v izrecnem nasprotju z direktivo.
                  Slednja daje državam članicam nekatere možnosti diskrecije, vendar katere opcije
                  je iz nabora uporabila Slovenija, je iz gradiva težko razbrati.</p>
               <p>Poslanska skupina Zares bo predlog zakona podprla. Hvala.</p>
            </sp>
            <sp xml:id="SDZ5-Redna-24-2011-02-02.sp147">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Franc Jurša v imenu Poslanske skupine DeSUS.</p>
            </sp>
            <sp xml:id="SDZ5-Redna-24-2011-02-02.sp148">

               <speaker>FRANC JURŠA:</speaker>

               <p>Hvala za besedo. Še enkrat lep pozdrav!</p>
               <p>Glavni namen priprave Predloga zakona o spremembah in dopolnitvah Zakona o
                  plačilnih storitvah in sistemih, kot smo danes že slišali, je prenos direktive
                  Evropskega parlamenta in Sveta, ki ureja družbe za izdajo elektronskega
                  denarja.</p>
               <p>Direktiva zasleduje oblikovanje varnih storitev izdajanja elektronskega denarja,
                  zagotoviti želi vstop do trga novim udeležencem in spodbuditi učinkovito
                  konkurenco med vsemi udeleženci na trgu. Elektronski denar je shranjena denarna
                  vrednost v obliki terjatve imetnika elektronskega denarja do izdajatelja
                  elektronskega denarja, ki se nahaja v elektronski obliki in jo kot plačilno
                  sredstvo sprejema oseba, ki ni izdajatelj elektronskega denarja. V predlagano
                  novelo zakona je vpeta odprava pogoja deponiranja delnic zaradi udeležbe na
                  skupščini delničarjev. Omogočeno bo izdajanje elektronskega denarja širšemu krogu
                  subjektov, saj se znižujejo zahteve za pridobitev dovoljenja za opravljanje
                  storitev izdaje elektronskega denarja. Prav tako bo povečana preglednost
                  poslovanja družb za izdajo elektronskega denarja že z uvedbo registra družb za
                  izdajo elektronskega denarja, ki ga bo vodila Banka Slovenije in bo tudi javno
                  dostopen na njeni spletni strani.</p>
               <p>Skratka, novela je pripravljena v duhu, ki ga zasleduje evropska direktiva. V naši
                  poslanski skupini smatramo, da so te evropske smernice v besedilu predloga
                  primerno vnesene, tako da sledijo njihovemu namenu, in to je tudi glavni razlog,
                  da bo dopolnjen predlog te novele podprla tudi naša poslanska skupina.</p>
            </sp>
            <sp xml:id="SDZ5-Redna-24-2011-02-02.sp149">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod mag. Borut Sajovic v imenu Poslanskega kluba LDS.</p>
            </sp>
            <sp xml:id="SDZ5-Redna-24-2011-02-02.sp150">

               <speaker>MAG. BORUT SAJOVIC:</speaker>

               <p>Hvala lepa, gospod predsedujoči, za besedo. Še enkrat prijazen pozdrav.</p>
               <p>Pri ponovni noveli Zakona o plačilnih storitvah in sistemih se v zakonodajo
                  prenaša evropska direktiva, ki določa predvsem pravne podlage za izdajo
                  elektronskega denarja. Tako bo s to novelo zakona v praksi omogočeno izdajanje
                  elektronskega denarja večjemu številu subjektov, saj se znižujejo zahteve za
                  pridobitev dovoljenja za opravljanje storitev elektronskega denarja.</p>
               <p>Zakon prinaša razširitev vrste subjektov. Tako bodo v Sloveniji storitve izdajanja
                  elektronskega denarja lahko opravljale banke, pa tudi družbe za izdajo
                  elektronskega denarja in družbe za izdajo elektronskega denarja z opustitvijo,
                  nadalje pa še tudi Banka Slovenije in Uprava Republike Slovenije za javna plačila.
                  Dodatno pa s samim zakonom uvajamo tudi še register družb za izdajo elektronskega
                  denarja, ki ga bo vodila Banka Slovenije in bo v celoti javen, s čimer se pa
                  zagotovo zagotavlja večja transparentnost. Rešitve te vrste se implementirajo tudi
                  skozi določbe, ki predpisujejo pravila glede pogodbenega razmerja med izdajateljem
                  elektronskega denarja in samim imetnikom tega denarja, s čimer pa se zagotavlja
                  dovolj visoka zaščita uporabnikov. Med drugim pa se določa tudi pravica imetnika
                  elektronskega denarja pri zahtevi o unovčitvi sredstev. S samo novelo zakona pa se
                  nadalje definira tudi družba za izdajanje elektronskega denarja, ki pa mora
                  predhodno za opravljanje te svoje naloge pridobiti dovoljenje Banke Slovenije, pri
                  čemer pa se seveda pri izdaji smiselno uporabljajo določbe, ki veljajo za druge
                  plačilne institucije.</p>
               <p>V Poslanskem klubu Liberalne demokracije Slovenije smo mnenja, da je prenos določb
                  direktive ustrezen in smiseln, zato bomo zakon podprli. Hvala lepa.</p>
            </sp>
            <sp xml:id="SDZ5-Redna-24-2011-02-02.sp151">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Vili Rezman v imenu Poslanske skupine nepovezanih poslancev.</p>
            </sp>
            <sp xml:id="SDZ5-Redna-24-2011-02-02.sp152">

               <speaker>VILI REZMAN:</speaker>

               <p>Predstavitve stališč poslanskih skupin so očitno pokazale, da je Vlada pripravila
                  predlog sprememb in dopolnitev zakona, potreben tudi zaradi roka, ki mu sledi, na
                  način, ki je dovolj dober in sprejemljiv za vse. Tudi odbor, matično delovno telo
                  je opravilo vse tako, da je dopolnilo ta predlog zakona in je pred nas prišel brez
                  potrebe za dodatno amandmiranje. A kljub temu je treba omeniti še to, da je to
                  predlog zakona, ki ni nekaj, kar bi bilo ljudem, bi rekel, vsakdanje, zelo blizu.
                  Slišali smo, da se to "še ni dobro prijelo", pa tudi tak zakon, kakršen je, nima
                  kakšnega posebnega političnega potenciala oziroma naboja, zato ga bomo verjetno z
                  mirno vestjo vsi sprejeli. So pa že institucije Evropske unije same ugotovile, da
                  so predpisi, ki so jih sprejeli, pretogi, da ne korespondirajo ustrezno z
                  vsakdanjo prakso, da je ustanovni kapital, kakršen je bil poprej zahtevan,
                  previsok in je to ovira za bolj masovno ustanavljanje družb, o katerih teče
                  beseda, in da so tudi zahteve za upravljanje in obvladovanje tveganj nekoliko
                  previsoke. Zato se je tistim ambicijam, ki so jih predlagatelji pred desetletjem
                  imeli, direktiva morala na osnovi analitičnih podatkov odreči, in prišlo je do
                  sprememb, ki te pomanjkljivosti skušajo odpraviti. Mi sedaj preprosto prenašamo te
                  spremembe direktive v naš pravni red in si pri tem obetamo tudi sami, da se bo ta
                  velika razlika med poslovanjem z elektronskim denarjem in gotovinskim poslovanjem,
                  ki je zdaj nekaj stokratna, in da se bo zelo skromno število družb, ki se
                  ukvarjajo z izdajanjem elektronskega denarja, povečalo, da bo na ta način prišlo
                  do večje konkurenčnosti, tudi do kakšnih zaposlitev verjetno in do boljših
                  storitev za potrošnike in podjetja.</p>
               <p>Zaradi teh razlogov, zaradi ciljev, ki jim Vlada sledi s tem predlogom zakona,
                  zato, ker menimo, da so rešitve dobro pripravljene in da so ustrezne, bomo v
                  Poslanski skupini nepovezanih poslancev, tako kot vsi ostali, kot smo slišali, ta
                  predlog zakona tudi podprli.</p>
            </sp>
            <sp xml:id="SDZ5-Redna-24-2011-02-02.sp153">

               <speaker>PODPREDSEDNIK MAG. VASJA KLAVORA:</speaker>

               <p>Končali smo predstavitev stališč poslanskih skupin. Ker k dopolnjenemu predlogu
                  zakona ni bilo vloženih amandmajev, zaključujem drugo obravnavo predloga zakona.
                  Odločanje o predlogu zakona bomo v skladu s časovnim potekom seje zbora opravili
                  danes v okviru glasovanj, pol ure po zaključeni 16. točki dnevnega reda. S tem
                  prekinjam to točko dnevnega reda.</p>
               <p>Prehajamo na <title>11. TOČKO DNEVNEGA REDA – TO JE NA DRUGO OBRAVNAVO PREDLOGA
                     ZAKONA O UGOTAVLJANJU KATASTRSKEGA DOHODKA, V OKVIRU REDNEGA POSTOPKA.</title>
               </p>
               <p>Predlog zakona je v obravnavo zboru predložila Vlada.</p>
               <p>Predstavnica Vlade gospa Mateja Vraničar, državna sekretarka, prosim.</p>
            </sp>
            <sp xml:id="SDZ5-Redna-24-2011-02-02.sp154">

               <speaker>MATEJA VRANIČAR:</speaker>

               <p>Hvala lepa. Spoštovani gospod predsedujoči, spoštovane poslanke, spoštovani
                  poslanci!</p>
               <p>S Predlogom zakona o ugotavljanju katastrskega dohodka želimo posodobiti sistem
                  ugotavljanja katastrskega dohodka kot sistema za pavšalno oceno dohodka iz
                  kmetijstva in gozdarstva na kmetijah. Sistem je namenjen ocenjevanju dohodka na
                  kmetijah, ki za svojo dejavnost dohodkov ne ugotavljajo na podlagi vodenja
                  evidenc, in takšnih je večina. Za takšne kmetije se katastrski dohodek kot ocena
                  dohodka ne uporablja le za davčne namene, pač pa tudi za druge javne namene, kjer
                  se odloča o različnih obveznostih ali pravicah fizičnih oseb, ki opravljajo
                  kmetijsko in gozdarsko dejavnost. Najpogosteje je to na primer na socialnem
                  področju glede določanja višine prispevkov, glede določanja pravic iz
                  pokojninskega in zdravstvenega zavarovanja, glede določanja pravic do štipendij,
                  socialne pomoči in tako naprej. To pomeni, da ne gre le za davčni zakon, zaradi
                  širokega namena uporabe pa je toliko bolj pomembno, da zakon zagotovi kar najbolj
                  realno, objektivno in ažurno ocenjevanje teh dohodkov.</p>
               <p>Predlagane rešitve naj bi odpravile slabosti veljavnega sistema, ki so predvsem
                  uporaba zastarelih podatkov o zemljiščih in zahteven postopek ugotavljanja, zaradi
                  česar se je katastrski dohodek nazadnje dejansko ugotavljal leta 1988, kasneje se
                  je le še valoriziral. Danes se zato ugotavlja, da je višina ocene od dohodka
                  nerealna, predvsem pa, da so porušena razmerja med katastrskih dohodkom za
                  različne katastrske kulture oziroma vrste rabe zemljišč. Vse to zahteva spremembe
                  sistema. In novi zakon predlaga oziroma uveljavlja pravno podlago za nadomestitev
                  sedanjega sistema s sodobnejšim, za ureditev računalniško podprtega sistema, ki bo
                  omogočal sprotno letno prilagajanje ocen dohodka realnemu stanju, omogočal
                  vzpostavitev stalne službe za izvajanje nalog ugotavljanja katastrskega dohodka,
                  posodobitev podatkov o zemljiščih in pa ureditev ugotavljanja pavšalnega dohodka
                  tudi za proizvodnjo oljčnega olja in vina ter za čebelje panje, kar je potrebno
                  zaradi uskladitve z Zakonom o dohodnini. Osnovni koncept ugotavljanja katastrskega
                  dohodka ostaja enak, torej najprej izdelava kalkulacij in na osnovi teh določitev
                  katastrskega dohodka za posamezne vrste dejanske rabe zemljišč z uradno objavo
                  lestvic katastrskega dohodka in ocene dohodka za panj. Predlaga se, da naloge
                  ugotavljanja katastrskega dohodka izvaja Geodetska uprava. Razlog za takšno
                  odločitev je, da se določi neodvisno službo, ki bo izvajala naložene naloge
                  strokovno, seveda v sodelovanju z drugimi ministrstvi. Da med leti ne bi prihajalo
                  do prevelikih nihanj v ravni dohodkov, zakon določa, da se izračuni delajo na
                  drsečih triletnih povprečjih prihodkov in stroškov. Torej bodo za izračune za leto
                  2012, ko zakon začne dejansko veljati, vplivali podatki o prihodkih in stroških iz
                  let 2011, 2010 in 2009. Na podlagi simulacij, ki so bile v času priprave zakona
                  narejene z modelom kalkulacij, ki je bil izdelan v okviru posebne projektne
                  naloge, pa je mogoče oceniti, da se bo katastrski dohodek na najbolj kakovostnih
                  zemljiščih nekoliko povišal, na slabših zemljiščih pa znižal.</p>
               <p>Naj še pojasnimo, da se je zakon pripravljal v okviru medresorske delovne skupine,
                  v kateri so poleg predstavnikov pristojnih ministrstev sodelovali tudi
                  predstavniki Kmetijsko-gozdarske zbornice Slovenije ter neodvisni strokovnjaki na
                  področju ekonomike kmetijstva. Glede predlaganih rešitev v zakonu zato
                  ugotavljamo, da so kar v največji možni meri usklajene tudi s kmetijsko strokovno
                  javnostjo in kmetijskimi interesnimi skupinami.</p>
               <p>Upoštevaje vse navedeno, predlagamo Državnemu zboru, da zakon sprejme v besedilu,
                  kakor je bilo oblikovano na Odboru za finance in monetarno politiko in je
                  predstavljeno v dopolnjenem besedilu zakona, tako v drugi kot tretji obravnavi.
                  Hvala lepa.</p>
            </sp>
            <sp xml:id="SDZ5-Redna-24-2011-02-02.sp155">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Predlog zakona je obravnaval Odbor za finance in monetarno politiko kot matično
                  delovno telo.</p>
               <p>Prosim za predstavitev poročila odbora, gospod predsednik Bogdan Čepič.</p>
            </sp>
            <sp xml:id="SDZ5-Redna-24-2011-02-02.sp156">

               <speaker>BOGDAN ČEPIČ:</speaker>

               <p>Hvala za besedo.</p>
               <p>Odbor za finance in monetarno politiko je predlog zakona obravnaval na 23. seji
                  19. 1. 2011. Predlog zakona je predložila Vlada.</p>
               <p>Posredovano mu je bilo tudi mnenje Zakonodajno-pravne službe, njen predstavnik pa
                  je podal uvodno pripombo glede pomanjkljive obrazložitve ali nejasnosti posameznih
                  določb. Podana pa je bila tudi konkretna pripomba, katere večina je bila
                  upoštevana v amandmajih, ki jih je na podlagi pisnih predlogov za amandmaje
                  odbora, ki jih je pripravilo Ministrstvo za finance, sprejel odbor. Odboru je bilo
                  posredovano tudi poročilo Odbora za kmetijstvo, gozdarstvo in prehrano, ki je
                  predlog zakona obravnaval kot zainteresirano delovno telo. Odboru je bilo
                  posredovano še mnenje Komisije Državnega sveta za gospodarstvo, obrt, turizem in
                  finance in mnenje Komisije Državnega sveta za kmetijstvo, gozdarstvo in prehrano,
                  ki predlog zakona podpirata, ter amandmajski predlogi Kmetijsko-gozdarske zbornice
                  Slovenije.</p>
               <p>Amandmaje k predlogu zakona je vložila Poslanska skupina Slovenske ljudske
                  stranke, povzeli pa so predloge Kmetijsko-gozdarske zbornice Slovenije.</p>
               <p>V dodatni predstavitvi poročila zainteresiranega delovnega telesa je predstavnik
                  Odbora za kmetijstvo, gozdarstvo in prehrano med drugim opozoril na dane kritične
                  pripombe k posameznim členom, predvsem glede neurejenih uradnih evidenc in
                  zastarelosti podatkov o dejanski rabi kmetijskih zemljišč. Večina članov
                  zainteresiranega odbora je tudi menila, da bi moralo biti za ugotavljanje
                  katastrskega dohodka pristojno Ministrstvo za finance v sodelovanju z Ministrstvom
                  za kmetijstvo, gozdarstvo in prehrano in ministrstvom, pristojnim za evidentiranje
                  nepremičnin. Zainteresirani odbor je podprl amandma Poslanske skupine Slovenske
                  ljudske stranke k 5. členu, ni pa podprl ostalih amandmajev. Na predlog
                  Kmetijsko-gozdarske zbornice Slovenije je sprejel tudi vsebinske sklepe, ki jih je
                  naslovil na Vlado.</p>
               <p>V razpravi o posameznih členih je matični odbor pozornost namenil zlasti
                  vprašanjem, o katerih so razpravljali tudi člani zainteresiranega delovnega telesa
                  in se nanašajo na neprimerne rešitve, da se kot pristojni organ za ugotavljanje
                  katastrskega dohodka določa ministrstvo, pristojno za evidentiranje nepremičnin,
                  oziroma Geodetska uprava Republike Slovenije, pa tudi na nejasnost rešitve v zvezi
                  s kalkulacijami, neurejenost uradnih evidenc in zastarelost podatkov o dejanski
                  rabi kmetijskih zemljišč. Po mnenju nekaterih razpravljavcev bi bilo za
                  ugotavljanje katastrskega dohodka primernejše Ministrstvo za finance, saj ne gre
                  zgolj za ugotavljanje vrednosti zemljišč, temveč tudi za druge pristojnosti pri
                  tem zahtevnem projektu. Ob tem je predstavnica Vlade opozorila na dejstvo, da je
                  bila takšna odločitev sprejeta po premisleku o tem, v okviru katere službe je že v
                  tem trenutku največ znanja, možnosti in potrebne infrastrukture za izvedbo teh
                  nalog. Po njenih besedah ne gre prezreti tudi dejstva, da ugotavljanje
                  katastrskega dohodka ni namenjeno le obdavčitvi kmetijske in gozdarske dejavnosti,
                  temveč tudi drugim javnim potrebam za določanje javnih dajatev ali tudi pravic, ki
                  izhajajo iz tega. Odbor je razpravljal o predlogih za amandmaje, ki bi povzeli
                  predlog Kmetijsko-gozdarske zbornice oziroma Poslanske skupine Slovenske ljudske
                  stranke za upoštevanje kmetovanja na območjih posebnih režimov pri ugotavljanju
                  katastrskega dohodka in na tej podlagi sprejel svoje amandmaje k 2., 3., 6. in 12.
                  členu. Ob vprašanju glede združevanja kmetijskega katastra in grafičnih enot rabe
                  zemljišč kmetijskega gospodarstva oziroma tako imenovanih GERK-ov je predstavnik
                  Ministrstva za kmetijstvo, gozdarstvo in prehrano opozoril, da je povezava med
                  podrobno dejansko rabo in dejansko rabo po katastru pravzaprav ključno vprašanje
                  pri vzpostavitvi pravične obdavčitve in da gre za strokovno, časovno in tudi
                  finančno precej zahtevno nalogo.</p>
               <p>Odbor je na podlagi predlogov za amandmaje odbora, pripravljenih v večji meri na
                  podlagi pripomb Zakonodajno-pravne službe in na podlagi amandmajskega predloga
                  Kmetijsko-gozdarske zbornice Slovenije k 4. členu, v skladu s 131. členom
                  Poslovnika sprejel svoje amandmaje k vsem členom predloga zakona in amandmaje za
                  novi 14.a člen. Odbor se je opredelil do vloženih amandmajev Poslanske skupine
                  Slovenske ljudske stranke k 6. členu za novi deveti odstavek in k 16. členu ter
                  jih ni sprejel. Ni pa se opredelil do ostalih amandmajev istega predlagatelja, ker
                  je njegov predstavnik na seji odbora amandma k 5. členu umaknil. Amandmaja k 6.
                  členu in k 14. členu pa sta zaradi sprejetih amandmajev odbora k tema členoma
                  postala brezpredmetna. Sprejeti amandmaji so vključeni v dopolnjen predlog zakona,
                  ki je sestavni del poročila odbora, ki ste ga prejeli.</p>
            </sp>
            <sp xml:id="SDZ5-Redna-24-2011-02-02.sp157">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Sledi predstavitev stališč poslanskih skupin.</p>
               <p>Besedo ima gospod Rado Likar v imenu Poslanske skupine SDS.</p>
            </sp>
            <sp xml:id="SDZ5-Redna-24-2011-02-02.sp158">

               <speaker>RADO LIKAR:</speaker>

               <p>Hvala lepa še enkrat, gospod podpredsednik.</p>
               <p>Mislim, da ni nobenega dvoma in da se vsi strinjamo, da je novi zakon o
                  ugotavljanju katastrskega dohodka potreben, saj je obstoječi zakon zastarel tako z
                  vsebinskega kot tehničnega vidika. Ni nepomembno dejstvo, da je katastrski dohodek
                  kot uradna ocena dohodka iz kmetijske in gozdarske dejavnosti podlaga za določanje
                  davčne osnove, je podlaga za prispevke za zdravstveno, pokojninsko in invalidsko
                  zavarovanje, socialne pomoči, prispevka za Kmetijsko-gozdarsko zbornice,
                  štipendije in tako naprej. Katastrski dohodek se tako upošteva v več ko 20 zakonih
                  in blizu 40 podzakonskih predpisih. Po besedah predlagatelja bo predlog zakona
                  nadomestil staro metodologijo ugotavljanja katastrskega dohodka s sodobnim
                  digitaliziranim sistemom, ki bo ocenjen čim bolj realno. Zavedati se je treba
                  dejstva, da je slovensko kmetijstvo razmeroma majhno in da deluje v težkih
                  pridelovalnih razmerah. Okoli 80 % opravljanja kmetijske dejavnosti poteka v
                  območjih, ki so opredeljena kot območja s težjimi pridelovalnimi razmerami.
                  Problem je tudi velikost slovenskih kmetij, kar je posledica sistema, ki je veljal
                  v bivši Jugoslaviji in ki je zaradi zemljiškega maksimuma onemogočal, sedaj pa
                  otežuje koncentracijo kmetijskih gospodarstev v Sloveniji. Skratka, razmere za
                  opravljanje kmetijske in gozdarske dejavnosti so v Sloveniji težke, vsekakor pa
                  težje kot v večini ostalih državah članicah. Metoda ugotavljanja katastrskega
                  dohodka je, kot rečeno, vsebinsko in tehnično zahteven postopek, zato smo v
                  Slovenski demokratski stranki mnenja, da je k temu treba pristopiti ustrezno
                  odgovorno. Treba je angažirati širok krog strokovnjakov, predvsem s področja
                  kmetijstva – seveda, saj gre za ugotavljanje dohodka iz kmetijske dejavnosti – kot
                  tudi strokovnjakov s področja urejanja prostora in seveda finančnega področja.</p>
               <p>Predlog zakona, ki ga obravnavamo danes, je po mnenju Slovenske demokratske
                  stranke precej nedodelan in o njem vemo relativno malo. Ni namreč vseeno, kakšne
                  in kdo bo pripravljal kalkulacije, kako podrobno bodo izdelane oziroma kako
                  podrobno bodo obravnavale težje pridelovalne razmere. Vsega tega danes ne vemo in
                  težko se je odločati za nekaj, ko ne veš, kakšne bodo posledice. Ves ta postopek
                  je, kot rečeno, zapleten in ga bo težko izpeljati do roka, ki je določen v
                  predlogu zakona, zato smo v SDS predlagali rok 2012, pa še ta je po našem mnenju
                  vprašljiv. V Slovenski demokratski stranki smo skeptični tudi do rešitve, po
                  kateri naj bi ugotavljanje katastrskega dohodka bilo v pristojnosti Geodetske
                  uprave. En razlog so slabe izkušnje z izračunom vrednosti nepremičnin, kjer je
                  ogromno napak in nelogičnosti, kar posledično pomeni nerealno oceno le-teh. V
                  skladu s temi pomisleki smo v Slovenski demokratski stranki pripravili tudi
                  amandma, s katerim predlagamo, da se kot pristojni organ za ugotavljanje višine
                  katastrskega dohodka določi Ministrstvo za finance, ob sodelovanju Ministrstva za
                  kmetijstvo, gozdarstvo in prehrano ter ministrstvom, pristojnim za evidentiranje
                  nepremičnin oziroma GURS. Katastrski dohodek pomeni podlago za določanje davčne
                  osnove za obdavčitev kmetijske dejavnosti in je tako tesno povezano z Zakonom o
                  dohodnini. Ugotavljanje davčne osnove pa je v pristojnosti Ministrstva za finance
                  in ne v nekih drugih institucijah, kot je, recimo, Geodetska uprava.</p>
               <p>Da zaključim. Novi sistem ugotavljanja katastrskega dohodka nikakor ne sme
                  poslabšati dohodkovnega položaja kmetij. Davčna osnova po nobenem primeru ne bi
                  smela biti višja od dejanskega dohodka na kmetiji. Naša podpora predlogu zakona bo
                  odvisna od podpore predlaganim amandmajem. Hvala.</p>
            </sp>
            <sp xml:id="SDZ5-Redna-24-2011-02-02.sp159">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Alojzij Potočnik v imenu Poslanske skupine Zares.</p>
            </sp>
            <sp xml:id="SDZ5-Redna-24-2011-02-02.sp160">

               <speaker>ALOJZIJ POTOČNIK:</speaker>

               <p>Spoštovani!</p>
               <p>Na kratko. Obdavčitev po sedaj veljavnem zakonu o ugotavljanju katastrskega
                  dohodka je povsem ustrezna, ker ne odraža več dejanskega stanja. Sistem izračuna
                  katastrskega dohodka temelji na sistemu, ki je bil vzpostavljen leta 1988, kar
                  pomeni, da ima obstoječi sistem zaradi tega veliko pomanjkljivosti in napak.
                  Kasneje se je sistem izračuna samo valoriziral. Zato so seveda porušena razmerja
                  med katastrskim dohodkom za različne katastrske kulture oziroma vrste rabe
                  zemljišč. Te pomanjkljivosti želi predlagani zakon preseči, izpostaviti osnovo za
                  sodoben sistem. Urediti je treba torej računalniško podprt sistem, ki bo omogočal
                  letno prilagajanje ocen dohodka realnemu stanju in vzpostavitev služb za
                  ugotavljanje katastrskega dohodka. Zato je posodobitev ne samo potrebna, ampak
                  celo nujna. Sistem katastrskega dohodka je namenjen ocenjevanju dohodka na tistih
                  kmetijah, ki za svojo dejavnost dohodkov ne ugotavljajo na podlagi vodenja
                  evidenc, in takšnih je večina. Za takšne kmetije se katastrski dohodek kot ocena
                  dohodka upošteva za številne javne namene; tako za davčni namen kot za namene s
                  področja socialne varnosti, ker se katastrski dohodek upošteva tako pri določanju
                  obveznosti kot tudi pri pridobivanju socialnih pravic. Ti razlogi narekujejo čim
                  bolj realno, objektivno in ažurno oceno potencialnega tržnega dohodka kmetij.
                  Obstoječi sistem tega ne zagotavlja, ker je zastarel in temelji na nekakovostnih
                  podatkih o rabi zemljišč, postopek ugotavljanja pa je administrativno bistveno
                  prezapleten.</p>
               <p>V poslanski skupini bomo zaradi navedenih razlogov in pa dejstva, da so rešitve v
                  večini usklajene s predstavniki kmetijskih institucij in strokovno javnostjo s
                  področja kmetijstva, predlog podprli. Hvala.</p>
            </sp>
            <sp xml:id="SDZ5-Redna-24-2011-02-02.sp161">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Jakob Presečnik v imenu Poslanske skupine SLS.</p>
            </sp>
            <sp xml:id="SDZ5-Redna-24-2011-02-02.sp162">

               <speaker>JAKOB PRESEČNIK:</speaker>

               <p>Hvala lepa za besedo, gospod podpredsednik. Spoštovani vsi prisotni!</p>
               <p>V Poslanski skupini Slovenske ljudske stranke se v popolnosti strinjamo, da je
                  eden izmed najpomembnejših razlogov za sprejem Zakona o ugotavljanju katastrskega
                  dohodka v pomanjkljivosti sistema, katerega posledica je neusklajenost stanja
                  katastrskih kultur v zemljiškem katastru s stanjem dejanske rabe zemljišč v
                  naravi, ki je posledica dolgoletnega neizvajanja revizij zemljiškega katastra in
                  neprijavljanja sprememb s strani lastnikov. Povsem pravilno predlagatelj tudi
                  ugotavlja, da je pri metodi ugotavljanja katastrskega dohodka treba preiti na
                  drugačen sistem določanja dejanske rabe zemljišč, ki pomembno vpliva na višino
                  možnega dohodka. S tem se v poslanski skupini strinjamo.</p>
               <p>V Poslanski skupini Slovenske ljudske stranke pa znova opozarjamo, da ugotavljanje
                  katastrskega dohodka ni zgolj tehnično-operativno delo, temveč gre za dosti več
                  kot samo za ugotovitev neke vrednosti zemljišča, površine in podobnih tehničnih
                  podatkov. Če pogledamo primer iz sosednje Avstrije, kjer se pri ocenjevanju
                  vrednosti kmetijskega gospodarstva upoštevajo naravni pogoji, sestava tal, relief,
                  nagib, nadmorska višina, klimatske razmere, preskrba z vodo in vodne razmere,
                  gospodarskoproizvodne razmere, lega glede na prometne povezave, notranje razmere,
                  pogostost naravnih ujm, velikost kmetijskega gospodarstva in še kaj. Gre za
                  številne strokovne postopke, ki zahtevajo veliko strokovnega znanja, številno
                  osebje in seveda finančna sredstva.</p>
               <p>Predlagatelj tega zakona pa konkretno rešitev vidi v dveh novih zaposlenih na
                  Geodetski upravi Republike Slovenije, ki bosta, očitno, uredila celoten slovenski
                  prostor in pripravila ustrezno podlago za izvajanje tega zakona. Zadolžiti
                  Geodetsko upravo za ugotavljanje katastrskega dohodka je po mnenju Poslanske
                  skupine SLS popolnoma neustrezno, zato smo tudi z amandmaji predlagali, da
                  koordinacijo za celotno aktivnost okrog urejanja evidenc in priprave podlag za
                  ugotavljanje katastrskega dohodka prevzame ministrstvo, pristojno za finance.
                  Vsekakor bo zaradi različnih podatkovnih baz potrebno tesno sodelovanje tako z
                  Ministrstvom za kmetijstvo, gozdarstvo in prehrano kot z Ministrstvom za okolje in
                  prostor oziroma že omenjeno Geodetsko upravo Republike Slovenije.</p>
               <p>Predlagani zakon o ugotavljanju katastrskega dohodka je po mnenju Vlade Republike
                  Slovenije prvi korak k izboljšanju stanje. V Poslanski skupini SLS se s tem
                  načinom dela ne moremo strinjati, saj vemo, da brez predhodne zagotovitve vseh
                  pogojev ta zakon ne bo prinesel urejene in pravične ureditve in bo samo mrtva črka
                  na papirju. Njegovo izvajanje se opira na neke rešitve, ki so pravzaprav še v
                  zraku. Zna se celo zgoditi, da bodo ustrezno obdavčeni na primer samo trajni
                  nasadi in zemljišča, ki so povsem ustrezno zavedena v vseh evidencah, medtem ko bo
                  povsod drugje stanje ostalo bolj ali manj neurejeno.</p>
               <p>Če se resnično želite zakopati v srž problema – in v SLS upamo, da je temu tako –,
                  potem predlagamo, da vsa tri pristojna ministrstva stopijo skupaj in se aktivno
                  lotijo urejanja zemljiškega katastra, zemljiške knjige in zberejo čim več podatkov
                  o dejanski rabi zemljišč. Ko bodo te evidence urejene, bo možnost izvajanja nove
                  metodologije ugotavljanja katastrskega dohodka široko odprta in v SLS jo bomo z
                  veseljem podprli. Do takrat pa je sprejemanje Zakona o ugotavljanju katastrskega
                  dohodka v takšni obliki popolnoma nesmiselno.</p>
               <p>Naše glasovanje pa bo odvisno od opredelitve poslank in poslancev Državnega zbora
                  do amandmajev. Hvala lepa.</p>
            </sp>
            <sp xml:id="SDZ5-Redna-24-2011-02-02.sp163">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Franc Jurša v imenu Poslanske skupine DeSUS.</p>
            </sp>
            <sp xml:id="SDZ5-Redna-24-2011-02-02.sp164">

               <speaker>FRANC JURŠA:</speaker>

               <p>Hvala za besedo.</p>
               <p>Tematika primernost ugotavljanja katastrskega dohodka je odprta že več let.
                  Podrobnejšo razpravo o tem smo imeli že lani ob sprejemu novele zakona o
                  dohodnini, ko smo obravnavali davčni vidik obravnave katastrskega dohodka in s tem
                  opredelitev dohodkov, ki se seštevajo v davčno osnovo. Šlo je predvsem za
                  vprašanja, ali se ta dohodek opredeli kot nek pavšal ali kot dejanski dohodek pri
                  dejanskem zavezancu. Že tedaj pa je bilo izrečeno enotno stališče, da je sedaj
                  veljavni zakon o ugotavljanju katastrskega dohodka zastarel, povsem neustrezen,
                  saj v ničemer ne odreja dejanskega stanja. Novega izračuna katastrskega dohodka se
                  v Sloveniji namreč ni izvedlo že od leta 1988, kar pomeni, da ima obstoječi sistem
                  toliko pomanjkljivosti in napak, da bo kakršen koli novejši sistem prinesel
                  bistven napredek pri pravičnejši obdavčitvi kmetij. Že zaradi tega poslanska
                  skupina sprejema novo besedilo zakona, katerega namen je posodobitev metod
                  ugotavljanja katastrskega dohodka, ugotovitev za ostalo že sprejeto zakonodajo,
                  predvsem tisto z davčnega področja, ter v končni fazi posodobitev same
                  informatizacije postopkov izračuna. Dejstvo, kateremu se ne moremo izogniti, je
                  tudi zastarelost podatkov iz zemljiškega katastra, ki nikakor ne odraža dejanskega
                  stanja. Zato se strinjamo tudi s predlogom Odbora za kmetijstvo, da se pristopi k
                  posodobitvi teh podatkov.</p>
               <p>S predlagano metodo ocenjevanja oziroma ugotavljanja tega dohodka se v naši
                  poslanski skupini strinjamo. Menimo namreč, da je način določanja, kot je
                  predlagan, podrobnejša dejanska raba, bonitetne točke in površine, primeren. Ob
                  tem pa tudi mi opozarjamo na nujnost posodobitve zemljiškega katastra. Poslanci
                  naše poslanske skupine ugotavljamo, da besedilo dopolnjenega Predloga zakona o
                  ugotavljanju katastrskega dohodka ponuja posodobljen sistem, ki bo za uporabnike
                  dejansko pravičnejši in v končni fazi tudi cenejši. Prepričani smo, da zakon
                  omogoča realnejšo in objektivnejšo oceno potencialnega tržnega dohodka kmetij in
                  predstavitev predlogov za sodoben, računalniško podprt sistem, ki bo omogočal
                  sprotno letno prilagajanje ocen katastrskega dohodka realnemu stanju</p>
               <p>Vsi ti razlogi govorijo v prid predlaganim rešitvam, zato jih bomo v Poslanski
                  skupini DeSUS podprli. Hvala lepa.</p>
            </sp>
            <sp xml:id="SDZ5-Redna-24-2011-02-02.sp165">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Silven Majhenič v imenu Poslanske skupine SNS.</p>
            </sp>
            <sp xml:id="SDZ5-Redna-24-2011-02-02.sp166">

               <speaker>SILVEN MAJHENIČ:</speaker>

               <p>Spoštovani!</p>
               <p>Glede na spremembe ukrepov kmetijske politike, ki posega v samo strukturo
                  intenzivnosti zasebnega kmetijstva, se ugotavlja, da je postala metoda za
                  ugotavljanje katastrskega dohodka vsebinsko in tehnično zastarela, zaradi česar se
                  izkazuje, da je treba ugotavljanje bistveno spremeniti. Torej ne gre le za
                  redakcijske spremembe, temveč za povsem novo vsebino za ugotavljanje katastrskega
                  dohodka, ki sloni na podatkih zemljiškoknjižnega katastra o kmetijskih in gozdnih
                  zemljiščih.</p>
               <p>Obstoječi sistem, kot ugotavlja predlagatelj, je zastarel in sloni na
                  nekakovostnih podatkih o zemljiščih, sam postopek pa je preveč kompliciran. Zato
                  je nujno, da pride do posodobitve z računalniško podprtim sistemom, s čimer se
                  strinjamo tudi v Slovenski nacionalni stranki. Zato bomo predloge, ki ponujajo
                  izboljšave, tudi podprli.</p>
            </sp>
            <sp xml:id="SDZ5-Redna-24-2011-02-02.sp167">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanskega kluba LDS bo predstavil gospod mag. Borut Sajovic.</p>
            </sp>
            <sp xml:id="SDZ5-Redna-24-2011-02-02.sp168">

               <speaker>MAG. BORUT SAJOVIC:</speaker>

               <p>Hvala lepa, gospod predsedujoči, za besedo. Še enkrat vsem skupaj prijazen
                  pozdrav!</p>
               <p>Res je, govorimo o pomembni temi, ki v času, v katerem živimo, lahko daje tudi
                  pomembna in pozitivna sporočila tistim, ki se v tej državi ukvarjajo s pridelavo
                  in proizvodnjo hrane, in jim s tem želimo zagotoviti tudi stimulativen zakon,
                  predvsem pa za vse enak in pošten, ter na ta način dati tudi priznanje njihovemu
                  trdemu delu. Kajti obstoječi zakon o ugotavljanju katastrskega dohodka se je v
                  praksi pokazal že kot zdavnaj preživet in ne ustreza več današnjim razmeram v
                  kmetijstvu, kar ugotavljajo pravzaprav vsi deležniki, tako kmetijska gospodarstva
                  kot država. Zato je danes pred nami nov zakon o ugotavljanju katastrskega dohodka,
                  ki v marsičem izboljšuje današnjo ureditev, vendar so po mnenju Poslanskega kluba
                  Liberalne demokracije Slovenije nadaljnje izboljšave še možne in je zato treba
                  delati na tem tudi v prihodnje. A tudi na tem področju je treba takoj izboljšati
                  trenutno situacijo v okviru možnega.</p>
               <p>Predlagani zakon sloni po našem mnenju predvsem na petih ključnih razlogih za
                  spremembe, ki se odražajo v statičnosti obstoječega modela in zastarelosti
                  upoštevanja, ki zajema tako področje tehnoloških podatkov pa vse do upoštevanja
                  ustreznih vrst stroškov. Drugi pomemben razlog je tudi v zapleteni proceduri
                  ugotavljanja katastrskega dohodka. Tretji problem vidimo v neusklajenosti stanja
                  katastrskih kultur in zemljiškega katastra v primerjavi z dejansko rabo. Četrti
                  razlog je napovedano ukinjanje evidenc, ki so podlaga za ugotavljanje katastrskega
                  dohodka, saj so se z evidentiranjem nepremičnin te evidence delno posodobile. Kot
                  zadnji razlog pa predlagatelji navajajo tudi nejasne pristojnosti pri izvajanju
                  obstoječega zakona. Načelno stališče v Poslanskem klubu Liberalne demokracije
                  Slovenije je, da se morajo prihodki kmetij ocenjevati čim bolj realno in tržno,
                  kar posledično vodi edino v pravičnost sistema. Zato tudi podpiramo cilje tega
                  predloga, ki si ga zastavlja, in sicer da se čim realneje oceni potencialni
                  dohodek kmetijske in gozdarske dejavnosti, vsekakor pa se moramo že v samem
                  konceptu katastrskega dohodka zavedati omejitev, da s tovrstnim sistemom lahko
                  ugotavljamo zgolj, in to čim bolj, samo natančne približke, nikoli pa dejanskih
                  vrednosti, kar celoten sistem v samem jedru dela nepravičnega. In ta nepravičnost
                  gre lahko seveda za nekoga v pozitivno, za drugega pa v negativno smer. S tem pa
                  se ustvarja poligon za nesoglasja, nasprotovanja, nerazumevanje med vsemi
                  udeleženci, kar bo glede na vložene amandmaje razvidno tudi v razpravi o
                  amandmajih. Ker pa v Sloveniji dandanes še nismo pripravljeni za bolj korenite
                  spremembe na boljše, bomo v Poslanskem klubu Liberalne demokracije Slovenije
                  predlog zakona podprli, saj vseeno menimo, da je sicer relativno kratek, vendar pa
                  zagotovo pa pravi korak v pravo smer, saj bo poskušal katastrski dohodek določiti
                  kot potencialni tržni dohodek z metodo ugotavljanja katastrskega dogodka glede na
                  tehnološka izhodišča, ki pa se bodo določila v posebnih kalkulacijah za ta namen.
                  Prav tako so pomembni kazalniki proizvodne sposobnosti zemljišča, ker se bo
                  upoštevala boniteta zemljišča, kot je evidentirana v zemljiškem katastru.</p>
               <p>V Poslanskem klubu Liberalne demokracije Slovenije pa posebej pozdravljamo
                  rešitev, pa čeprav delno, da se bo vrsta rabe zemljišča določila na podlagi
                  podatkov o podrobnejši dejanski rabi, kot se vodi po predpisih o kmetijstvu in o
                  evidentiranju nepremičnin v samem zemljiškem katastru. Prav tako pa se nam zdi
                  praktično smiselna rešitev, da se uvaja letno spremljanje spremembe cen cenovnih
                  trendov ter letno preračunavanje katastrskega dohodka ob upoštevanju triletnih
                  drsečih povprečij cen.</p>
               <p>Kot že rečeno, bomo v Poslanskem klubu Liberalne demokracije Slovenije predlog
                  zakona podprli, čeprav menimo, da pa moramo v bližnji prihodnosti na tem področju
                  še veliko storiti, da bo sistem pravičen in pa stimulativen. Hvala lepa.</p>
            </sp>
            <sp xml:id="SDZ5-Redna-24-2011-02-02.sp169">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine nepovezanih poslancev bo predstavil gospod Vili
                  Rezman.</p>
               <p>Izvolite.</p>
            </sp>
            <sp xml:id="SDZ5-Redna-24-2011-02-02.sp170">

               <speaker>VILI REZMAN:</speaker>

               <p>Gospod podpredsednik, hvala lepa za besedo.</p>
               <p>Zakon o ugotavljanju katastrskega dohodka je nekoliko drugačen od tistega iz
                  prejšnje točke dnevnega reda in ni tako, da bi ga lahko šteli kot brezinteresnega.
                  Prav nasprotno, tukaj bomo naleteli na čisto konkretne interese, na vsakdanje
                  interese in se bojim, da upanje tistih, ki so menili, da se na dohodkovnem
                  položaju v kmetijstvu ne bo nič spremenilo, ne bodo uresničili. To tudi ni namen
                  tega zakona. Namen je prav nasproten.</p>
               <p>In če gremo po vrsti, naj še jaz ponovim, da gre za to, da je nujno spremeniti ta
                  zakon zaradi povsem zastarele metodologije, zaradi povsem zastarelih in neurejenih
                  evidenc in zaradi tega, ker tudi nimamo ustreznega načina ažuriranja. Tudi ni
                  instrumentov za to in tudi ni nikakršnih spodbud, da bi lastniki, ki po svoji
                  volji sedaj, po sedanjem zakonu spremembe javljajo ali ne, tega ne store. Jasno
                  je, zakaj se to ne zgodi: zato ker jim verjetno takšen sistem, kakršnega sedaj
                  imamo, ustreza. In povsem jasno je, da če se že dvajset let ne počne nič drugega,
                  kot samo revalorizira, da je to zadosten razlog za korenite spremembe. Če k temu
                  dodamo še dva podatka, enega smo dokaj pogosto slišali, ko smo sprejemali Zakon o
                  dohodnini, namreč podatek o tem, da je tudi v lanskem letu bil precej znižan
                  katastrski dohodek, za več kot eno tretjino, in če dodamo še oceno Vlade Republike
                  Slovenije, da je katastrski dohodek podcenjen za polovico ali celo za 70 %, potem
                  je jasno, da bo prišlo do precejšnjih sprememb. Ni mogoče vnaprej napovedati
                  natančno, kakšne te spremembe bodo in koga bodo doletele, ampak zagotovo bodo
                  spremembe občutili tisti, ki so neupravičeno manj davkov plačevali, in upajmo, da
                  bodo ugodni za tiste, ki imajo višjo produktivnost pri svojem delu, in za tiste,
                  ki so bili doslej diskriminirani zaradi sistema, kakršnega imamo, to so bili v
                  glavnem tisti najmanjši kmetje.</p>
               <p>Ambicija Vlade je, da se odpravi star, neusklajen, nesodoben sistem ugotavljanja,
                  da se vzpostavi nov sistem, računalniško podprt, da se vzpostavijo korektne
                  evidence in tekoče ažuriranje tako rabe kot bonitetnih razredov, kar bo omogočalo
                  pravičnejše določanje katastrskega dohodka in obdavčenja na tej osnovi.</p>
               <p>Ima pa ta predlog zakona po moji sodbi še en pozitiven element, in sicer
                  stimulira. Če gre za to, da je katastrski dohodek ta razlika med potencialnim
                  tržnim dohodkom in amortizacijo ter materialnimi stroški, potem bodo še kako
                  zainteresirani kmetje, kmetijski pridelovalci ali gozdni pridelovalci ali
                  oljkarji, kdorkoli že, ki jih to tangira, da bodo daleč presegali ta povprečen
                  potencialni tržni dohodek, ker je to mogoče. In če bo to mogoče, bodo s tem
                  ustvarjali akumulacijo, ki jo bodo lahko vlagali v svojo nadaljnjo tržno
                  posodobitev; posodobite artiklov, tehnologij, opreme, stroje in vsega ostalega,
                  ker pri svoji proizvodnji potrebujejo.</p>
               <p>Zato v Poslanski skupini nepovezanih poslancev Solidarnost ta predlog zakona
                  podpiramo, ker ima novo vrednost: prinaša nove evidence, prinaša nov način
                  določanja katastrskega dohodka, prinaša nov način ažuriranja in spremljanja
                  sprememb v dejanskem stanju in večjo pravičnost tudi v povezavi z vsemi tistimi
                  60, danes že enkrat omenjenimi, podpisi s področja socialnega varstva.</p>
               <p>Naša skupina podpira ta predlog zakona.</p>
            </sp>
            <sp xml:id="SDZ5-Redna-24-2011-02-02.sp171">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Socialnih demokratov bo predstavil gospod Bogdan
                  Čepič.</p>
               <p>Izvolite.</p>
            </sp>
            <sp xml:id="SDZ5-Redna-24-2011-02-02.sp172">

               <speaker>BOGDAN ČEPIČ:</speaker>

               <p>Hvala za besedo, gospod podpredsednik. Spoštovana državna sekretarka, kolegice in
                  kolegi!</p>
               <p>V Poslanski skupini Socialnih demokratov pozdravljamo rešitev novega zakona o
                  ugotavljanju katastrskega dohodka, ki se je pripravljal vrsto let. Novi izračuni
                  katastrskega dohodka se niso izvedli vse od leta 1988, ko je bil sprejet sedaj
                  veljavni zakon. Valorizacija katastrskega dohodka se je izvajala bolj na podlagi
                  političnih kot strokovnih in ekonomskih ocen. Na podlagi novega zakona o
                  ugotavljanju katastrskega dohodka bo mogoče bolj realno oceniti potencialni tržni
                  dohodek, ki bo temeljil na verodostojnih podatkih in se bo v rednih časovnih
                  obdobjih preverjal. S predlogom zakona, ki je, mimogrede, sistemski zakon, se
                  namreč uveljavlja pravna podlaga za uvedbo novega sistema, ugotavljanje
                  katastrskega dohodka, ki bo omogočal sprotno sledenje bistvenim spremembam v
                  ravneh dohodka kmetijske dejavnosti ob ustreznem upoštevanju tehnoloških in
                  ekonomskih sprememb, ki vplivajo na raven dohodka.</p>
               <p>Na podlagi novega zakona o ugotavljanju katastrskega dohodka bo realneje ocenjen
                  potencialni dohodek kmetijske in gozdarske dejavnosti, vezan na uporabo kmetijskih
                  in gozdnih zemljišč, ob upoštevanju realnih, ekonomskih, tehnoloških in
                  prostorskih omejitev. Poštena ocena realnega katastrskega dohodka pa vpliva tudi
                  na druge pravice in posledično tudi dolžnosti uporabnikov kmetijskih zemljišč. V
                  Poslanski skupini Socialnih demokratov podpiramo pravične rešitve, saj se
                  zavedamo, da bodo tudi ti podatki osnova za upravičenost do socialnih transferjev
                  kot tudi davčnih obveznosti. Ni sprejemljivo, da davčno obveznost za neko
                  katastrsko kulturo vežemo na osnovno davčno obveznost neke popolnoma druge
                  kmetijske katastrske kulture z določenim mnogokratnikom, kot se nam je to zgodilo
                  na primer pri oljkah in jabolkih. To pa je posledica starega zakona o katastrskem
                  dohodku in nedorečenosti, ki jih, upam, sedaj odpravljamo. Po novem se bodo
                  kmetijska in gozdna zemljišča glede dejanske rabe v zemljiškem katastru razvrščala
                  le v dve osnovni skupini. Namesto podatka o katastrskem razredu, se uvaja
                  kvalitetnejši podatek o boniteti zemljišča, ki opredeljuje relativno kakovost
                  oziroma proizvodne sposobnosti kmetijskih in gozdnih zemljišč, primerljivo na
                  ravni cele države. Obenem pa odraža tudi absolutno proizvodno sposobnost merjeno v
                  bonitetnih točkah glede na pedološke, morfološke in druge naravne značilnosti
                  vsakega zemljišča. Sistem ugotavljanja katastrskega dohodka mora preiti na nove
                  vrste podatkov ne le zato, ker se ukinjajo stari, pač pa zaradi večje kakovosti,
                  novih kazalcev in sodobnejšega pristopa. Z zakonom bo tudi omogočeno delovanje
                  sistema ugotavljanja katastrskega dohodka na način, ki bo administrativno čim manj
                  obremenjujoč za zavezance in tudi racionalen za izvajalca.</p>
               <p>Imamo pa v Poslanski skupini SD tudi zadržano mnenje do tega, ali bo Geodetska
                  uprava Republike Slovenije uspela kvalitetno pripraviti vse podatke o katastru in
                  jih povezati s podatki o namenski rabi kmetijskih zemljišč, ki je dejansko osnova
                  za izračun katastrskega dohodka. Upamo, da se nam ne bo zgodilo tako, kot se je
                  pri vrednotenju nepremičnin. To je po našem mnenju ključna informacijska točka, ki
                  ima za posledico pravično vrednotenje in določitev katastrskega dohodka. Ne bomo
                  pa podprli amandmaja Slovenske ljudske stranke in Slovenske demokratske stranke,
                  ki želita to prenesti na Ministrstvo za finance, saj Ministrstvo za finance ni
                  usposobljeno, nima baze podatkov in bi to na nek način pomenilo pravzaprav
                  podvajanje določene službe. Zavedamo pa se, in seveda podpiramo, da se ti podatki
                  zbirajo na enem mestu, saj so osnova tudi za druge uporabnike informacijskega
                  sistema, ki potrebujejo te podatke. Uspeh sprememb na področju ugotavljanja
                  katastrskega dohodka bo tako predvsem odvisen od kvalitetne podlage kmetijskega
                  katastra in podrobnejše dejanske rabe kmetijskih in gozdnih zemljišč. To pa bo
                  prihodnja naloga resornih ministrstev, da se bodo usklajevali in dopolnjevali, in
                  to v vseh treh, v Ministrstvu za finance, Ministrstvu za kmetijstvo in Ministrstvu
                  za okolje in prostor. Bomo pa seveda odgovorno spremljali te postopke.</p>
               <p>Zaradi tega, ker podpiramo rešitve, ki bodo čim bolj realno ocenile potencialni
                  tržni dohodek in takšen način ugotavljanja katastrskega dohodka podpirajo tudi
                  razna kmetijsko gozdarska združenja, ki so sodelovala v pripravi tega zakona, bo
                  Poslanska skupina Socialnih demokratov podprla Predlog zakona o ugotavljanju
                  katastrskega dohodka.</p>
            </sp>
            <sp xml:id="SDZ5-Redna-24-2011-02-02.sp173">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. Prehajamo na razpravo o
                  členih in vloženih amandmajih, ki jo bomo opravili na podlagi pregleda vloženih
                  amandmajev z dne 1. 2. 2011. Iz pregleda amandmajev je razvidno, da so amandmaji
                  vloženi k 3., 6., 8., 9., 12., 13., 14., 15. in 16. členu zakona. Naznačeno je
                  tudi, kateri amandmaji so vsebinsko povezani. Jaz predlagam, da k vsebinsko
                  povezanim amandmajem, ki imajo pravzaprav popolnoma enako vsebino in cilj,
                  razpravljamo skupaj. Zato dajem najprej v razpravo 3., 8., 9., 12., 13. in 14.
                  člen in amandmaje k tem členom. Želi kdo besedo?</p>
               <p>Gospod Likar, izvolite.</p>
            </sp>
            <sp xml:id="SDZ5-Redna-24-2011-02-02.sp174">

               <speaker>RADO LIKAR:</speaker>

               <p>Hvala lepa za besedo, gospod podpredsednik.</p>
               <p>Ta amandma bom seveda podprl, amandma ki ga je predlagala Slovenska demokratska
                  stranka in ki je vsebinsko povezan, k 8., 9., 13. in 14. členu. Namreč ta amandma
                  govori, da se pristojnost ugotavljanja katastrskega dohodka prenese na Ministrstvo
                  za finance. Kot sem že v stališču povedal, katastrski dohodek predstavlja podlago
                  za določitev davčne osnove, za plačilo dohodnine iz kmetijske in gozdarske
                  dejavnosti in vse to je, po našem mnenju, domena Ministrstva za finance.</p>
               <p>Dejstvo, da se novega ugotavljanja katastrskega dohodka v Sloveniji ni izvedlo že
                  od leta 1988, kaže na to, da je postopek ugotavljanja katastrskega dohodka v
                  resnici zapleten in se ga je do zdaj vsak izogibal. Ta postopek terja tudi
                  večstopenjsko usklajevanje med različnimi resorji. Zagotovo ima pri tem pomembno
                  vlogo Ministrstvo za kmetijstvo, gozdarstvo in prehrano, saj po našem mnenju
                  razpolaga z večino evidenc in kalkulacij, ki so potrebne pri ugotavljanju
                  katastrskega dohodka. Nedvomno pa ima pomembno vlogo tudi Geodetska uprava, ki
                  upravlja z zemljiškim katastrom, ki je potreben tudi temeljite prenove, saj je
                  tako rekoč enak oziroma velja tak, kot je veljal še za časa Marije Terezije.
                  Mislim, da je osnovni cilj oziroma namen tega zakona določitev davčne osnove za
                  plačilo dohodnine iz naslova kmetijske in gozdarske dejavnosti, in sicer naj bi
                  bilo to ugotavljanje davčne osnove v pristojnosti Ministrstva za finance ne pa
                  drugih institucij, kot je, recimo, Geodetska uprava. Vsekakor sta Ministrstvo za
                  kmetijstvo in GURS v sklopu Ministrstva za okolje in prostor pomembna člena v tem
                  postopku, menimo pa, da bi moralo imeti vlogo koordinatorja med vsemi temi, ki
                  ugotavljajo katastrski dohodek, Ministrstvo za finance. Tudi finančne posledice iz
                  predlaganega zakona sicer niso tako razvidne, vendar je bilo na matičnem odboru
                  rečeno, da je zdaj veljavni katastrski dohodek v povprečju od 50 do 70 % podcenjen
                  oziroma nerealen. Iz tega je moč sklepati, da se bo katastrski dohodek po novem v
                  povprečju prav za toliko povečal.</p>
               <p>Kar se tiče tega 3. člena in v povezavi ostalih bi bilo mogoče tudi za razmisliti
                  o mnenjih nekaterih uglednih agrarnih ekonomistov, ki pravijo, da bi bilo možno v
                  skrajnem primeru sistem ugotavljanja katastrskega dohodka v celoti predpisati v
                  Zakonu o dohodnini. S pravilniki oziroma podzakonskimi akti pa bi predpisali
                  metodologijo izračuna katastrskega dohodka, vendar to zgolj kot navržek oziroma
                  mnenje nekaterih, ki se tudi ukvarjajo s tem področjem ugotavljanja katastrskega
                  dohodka.</p>
               <p>Ponovil bom še, kar sem povedal v stališču poslanske skupine, vsekakor nov način
                  ugotavljanja katastrskega dohodka po našem mnenju ne bi smel poslabšati finančnega
                  oziroma dohodkovnega stanja kmetijskih gospodarstev, ker sicer se bo vse več in
                  več kmetij oziroma mladih potencialnih kmetov odločalo, da prenehajo s kmetovanjem
                  zaradi že povedanih vzrokov, to so velikost kmetij, konkurenčnost in tako
                  naprej.</p>
               <p>Skratka, v Slovenski demokratski stranki bomo ta amandma podprli, kot tudi
                  amandma, ki je, mislim, identičen, Slovenske ljudske stranke. Hvala lepa.</p>
            </sp>
            <sp xml:id="SDZ5-Redna-24-2011-02-02.sp175">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospod Jakob Presečnik.</p>
            </sp>
            <sp xml:id="SDZ5-Redna-24-2011-02-02.sp176">

               <speaker>JAKOB PRESEČNIK:</speaker>

               <p>Hvala lepa za besedo, gospod podpredsednik.</p>
               <p>Saj ne bom nič novega povedal, ker sem že prej v mnenju poslanske skupine, mislim,
                  da bil dovolj jasen, da opozarjamo, da ugotavljanje katastrskega dohodka ni zgolj
                  neko tehnično vprašanje, ki bi bilo vezano na podatke, ki jih ima Geodetska uprava
                  Republike Slovenije, in z neko kategorizacijo zemljišč, in bi bil na ta način
                  problem, ki ga je treba razrešiti, s čimer se strinjamo; na ta način bi bil
                  problem razrešen. Gre za številne postopke, ki zahtevajo veliko strokovnega znanja
                  na vseh nivojih, vseh vrst. Tako da sem prepričan, ker gre tu za osnovo za izračun
                  davka oziroma dohodnine na eni strani in mnogih drugih zadev še, za katere je
                  osnova katastrski dohodek, da je to pomembno vprašanje za velik del prebivalstva
                  Slovenije, predvsem pa za vsa kmetijska gospodarstva. Koordinacijo za celotno
                  aktivnost urejanja teh evidenc bi moralo prevzeti Ministrstvo za finance, seveda,
                  kot sem že prej poudaril, ob sodelovanju z Ministrstvom za kmetijstvo, gozdarstvo
                  in prehrano ter z okoljskim ministrstvom oziroma Geodetsko upravo Republike
                  Slovenije.</p>
               <p>Da ne bom ponavljal tega, kar je kolega pred mano povedal, ko je obrazlagal
                  vsebinsko enak amandma Poslanske skupine Slovenske demokratske stranke, predlagam,
                  da v izogib problemom, ki bodo nastali in ki si jih ne želimo v bodoče, da Državni
                  zbor sprejme ta amandma in tudi vse tiste amandmaje, ki so s tem povezani. Kot
                  rečeno, gre za amandmaje k 8., 9., 12., 13. in 14. členu predlaganega zakona.
                  Hvala lepa.</p>
            </sp>
            <sp xml:id="SDZ5-Redna-24-2011-02-02.sp177">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima državna sekretarka, gospa Mateja Vraničar.</p>
            </sp>
            <sp xml:id="SDZ5-Redna-24-2011-02-02.sp178">

               <speaker>MATEJA VRANIČAR:</speaker>

               <p>Hvala lepa za besedo.</p>
               <p>Dovolite mi kratek komentar oziroma stališče Vlade k predlogom amandmajev k 3. in
                  vsem ostalim členom.</p>
               <p>Predloga, da bi namesto Geodetske uprave Ministrstvo za finance prevzelo naloge
                  ugotavljanja katastrskega dohodka, ne moremo podpreti. Razloga za takšno stališče
                  sta vsaj dva. Najprej iz vsebinskega stališča, že v uvodu sem poudarila in večkrat
                  je bilo tudi v razpravah povedano, da se katastrski dohodek ne uporablja samo in
                  zgolj v davčne namene, ampak tudi za številne druge javne potrebe. Če bi podelili
                  pristojnost za ugotavljanje katastrskega dohodka Ministrstvu za finance, katerega
                  organ v sestavi je odgovoren za ugotavljanje davčne osnove, bi to pomenilo
                  pomemben odstop od siceršnjega načina ugotavljanja davčnih osnov. Po drugi strani
                  pa bi takšna ureditev še bolj poudarila nekorektno tolmačenje, da je katastrski
                  dohodek pomemben izključno in predvsem zaradi ugotavljanja davčne osnove. Pomemben
                  je tudi zaradi ugotavljanja drugih obveznosti in pravic, ki jih imajo osebe, ki
                  pridobivajo dohodke iz kmetijske in gozdarske dejavnosti. Nesporno je, da mora
                  Ministrstvo za finance pri ugotavljanju katastrskega dohodka, tako kot tudi
                  Ministrstvo za kmetijstvo, igrati zelo aktivno vlogo. Vendar pa je bila odločitev,
                  da se naloga koordiniranja oziroma ugotavljanja katastrskega dohodka podeli
                  Geodetski upravi, narejena na podlagi premisleka, v okviru katere obstoječe službe
                  je mogoče z najmanj dodatnimi stroški doseči učinek, ki ga želimo doseči oziroma
                  zagotoviti izvajanje nalog, ki jih je v zvezi z ugotavljanjem katastrskega dohodka
                  treba zagotoviti. In ugotovljeno je bilo, da je ugotavljanje katastrskega dohodka
                  v veliki meri povezano z evidencami in zemljiškim katastrom, katerega vodenje je v
                  pristojnosti Geodetske uprave. Ravno zaradi tega, ker je mogoče, če se te naloge
                  podelijo Geodetski upravi, z upoštevanjem že obstoječega znanja v tem državnem
                  organu, z upoštevanjem zasedenosti tega državnega organa, z minimalnimi dodatnimi
                  stroški in samo z dvema dodatnima zaposlitvama zagotovit ustrezno kadrovsko,
                  informacijsko, tehniško podporo, ki bo omogočila ustrezno izvajanje nalog
                  ugotavljanja katastrskega dohodka. To pa seveda ne zmanjšuje vloge Ministrstva za
                  finance in Ministrstva za kmetijstvo, gozdarstvo in prehrano, da aktivno
                  sodelujeta v samem postopku ugotavljanja katastrskega dohodka. Nenazadnje je treba
                  povedati, da bo tudi javnost imela možnost vplivanja, saj je treba o kalkulacijah
                  opravit javne razprave oziroma jih bo treba javno predstaviti. V tem kontekstu bo
                  imela tudi strokovna in širša interesna javnost možnost vplivanja na ugotovitve
                  Geodetske uprave glede višine katastrskega dohodka.</p>
               <p>Glede ideja, da bi področje ugotavljanja katastrskega dohodka uredili v Zakonu o
                  dohodnini, mislim, da sem že dovolj izčrpno odgovorila že z argumenti, ki govorijo
                  v prid temu, da glavnih nalog ne prevzema Ministrstvo za finance, ampak nek
                  neodvisen organ – Geodetska uprava. Tudi kar se tiče povečanja katastrskega
                  dohodka po novih podatkih moram še enkrat poudarit, kar sem poudarila že ob uvodu,
                  ja, se lahko zgodi, da bo za najboljša kmetijska zemljišča ugotovljen višji
                  katastrski dohodek kot danes, za tista najnižje kvalitete pa bo ugotovljen nižji
                  katastrski dohodek, lahko celo negativen. Ob tem je seveda treba poudarit, da je
                  naš namen, da katastrski dohodek čim bolj odrazi dejansko stanje, čim bolj odrazi
                  tudi ekonomsko moč oseb, ki se ukvarjajo s kmetijsko oziroma gozdarsko
                  dejavnostjo, in s tem pripomore tudi k horizontalni pravičnosti med temi zavezanci
                  in drugimi zavezanci pri obdavčitvi ter pri zagotavljanju pravic v enaki meri.</p>
               <p>Upoštevaje vse navedeno ugotavljam, da amandmajev k 3., 8., 9., 12., 13. in 14.
                  členu ne moremo podpreti.</p>
               <p>Za konec pa mi dovolite samo še, da opozorim, da se amandma Poslanske skupine SDS
                  k drugem odstavku nanaša na tretji in peti odstavek 3. člena, vendar pa 3. člen
                  nima tretjega in petega odstavka, ima samo dva odstavka, tako da ni povsem jasno,
                  na kaj se nanaša. Hvala lepa.</p>
            </sp>
            <sp xml:id="SDZ5-Redna-24-2011-02-02.sp179">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Želi k 3. in povezanim členom še kdo?</p>
               <p>Gospod Likar, izvolite.</p>
            </sp>
            <sp xml:id="SDZ5-Redna-24-2011-02-02.sp180">

               <speaker>RADO LIKAR:</speaker>

               <p>Hvala lepa.</p>
               <p>Mogoče samo en medklic na to izvajanje gospe državne sekretarke. Res je, da
                  katastrski dohodek, ni pomemben samo za ugotavljanje davčne osnove, je tudi
                  podlaga za, ne vem, za prispevke, za socialno varnost, za štipendije, za razno
                  razne prispevke, ampak mislim, da to ne bi smel biti razlog, da Ministrstvo za
                  finance ne bi bilo pristojno za ugotavljanje katastrskega dohodka. Tudi, ne vem,
                  naš dohodek se ne uporablja samo za ugotavljanje davčne osnove za plačilo davka,
                  ampak je lahko tudi osnova tudi za otroške doklade, štipendije in tako naprej. To
                  je eno. Me pa zanima potem, kakšno vlogo pravzaprav ima Ministrstvo za finance pri
                  tem postopku ugotavljanja katastrskega dohodka. Ker jaz bi razumel, da je
                  Ministrstvo za finance nek koordinator. Verjetno Ministrstvo za finance ne
                  razpolaga z evidencami niti ne s katastrom in tako naprej, s tem razpolaga GURS,
                  Ministrstvo za kmetijstvo ima precej teh podatkov. Če Ministrstvo za finance nima
                  vloge koordinatorja, kakšno vlogo potem ima? Verjetno – tako po pripovedovanju
                  drugih tistih, ki so se do sedaj ukvarjali s katastrskim dohodkom, ki je bilo
                  rečeno tako –, da so na Ministrstvu za kmetijstvo pač morali pripraviti neke
                  podlage in odgovorno je bilo, zdaj ne vem natančno, ali je bilo to zdaj
                  Ministrstvo za kmetijstvo ali ne, ampak pripravljali so neke izračune, neke
                  kalkulacije in Ministrstvo za finance jim je, po domače rečeno, kompliciralo. Saj
                  ne mislim nič slabega. Jaz si predstavljam, da je pač Ministrstvo za finance to,
                  ki je šef nad vsem, jaz mislim, da se spozna na davčno zakonodajo in na vse to, in
                  je tudi pristojno za to. Zato je primerno, da v tem primeru pripravi Ministrstvo
                  za kmetijstvo svoje, Geodetska uprava svoje, Ministrstvo za finance pa to nekako
                  spravi skupaj pod nek pokrov in pač ugotovi višino katastrskega dohodka.</p>
               <p>Trditev oziroma argument za to, da je ugotavljanje katastrskega dohodka v veliki
                  meri povezano z zemljiškim katastrom, tu se strinjam, ampak jaz mislim, da je to
                  zgolj, bi rekel, tehnični postopek, ki služi zgolj kot podlaga za naprej, za
                  koordinacijo Ministrstva za finance.</p>
               <p>Vprašanje za vas, gospa državna sekretarka, če Ministrstvo za finance nima te
                  vloge, kakšno vlogo sploh ima. Hvala.</p>
            </sp>
            <sp xml:id="SDZ5-Redna-24-2011-02-02.sp181">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospa Mateja Vraničar, izvolite.</p>
            </sp>
            <sp xml:id="SDZ5-Redna-24-2011-02-02.sp182">

               <speaker>MATEJA VRANIČAR:</speaker>

               <p>Hvala lepa.</p>
               <p>Samo na kratko, v zvezi s tem konkretnim vprašanjem. Ministrstvo za finance
                  sodeluje pri pripravi kalkulacij in bo tudi v končni fazi sopredlagatelj aktov, ki
                  jih sprejme Vlada. Kot sem omenila že prej, mi se ne ograjujemo od vloge, ki jo
                  pri pripravi celotnega sistema na vsak način moramo imeti. Teh nalog se poskušamo
                  lotevati z ustrezno resnostjo, strokovnostjo in prizadevnostjo, kar seveda lahko
                  včasih pomeni tudi postavljanje kakšnih neprijetnih vprašanj. In te bomo
                  postavljali tako sami sebi kot tudi Geodetski upravi pri samem ugotavljanju
                  katastrskega dohodka. Če pa bi želeli prevzeti v bistvu vse te naloge, pa bi to
                  pomenilo popolno reorganizacijo znotraj Ministrstva za finance, vzpostavitev
                  popolnoma nove službe, dosti večje stroške, kot jih določa zdaj zakon, niti ne bi
                  mogli v tem primeru zagotoviti uveljavitve zakona v teh časovnih okvirih, ki so
                  zdaj s predlogom zakona predvideni. Se pravi, Ministrstvo za finance sodeluje pri
                  pripravi kalkulacija, je sopredlagatelj aktov, ki jih sprejme v končni fazi Vlada.
                  Spremlja, na nek način lahko rečete tudi, da nadzira pripravo, ne more pa samo
                  izvajati ugotavljanja katastrskega dohodka. Hvala lepa.</p>
            </sp>
            <sp xml:id="SDZ5-Redna-24-2011-02-02.sp183">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Ker ne vidim več želje po razpravi, zaključujem razpravo k 3. in z njim povezanimi
                  členi in prehajamo na 6. člen in dva amandmaja, ki sta vložena k 6. členu, oba
                  amandmaja je vložila Poslanska skupina Slovenske ljudske stranke. Želi kdo
                  besedo?</p>
               <p>Gospod Gvido Kres, izvolite.</p>
            </sp>
            <sp xml:id="SDZ5-Redna-24-2011-02-02.sp184">

               <speaker>GVIDO KRES:</speaker>

               <p>Hvala za besedo, gospod podpredsednik. Spoštovane kolegice in kolegi!</p>
               <p>V tem amandmaju predlagamo, da se v prvem odstavku za besedama "boniteta
                  zemljišča" doda besedilo, ki se predhodno preveri. Bonitetne točke, ki so
                  prepisane kmetijskim in gozdnim zemljiščem, so večkrat nerealne oziroma neprimerno
                  določene. Pri bonitiranju niso bile dovolj upoštevane, posebnosti določenega
                  območja, zato je pred uporabo v okviru določanja katastrskega dohodka nujno, da se
                  bonitetne točke dodatno preverijo. Zgolj kvalitetni podatki lahko prinese
                  kvalitetne rezultate, ki bodo predstavljali podrobnejšo dejansko rabo posameznega
                  zemljišča. In pa, da se doda tudi novi deveti odstavek, ki se glasi: "Lastniki
                  kmetijski zemljišč bodo o novougotovljeni višini katastrskega dohodka obveščeni z
                  odločbo, zoper katere je možna pritožba na pristojno ministrstvo." Kot dodatna
                  preveritev, ali so bile upoštevane vse posebnosti in ne zgolj statistična
                  povprečja, je smiselno uporabiti tudi pravna sredstva. S tem, ko bi posameznik
                  lahko sporočil svoje nestrinjanje, bi pristojni organ pridobil dodatno možnost, da
                  dejansko uporablja kvalitetni podatek o višini katastrskega dohodka. Glede na to,
                  da se ta podatek uporablja za številne davčne, socialne transferje pa je zagotovo
                  smiselno, da odraža dejansko stanje možne tržne pridelave na konkretnem kmetijskem
                  zemljišču.</p>
               <p>Zato prosim, če bi se ta amandmaja lahko sprejela in podprla. Hvala.</p>
            </sp>
            <sp xml:id="SDZ5-Redna-24-2011-02-02.sp185">

               <speaker>PODPREDSEDNIK FRANCE CUKJATI:</speaker>

               <p>Hvala lepa. Gospa, državna sekretarka, izvolite.</p>
            </sp>
            <sp xml:id="SDZ5-Redna-24-2011-02-02.sp186">

               <speaker>MATEJA VRANIČAR:</speaker>

               <p>Hvala lepa.</p>
               <p>V zvezi s predlaganima amandmajema je treba najprej ugotoviti, da boniteto
                  zemljišč določa Zakon o evidentiranju nepremičnin. Podatki, ki se bodo uporabljali
                  pri ugotavljanju katastrskega dohodka, bodo podatki, ki so ugotovljeni in
                  pripisani posameznemu zemljišču na podlagi določb Zakona o evidentiranju
                  nepremičnin, zato bi po našem mnenju, če je treba vzpostaviti ali pa dodatno
                  vzpostaviti sistem preverjanja bonitete zemljišč, bilo to treba urediti v zakonu,
                  ki to boniteto ureja, torej, v Zakonu o evidentiranju nepremičnin, ne pa posebej
                  in samo za potrebe ugotavljanja katastrskega dohodka.</p>
               <p>Kar se tiče ugotavljanja oziroma izdajanja odločb in možnosti pritožbe zoper
                  odločbo višini katastrskega dohodka, moram reči, da take možnosti pritožbe nismo
                  predvideli. Po eni strani, zaradi tega, ker se ugotavlja katastrski dohodek na
                  podlagi podatkov, ki so shranjeni v različnih bazah podatkov, v zemljiškem
                  katastru oziroma v drugih evidencah, in seveda bo realnost ugotovljenega
                  katastrskega dohodka odvisna tudi od tega, da bodo lastniki zemljišč sporočali v
                  te evidence spremembe, bodisi kar se tiče kulture, ki se goji na posameznem
                  zemljišču, bodisi glede uporabe, glede lastništva in tako naprej. Tako da bo treba
                  večino teh stvari razrešiti oziroma reševati skozi ureditev razmer v posameznih
                  evidencah, v zemljiškem katastru in posledica teh ureditev v evidencah bo potem
                  tudi sprememba katastrskega dohodka. Nenazadnje je možnost pritožbe predvidena
                  tudi v vsakem konkretnem postopku, v katerem se podatek o katastrskem dohodku
                  uporabi kot eden od elementov za odločanje. Zato bi po našem mnenju posebna
                  pritožba samo zoper določitev višine katastrskega dohodka, lahko pomenila dokaj
                  velik zaplet in zamudo pri uporabi podatkov v katastrskem dohodku v teh, recimo
                  jim, materialnih dokumentih, materialnih odločbah, odločitvah, ki jih je treba
                  sprejeti. In ocenjujemo, da je pravno varstvo lastnikov zemljišč zagotovljeno
                  skozi možnost pritožbe v konkretnih postopkih, bodisi o odmeri davka bodisi v
                  ugotovljenih pravicah, ki se ugotavljajo na podlagi katastrskega dohodka. Hvala
                  lepa. </p>
            </sp>
            <sp xml:id="SDZ5-Redna-24-2011-02-02.sp187">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod Likar.</p>
            </sp>
            <sp xml:id="SDZ5-Redna-24-2011-02-02.sp188">

               <speaker>RADO LIKAR:</speaker>

               <p>Hvala lepa.</p>
               <p>V Slovenski demokratski stranki podpiramo ta amandma Slovenske ljudske stranke,
                  ker mislim, da "od viška ne boli glava". Bi pa sprejetje tega amandmaja pomenilo
                  mogoče dodatek več k realnejšemu ugotavljanju katastrskega dohodka.</p>
               <p>Bi pa v zvezi s tem, ko imam že besedo, podal argument, zakaj se mi zdi, da je
                  primerno, da je koordinator tega Ministrstvo za finance. Že zato, ker danes tu
                  pred nami zakon predstavlja gospa državna sekretarka Ministrstva za finance.
                  Mogoče, če je pristojno ministrstvo, Ministrstvo za okolje in prostor, bi bilo
                  primerno, da bi bil predstavnik minister ali predstavnik te službe, pa se mi zdi
                  primerno, da je to nekdo iz Ministrstva za finance. Hvala.</p>
            </sp>
            <sp xml:id="SDZ5-Redna-24-2011-02-02.sp189">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Ne vidim več interesa za razpravo. Zaključujem razpravo k 6. členu in amandmaju k
                  temu členu.</p>
               <p>Prehajamo na razpravo o 15. in 16. členu in amandmajih, ki so vloženi k tema dvema
                  členoma. Želi kdo besedo?</p>
               <p>Gospod Likar.</p>
            </sp>
            <sp xml:id="SDZ5-Redna-24-2011-02-02.sp190">

               <speaker>RADO LIKAR:</speaker>

               <p>Hvala lepa.</p>
               <p>V osnovnem predlogu zakona je bila, če se ne motim, letnica 2012 in je potem na
                  matičnem delovnem telesu bil rok 30. junij 2011. Kakorkoli, po našem mnenju je ta
                  rok 30. 11. 2011, če se ne motim, prekratek za ves ta postopek, ki je potreben, da
                  se izpelje, za ugotavljanje katastrskega dohodka. Zato predlagamo, da se letnica
                  2011 nadomesti z letnico 2012. Hvala.</p>
            </sp>
            <sp xml:id="SDZ5-Redna-24-2011-02-02.sp191">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospa Vraničar.</p>
            </sp>
            <sp xml:id="SDZ5-Redna-24-2011-02-02.sp192">

               <speaker>MATEJA VRANIČAR:</speaker>

               <p>Hvala lepa.</p>
               <p>Ta dva datuma, 30. junij 2011 in 1. julij 2011, sta določena v 15. in 16. členu z
                  namenom, da za leto 2010 in za leto 2011 ostane v veljavi še dosedanji režim. Bo
                  pa ta letnica, ker bodo nove določbe veljale od 1. julija letošnjega leta,
                  omogočila, da se pripravijo ustrezni podzakonski akti tekom leta 2011 in da se bo
                  za leto 2012 – če gledamo spet z davčnega vidika, bo ta odmera potem v letu 2013
                  –, že lahko uporabilo nov sistem. Naša ocena je, da se bo na ta način lahko
                  uveljavil nov zakon za leto 2012 v celoti, razen v tistih rešitvah, kjer so
                  predvidena prehodna obdobja. Glede na vse težave, ki obstajajo z obstoječim
                  sistemom ugotavljanja katastrskega dohodka, ocenjujemo, da je to primeren rok za
                  uveljavitev. Hvala lepa.</p>
            </sp>
            <sp xml:id="SDZ5-Redna-24-2011-02-02.sp193">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod Likar, izvolite.</p>
            </sp>
            <sp xml:id="SDZ5-Redna-24-2011-02-02.sp194">

               <speaker>RADO LIKAR:</speaker>

               <p>Zdaj, če sem prav razumel. V letu 2012, ko se bo v bistvu plačevala dohodnina za
                  2010, bo enako v 2012, bo enako šele v letu 2013, ko se bo, recimo, plačevala
                  dohodnina, bo veljala ta nova ureditev. Prav razmišljam? Prav. Hvala.</p>
            </sp>
            <sp xml:id="SDZ5-Redna-24-2011-02-02.sp195">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Ne vidim več želje po razpravi in zaključujem razpravo k 14., 15. členu in
                  amandmajih k temu členu. S tem smo končali z razpravo o vloženih amandmajih. O
                  amandmajih in o zakonu bomo glasovali v okviru glasovanj, pol ure po zaključeni
                  16. točki dnevnega reda. S tem prekinjam to točko dnevnega reda.</p>
               <p>Prehajamo na <title>3. TOČKO – OBRAVNAVA PREDLOGA ZAKONA O SPREMEMBAH IN
                     DOPOLNITVAH ZAKONA O VARSTVU PRED POŽAROM.</title>
               </p>
               <p>Predlog zakona je v obravnavo zboru predložila Vlada in za dodatno obrazložitev
                  dajem besedo mag. Borisu Balantu, državnemu sekretarju Ministrstva za obrambo.</p>
               <p>Izvolite.</p>
            </sp>
            <sp xml:id="SDZ5-Redna-24-2011-02-02.sp196">

               <speaker>MAG. BORIS BALANT:</speaker>

               <p>Spoštovano predsedstvo, spoštovani zbor!</p>
               <p>Novela Zakona o varstvu pred požarom pomeni implementacijo direktive Evropskega
                  parlamenta in Sveta o storitvah na notranjem trgu. Direktiva Evropskega parlamenta
                  in Sveta o storitvah na notranjem trgu je bila sprejeta konec leta 2006 in ureja
                  svobodo ustanavljanja in upravljanja storitev na območju Evropske unije. Rok za
                  implementacijo omenjene direktive pa je bil 28. december leta 2009. Direktiva se
                  nanaša na storitve, ki se opravljajo s pridobitnim namenom. Glede na pristojnost
                  Ministrstva za obrambo, smo v letu 2009 z direktivo uskladili izvedbene predpise
                  na področju varstva pred naravnimi in drugimi nesrečami, in sicer predpise s
                  področja varstva pred požarom, in sicer Pravilnik o pregledovanju in preizkušanju
                  vgrajenih sistemov aktivne požarne zaščite, Pravilnik o minimalnih tehničnih in
                  drugih pogojih za vzdrževanje ročnih in prevoznih gasilskih aparatov ter Pravilnik
                  o preizkušanju hidrantnih omrežij.</p>
               <p>Da ne bi spreminjali vseh področnih zakonov zaradi implementacije omenjene
                  direktive, ste v parlamentu lani marca sprejeli tudi Zakon o storitvah na
                  notranjem trgu. Naknadno je za implementacijo direktive pristojno Ministrstvo za
                  gospodarstvo ugotovilo, da je kljub temu, kljub sprejetemu zakonu, treba
                  spremeniti še nekatere področne zakone. Med njimi je tudi Zakon o varstvu pred
                  požarom. Ta zakon dopolnjujemo z določbo, da pri nas tuja pravna ali fizična oseba
                  lahko opravlja storitve na področju varstva pred požarom, storitve, kot so na
                  primer pregledi sistemov aktivne požarne zaščite, vzdrževanje gasilnikov,
                  preizkusi protipožarnih sistemov, usposabljanja, požarno varovanje in podobno, če
                  izkaže, da v državi, v kateri ima sedež, izpolnjuje pogoje za opravljanje takih
                  dejavnosti. Pri nas mora seveda začetek opravljanja dejavnosti priglasiti pri
                  Upravi za zaščito in reševanje. Ta uprava izda tudi ustrezno odločbo in preveri
                  poklicno kvalifikacijo oseb ponudnika, če je skladna s pogoji, ki se zahteva pri
                  nas. Novela Zakona o varstvu pred požarom ne posega v opravljanje javne gasilske
                  službe oziroma v urejanje vprašanj, ki so urejena skladno z Zakonom o gasilstvu. V
                  Zakonu o varstvu pred požarom smo s predpisi o prekrških uskladili tudi globe.
                  Glede na to, da gre za manjšo spremembo, predlagam, da novelo podprete. Hvala
                  lepa.</p>
            </sp>
            <sp xml:id="SDZ5-Redna-24-2011-02-02.sp197">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Predlog zakona je v obravnaval Odbor za obrambo kot matično delovno telo. Za
                  dodatno obrazložitev dajem besedo predsedniku, gospodu Jožefu Jerovšku.</p>
               <p>Izvolite.</p>
            </sp>
            <sp xml:id="SDZ5-Redna-24-2011-02-02.sp198">

               <speaker>JOŽEF JEROVŠEK:</speaker>

               <p>Hvala lepa, gospod predsedujoči. Spoštovani!</p>
               <p>Odbor za obrambo je na prvem nadaljevanju 19. seje, 19. januarja kot matično
                  delovno telo obravnaval Predlog zakona o spremembah in dopolnitvah Zakona o
                  varstvu pred požarom, ki ga je Državnemu zboru v obravnavo predložila Vlada
                  Republike Slovenije. K zakonskemu predlogu s strani kvalificiranih predlagatelje v
                  poslovniško določenem roku ni bilo vloženih nobenih amandmajev. Zakon predstavlja
                  implementacijo direktive Evropskega parlamenta in Sveta o storitvah na notranjem
                  trgu, ki je bila sprejeta leta 2006 in ureja ustanavljanje in čezmejno opravljanje
                  storitev. Republika Slovenija se je odločila, da bo direktivo o storitvah na
                  notranjem trgu prenesla v svoj pravni red s sprejetjem Zakona o storitvah na
                  notranjem trgu, ki je bil sprejet v lanskem letu. Ker Zakon o storitvah na
                  notranjem trgu nekaterih vprašanj ni uredil po posameznih dejavnostih, je treba
                  temeljna vprašanja v zvezi z direktivo urediti tudi v področnih predpisih. Ciljni
                  zakon in tudi vse druge rešitve v tem zakonu so bile pravkar natančno razložene,
                  glede pristojnosti in dolžnosti Uprave Republike Slovenije za zaščito in reševanje
                  je bilo tudi razloženo, zato jaz v tem poročilu ne bi ponavljal teh rešitev, kajti
                  moram reči, da člani odbora o predlaganem zakonu niso razpravljali, niso čutili
                  potrebe, ker gre za bolj tehnično implementacijo direktive. Zaradi tega Odbor za
                  obrambo Državnega zbora predlaga Državnemu zboru, da Predlog zakona o spremembah
                  in dopolnitvah Zakona o varstvu pred požarom sprejme v predloženem besedilu. Hvala
                  lepa.</p>
            </sp>
            <sp xml:id="SDZ5-Redna-24-2011-02-02.sp199">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Sledi predstavitev stališč poslanskih skupin. Besedo ima gospod Tadej Slapnik v
                  imenu Poslanske skupine Zares.</p>
               <p>Izvolite.</p>
            </sp>
            <sp xml:id="SDZ5-Redna-24-2011-02-02.sp200">

               <speaker>TADEJ SLAPNIK:</speaker>

               <p>spoštovani podpredsednik, kolegice in kolegi!</p>
               <p>Sprememba Zakona o varstvu pred požarom je potrebna zaradi implementacije
                  direktive Evropskega parlamenta in Sveta o storitvah na notranjem trgu, ki je bila
                  sprejeta leta 2006. Rdeča nit omenjene direktive je urejanje ustanavljanja in
                  čezmejnega opravljanja storitev. Naj na začetku spomnim, da je Republika Slovenija
                  večji del direktive že prenesla v svoj pravni red, in sicer s sprejetjem Zakona o
                  storitvah na notranjem trgu. Kljub sprejetju tega zakona pa je del vprašanj ostal
                  še vedno odprt in jih je treba urediti v področnih zakonih. Prav zaradi tega so
                  danes pred nami spremembe in dopolnitve Zakona o varstvu pred požarom. Cilj zakona
                  je urediti postopek za pravne in fizične osebe iz držav članic Evropske unije, iz
                  evropskega gospodarskega prostora ali Švicarske konfederacije, ki želijo v
                  Republiki Sloveniji opravljati dejavnost s področja varstva pred požarom. Seveda
                  pa morajo vse organizacije izpolnjevati določene pogoje za opravljanje takšnih
                  storitev v državi, v kateri imajo sedež, in pa tudi pogoje določene po tem zakonu.
                  Začetek opravljanja takšnih dejavnosti oziroma storitev mora biti priglašen pri
                  Upravi za zaščito in reševanje Republike Slovenije, ki izda ustrezno odločbo in
                  preveri poklicne kvalifikacije oseb ponudnikov, hkrati pa preveri tudi, ali so
                  izpolnjeni pogoji, ki se zahtevajo za našo zakonodajo. Povedati je treba, da
                  predlog upošteva načelo nediskriminatornosti in sorazmernosti, kar domače
                  ponudnike storitev pri pridobivanju ustreznih dovoljenj izenačuje s ponudniki, ki
                  prihajajo iz drugih držav članic Evropske unije. Ponovno pa želimo v Poslanski
                  skupini Zares poudariti, da bodo tudi tuji ponudniki morali izpolnjevati določene
                  pogoje, ki jih določa naša, slovenska zakonodaja.</p>
               <p>V Poslanski skupini Zares – nova politika, bomo predlog zakona podprli.</p>
            </sp>
            <sp xml:id="SDZ5-Redna-24-2011-02-02.sp201">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Slovenske ljudske stranke bo predstavil gospod Gvido
                  Kres.</p>
               <p>Izvolite.</p>
            </sp>
            <sp xml:id="SDZ5-Redna-24-2011-02-02.sp202">

               <speaker>GVIDO KRES:</speaker>

               <p>Hvala za besedo, gospod podpredsednik. Spoštovane kolegice, kolegi, spoštovana
                  predstavnika Vlade!</p>
               <p>Varstvo pred požarom sodi med dejavnosti, ki so v javnem interesu. Urediti
                  postopek za tuje pravne in fizične osebe iz držav članic Evropske unije iz
                  evropskega gospodarskega prostora ali Švicarske konfederacije, ki želijo v
                  Republiki Sloveniji opravljati dejavnost s področja varstva pred požarom, kot so
                  pregledi, preizkusi, vzdrževanje sistemov in podobne storitve, je usklajevanje
                  našega pravnega reda z evropsko direktivo, sprejeto že leta 2006. V Slovenski
                  ljudski stranki na takšno ureditev nimamo pripomb, čeprav bi lahko sprejeli že
                  nekoliko prej. Lahko pa na tem mestu opozorimo na pomembnost strokovnega nadzora,
                  ki se bo vršil pri kvaliteti opravljanja teh storitev, saj posledice napak in
                  površnosti na tem področju lahko vodijo do smrtno nevarnih situacij za ljudi in
                  ogromne materialne škode. Na Upravi Republike Slovenije za zaščito in reševanje je
                  tako še toliko večja odgovornost pri ocenjevanju ponudnikov storitev varovanja
                  pred požarom in izvajanju strogega nadzora nad njihovim delom.</p>
               <p>Bi pa želeli v Poslanski skupini Slovenske ljudske stranke opozoriti tudi na
                  nekatere, nekoliko nenavadne pretvorbe predlagatelja v točki spreminjanja
                  tolarskih zneskov v evre. Recimo, med tem ko je bila kazen za kršenje določenih
                  določil požarnega reda nekoč 300 tisoč tolarjev do milijona, je po novem predlogu
                  zakona od tisoč 300 do 10 tisoč evrov, nekateri manjši prekrški, za katere je bila
                  zagrožena kazen nekdanjih 50 tisoč slovenskih tolarjev, pa se bodo lahko kaznovali
                  kar v razponu od 300 do 2 tisoč evrov. Kljub inflaciji in ostalim dejavnikom
                  predvidevam, da milijon tolarjev še vedno težko pretvorimo v zdaj predlaganih 10
                  tisoč evrov. Razpon je vsekakor širši in manevrski prostor za izrekanje višine
                  kazni se je zagotovo povečal. Gre za dokaj velike razlike, ki jim v Slovenski
                  ljudski stranki sicer izrecno ne nasprotujemo, saj je prav, da se varovanje ljudi
                  pred požarom jemlje skrajno resno, bi pa pričakovali nekoliko konkretnejša
                  pojasnila o razlogih za takšne spremembe.</p>
               <p>V Poslanski skupini Slovenske ljudske stranke sicer izražamo upanje, da bo
                  sprejeti zakon s povečanjem konkurenčnosti prinesel tudi dvig kvalitete storitev,
                  saj je ta na področju varnosti pred požarom najpomembnejša. Hvala lepa.</p>
            </sp>
            <sp xml:id="SDZ5-Redna-24-2011-02-02.sp203">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine DeSUS naj bi predstavil gospod Joško Godec. <stage>(Ga ni.)</stage>
                  Poslanska skupina Slovenske nacionalne stranke ne bo predstavila stališča. Besedo
                  v imenu Poslanskega kluba LDS ima gospod Miran Jerič.</p>
            </sp>
            <sp xml:id="SDZ5-Redna-24-2011-02-02.sp204">

               <speaker>MIRAN JERIČ:</speaker>

               <p>Spoštovani podpredsednik Državnega zbora, predstavniki Vlade, kolegice poslanke,
                  kolegi poslanci!</p>
               <p>Pri spremembah in dopolnitvah Zakona o varstvu pred požarom gre za implementacijo
                  direktiv Evropskega parlamenta in Sveta o storitvah na notranjem trgu. Gre za
                  direktivo, ki ureja svobodo ustanavljanja in opravljanja storitev na območju držav
                  članic Evropske unije, evropskega gospodarskega prostora ali pa Švicarske
                  konfederacije. Direktiva se nanaša na opravljanje storitev, ki jih opravljajo
                  posamezne organizacije z namenom pridobitne dejavnosti. Kot je bilo obrazloženo na
                  Odboru za obrambo, so kar se tiče pristojnosti Ministrstva za obrambo že uskladili
                  vse potrebne predpise na področju varstva pred požarom. Res je, da je bil Zakon o
                  storitvah na notranjem trgu sprejet z namenom, da ne bi bilo treba spreminjati
                  vseh zakonov, na katere se nanaša omenjena direktiva, toda naknadno je bilo s
                  strani pristojnega ministrstva, to je Ministrstvo za gospodarstvo, ugotovljeno, da
                  bo vendarle treba spremeniti tudi nekatere področne zakone za celovito
                  implementacijo te direktive. Med njimi sta tako Zakon o varstvu pred požarom, kot
                  seveda tudi Zakon o varstvu pred utopitvami. Oba zakona se dopolnjujeta z določbo,
                  ki govori, da lahko v Sloveniji tudi tuja pravna ali fizična oseba opravlja
                  storitve na področju varstva pred požarom ali na področju varstva pred utopitvami.
                  Seveda pod pogojem, da izkaže izpolnjevanje pogojev za opravljanje tovrstnih
                  storitev v matični državi, torej v državi, v kateri ima sedež ta organizacija.
                  Direktiva o storitvah na notranjem trgu namreč v 16. členu od držav članic
                  zahteva, da se vzdržijo postavljanja lastnih zahtev do gostujočih ponudnikov
                  storitev, načeloma pa dopušča ohranjanje že uveljavljenih zahtev. Preverjanje
                  pogojev ter poklicno kvalifikacijo oseb bo v pristojnosti Uprave Republike
                  Slovenije za zaščito in reševanje, ki tudi upravlja upravno strokovne zadeve na
                  tem področju.</p>
               <p>Novela Zakona o varstvu pred požarom ne posega v upravljanje javne gasilske službe
                  oziroma se ne nanaša na vprašanja, ki jih ureja Zakon o gasilstvu. Pri spremembah
                  in dopolnitvah Zakona o varstvu pred požarom gre torej za minimalne spremembe, ki
                  so potrebne za implementacijo direktive, s katerimi se v Poslanskem klubu
                  Liberalne demokracije Slovenije strinjamo, zato bomo novelo zakona podprli.</p>
            </sp>
            <sp xml:id="SDZ5-Redna-24-2011-02-02.sp205">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>V imenu Poslanske skupine Nepovezanih poslancev je prijavljen gospod Andrej
                  Magajna. <stage>(Ga ni.)</stage> Stališče Poslanske skupine Socialnih demokratov bo predstavil
                  gospod Janez Kikelj.</p>
               <p>Izvolite.</p>
            </sp>
            <sp xml:id="SDZ5-Redna-24-2011-02-02.sp206">

               <speaker>JANEZ KIKELJ:</speaker>

               <p>Hvala lepa za besedo. Spoštovani gospod podpredsednik, gospod državni sekretar,
                  kolegici in kolegi!</p>
               <p>Pred nami je zakon o spremembah in dopolnitvah Zakona o varstvu pred požarom, ki
                  usklajuje obstoječi zakon z direktivo Evropskega parlamenta in Sveta o storitvah
                  na notranjem trgu, ki ureja ustanavljanje in čezmejno upravljanje storitev. Ker
                  prenos direktive v slovenski pravni red z lani sprejetim zakonom o storitvah na
                  notranjem trgu ni uredil vseh vprašanj, kar se je, žal, pokazalo šele po njegovem
                  sprejemu, vključeno s posebnostmi glede odločanja o upravnih postopkih, je zato
                  potrebna še ureditev v področnih predpisih. S sprejemom predlaganega zakona o
                  spremembah in dopolnitvah Zakona o varstvu pred požarom urejamo postopke za tuje
                  pravne in fizične osebe iz držav članic Evropske unije, evropskega gospodarskega
                  področja ali Švice, ki želijo v Republiki Sloveniji opravljati dejavnosti na
                  področju varstva pred požarom – pregledi, preizkusi, vzdrževalni sistemi, itd., ki
                  so določene z Zakonom o varstvu pred požarom.</p>
               <p>V Poslanski skupini Socialnih demokratov smo soglasni, da je predlagana sprememba
                  pomembna predvsem pri uveljavljanju načela nediskriminatornosti in sorazmernosti,
                  ki sta temeljna delovanja Evropske unije. Tako bodo odslej domači ponudniki
                  storitev izenačeni s tistimi, ki prihajajo iz držav članic Evropske unije ob
                  upoštevanju načela javnega interesa, zato pa zakon tudi določa pogoje za
                  opravljanje storitev na tem področju ter omogoča njihov nadzor.</p>
               <p>Poslanska skupina Socialnih demokratov bo predlagano novelo zakona o spremembah in
                  dopolnitvah Zakona o varstvu pred požarom seveda podprla.</p>
            </sp>
            <sp xml:id="SDZ5-Redna-24-2011-02-02.sp207">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Slovenske demokratske stranke bo predstavil gospod
                  Robert Hrovat.</p>
               <p>Izvolite.</p>
            </sp>
            <sp xml:id="SDZ5-Redna-24-2011-02-02.sp208">

               <speaker>ROBERT HROVAT:</speaker>

               <p>Hvala lepa za besedo, gospod podpredsednik. Spoštovani!</p>
               <p>Kot je bilo danes že večkrat povedano, govorimo o spremembah in dopolnitvah Zakona
                  o varstvu pred požarom. Gre za implementacijo direktive Evropskega parlamenta in
                  Sveta o storitvah na notranjem trgu. Omenjena direktiva Evropskega parlamenta
                  ureja svobodo ustanavljanja, opravljanja storitev na območju držav članic Evropske
                  unije. Torej govorimo o opravljanju storitev, ki jih opravljajo posamezne
                  organizacije z namenom pridobitne dejavnosti. V glavnem gre to za dopolnilno
                  dejavnost poklicnih gasilnih enot in seveda tudi drugih gospodarskih subjektov.
                  Zakon dopolnjujemo z določbo, da tudi pri nas, se pravi v Sloveniji, tuja pravna
                  in fizična oseba lahko opravlja storitve na področju varstva pred požarom. Gre za
                  pregledovanje in servisno vzdrževanje ročnih in prevoznih gasilnih aparatov,
                  pregledovanje in preskušanje vgrajenih sistemov aktivne požarne zaščite,
                  preizkušanje hidrantnega omrežja. To so dejavnosti, ki bodo sedaj v Sloveniji
                  dostopne tudi tujim fizičnim in pravim osebam. V zakonu, ki ga bomo obravnavali
                  kasneje, pa se ureja še varstvo pred utopitvami, členi so pravzaprav
                  identični.</p>
               <p>Novela Zakona o varstvu pred požarom in Zakona pred utopitvami ne posega v
                  upravljanje javne gasilske službe, zato v Slovenske demokratski stranki tem
                  manjšim spremembah na področju gasilstva ne bomo nasprotovali. Hvala.</p>
            </sp>
            <sp xml:id="SDZ5-Redna-24-2011-02-02.sp209">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. Ker matično delovno telo
                  ni sprejelo nobenega amandmaja, vlaganje amandmajev na zboru ni bilo mogoče, zato
                  zaključujem drugo obravnavo predloga zakona.</p>
               <p>O predlogu zakona bomo v skladu z časovnim potekom seje Državnega zbora glasovali
                  danes, pol ure po zaključeni 16. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>4. TOČKO DNEVNEGA REDA, TO JE NA PREDLOG ZAKONA O SPREMEMBAH
                     IN DOPOLNITVAH ZAKONA O VARSTVU PRED UTOPITVAMI.</title>
               </p>
               <p>Predlog zakona je v Državni zbor predložila Vlada. Za dodatno obrazložitev dajem
                  besedo mag. Borisu Balantu, državnemu sekretarju Ministrstva za obrambo.</p>
               <p>Izvolite.</p>
            </sp>
            <sp xml:id="SDZ5-Redna-24-2011-02-02.sp210">

               <speaker>MAG. BORIS BALANT:</speaker>

               <p>Hvala za besedo. Spoštovano predsedstvo, zbor!</p>
               <p>Tudi pri tej zakonski noveli, kot je bilo že predhodno omenjeno, gre za
                  implementacijo direktive Evropskega parlamenta in Sveta o storitvah na notranjem
                  trgu. Zakon o varstvu pred utopitvami dopolnjujemo z določbo, da pri nas tuja ali
                  fizična oseba iz držav članic Evropske unije ali iz evropskega gospodarskega
                  prostora ali iz Švicarske konfederacije lahko opravlja storitve na področju
                  varstva pred utopitvami, če izkaže, da v državi, v kateri ima svoj sedež,
                  izpolnjuje pogoje za opravljanje te dejavnosti. Gre za področje usposabljanja za
                  reševanje iz vode ter za reševanje iz vode na bazenskih in naravnih kopališčih
                  oziroma na divjih vodah. Pred začetkom opravljanja dejavnosti mora tuj ponudnik
                  storitev priglasiti Upravi Republike Slovenije za zaščito in reševanje, ki izda
                  ustrezna dovoljenja. Uprava pred prvim opravljanjem dejavnosti preveri tudi
                  poklicno kvalifikacijo oseb v skladu s predpisi, ki urejajo usposabljanje
                  reševalcev iz vode, in pogoje za pridobitev naziva reševalca iz vode, ker gre za
                  tako imenovano regulirano dejavnost in regulirane poklice, kot je na primer
                  reševalec iz vode.</p>
               <p>V druga vprašanja zakonskih določb varstva pred utopitvami omenjena direktiva ne
                  posega.</p>
               <p>Prav tako tudi v tem delu spoštovani zbor, predlagam, da dopolnitev Zakona o
                  varstvu pred utopitvami podprete in ga sprejmete. Hvala lepa.</p>
            </sp>
            <sp xml:id="SDZ5-Redna-24-2011-02-02.sp211">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Predlog zakona je obravnaval Odbor za obrambo kot matično delovno telo. Besedo
                  dajem predsedniku Jožefu Jerovšku.</p>
               <p>Izvolite.</p>
            </sp>
            <sp xml:id="SDZ5-Redna-24-2011-02-02.sp212">

               <speaker>JOŽEF JEROVŠEK:</speaker>

               <p>Še enkrat hvala lepa.</p>
               <p>Obrazložitve in poročilo je praktično popolnoma enako kot pri prejšnjem zakonu, le
                  da gre v tem primeru za Predlog zakona o spremembah in dopolnitvah Zakona o
                  varstvu pred utopitvami, ki ga je Državnemu zboru v obravnavo predložila Vlada
                  Republike Slovenije, odbor pa ga je obravnaval na prvem nadaljevanju 19. seje kot
                  matično delovno telo.</p>
               <p>Tudi ta zakon predstavlja implementacijo direktive Evropskega parlamenta in Sveta
                  o storitvah na notranjem trgu, ki je bila sprejeta leta 2006 in ureja
                  ustanavljanje čezmejno opravljanje storitev.</p>
               <p>Ker je bila obrazložitev na odboru popolnoma identična, kot ste jo pravkar
                  poslušali s strani državnega sekretarja, in ker k predlogu zakona niso bili
                  predloženi amandmaji, prav tako pa ni bilo nobene razprave, ker se članom odbora
                  zakon ni zdel problematičen, je Odbor za obrambo Državnemu zboru predlagal, da
                  Predlog zakon o spremembah in dopolnitvah Zakona o varstvu pred utopitvami sprejme
                  v predloženem besedilu. Hvala lepa.</p>
            </sp>
            <sp xml:id="SDZ5-Redna-24-2011-02-02.sp213">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Slovenske ljudske stranke bo predstavil gospod Gvido
                  Kres.</p>
               <p>Izvolite.</p>
            </sp>
            <sp xml:id="SDZ5-Redna-24-2011-02-02.sp214">

               <speaker>GVIDO KRES:</speaker>

               <p>Hvala za besedo, gospod podpredsednik. Spoštovane kolegice in kolegi, spoštovani
                  sekretar!</p>
               <p>Tudi ta zakon sledi uveljavitvi direktive o storitvah na notranjem trgu in to bo
                  povzročilo uveljavitev novega postopka za preverjanje izpolnjevanja pogojev
                  ponudnikov storitev na področju varstva pred utopitvami iz držav članic Evropske
                  unije, Evropskega gospodarskega prostora in Švicarske konfederacije, ki bodo
                  želeli te storitve opravljati na območju Republike Slovenije. Poleg omogočenega
                  čezmejnega ustanavljanja ponudnikov storitev po elektronski poti bo omogočala tudi
                  izvedbo vseh postopkov in formalnosti, ki jih morajo opraviti ponudniki storitev
                  za pridobitev dovoljenja. Omogočeno bo tudi elektronsko vodenje postopkov v
                  celoti.</p>
               <p>Pomembna novost direktive je po mnenju Poslanske skupine Slovenske ljudske stranke
                  tudi čezmejno upravno sodelovanje, ki države članice zavezuje k nadzoru nad
                  ponudniki storitev, kadar pride do suma neustreznega ravnanja ponudnika. V
                  Poslanski skupini Slovenske ljudske stranke vidimo to kot napredek in izražamo
                  pričakovanje, da bo ta sprememba močno olajšala vodenje postopkov in tudi
                  pozitivno vplivala na odpravo administrativnih ovir ter na dvig kvalitete teh
                  storitev. Te postopke bo vodila Uprava Republike Slovenije za zaščito in reševanje
                  v okviru enotnega sistema za prosto ustanavljanje ponudnikov storitev in prosto
                  čezmejno opravljanje storitev predpisanega z Zakonom o storitvah na notranjem
                  trgu. Tudi na tem mestu v Slovenski ljudski stranki opozarjamo na pomembnost
                  funkcije nadzora in ustrezne preverbe novih ponudnikov teh storitev. Trenutno
                  sicer nimamo podatkov o tem, kakšno bo zanimanje za opravljanje teh storitev, in
                  poročilo o tem bi bilo zanimivo videti v prihodnjih letih. Namreč, podatki o tem,
                  koliko storitvenih podjetij tudi na področju varnosti se odloča za nastop na našem
                  trgu, bi bil dober signal, koliko smo pravzaprav konkurenčni na tem področju.</p>
               <p>Poslanska skupina Slovenske ljudske stranke bo predlog zakona v takšni obliki
                  podprla. Hvala lepa.</p>
            </sp>
            <sp xml:id="SDZ5-Redna-24-2011-02-02.sp215">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanskega kluba LDS bo predstavil gospod Miran Jerič.</p>
            </sp>
            <sp xml:id="SDZ5-Redna-24-2011-02-02.sp216">

               <speaker>MIRAN JERIČ:</speaker>

               <p>Hvala za besedo, spoštovani podpredsednik Državnega zbora. Spoštovana predstavnika
                  Vlade, kolegica poslanka, kolegi poslanci!</p>
               <p>Tudi pri spremembi Zakona o varstvu pred utopitvami gre za implementacijo
                  direktive Evropskega parlamenta in Sveta o storitvah na notranjem trgu, ki je bila
                  sprejeta leta 2006 in ureja ustanavljanje in čezmejno opravljanje storitev.
                  Republika Slovenija je direktivo o storitvah na notranjem trgu prenesla v svoj
                  pravni red s sprejetjem Zakona o storitvah na notranjem trgu. Ker pa Zakon o
                  storitvah na notranjem trgu določenih vprašanj ni uredil po posameznih dejavnosti,
                  je treba temeljna vprašanja v zvezi z direktivo urediti še v nekaterih področnih
                  predpisih. Zato se s predlogom Zakona o varstvu pred utopitvami ureja postopek za
                  tuje pravne in fizične osebe iz držav članic Evropske unije iz evropskega
                  gospodarskega prostora ali Švicarske konfederacija, ki želijo v Republiki
                  Sloveniji opravljati dejavnosti na področju varstva pred utopitvami. Gre za
                  usposabljanje za reševanje iz vode ter reševanje iz vode na bazenskih in naravnih
                  kopališčih ter na naših divjih vodah. S spremembo bodo fizične in pravne osebe iz
                  držav članic Evropske unije ali iz evropskega gospodarskega prostora ali Švicarske
                  konfederacije izenačene z domačimi ponudniki teh storitev. Določeno storitev bodo
                  lahko opravljale pod pogoji določenimi v zakonu v primeru, če izkažejo, da tudi v
                  državi, kjer imajo svoj sedež, izpolnjuje pogoje za opravljanje dejavnosti na
                  področju varstva pred utopitvami. Za preverjanje izpolnjevanja pogoja za
                  opravljanje teh dejavnosti bo pristojna Uprava Republike Slovenije za zaščito in
                  reševanje. Pred prvim opravljanjem dejavnosti bo preverila, ali v tujini
                  pridobljena poklicna kvalifikacija oseb tako po vsebini kot tudi po znanju ustreza
                  zahtevani poklicni kvalifikaciji pridobljeni v Republiki Sloveniji. Gre za manjše
                  spremembe zakona, s katerimi se vsebinsko ne posega v določbe, ureja se zgolj
                  postopek, ki bo tudi tujim ponudnikom pod določenimi pogoji omogočil opravljanje
                  storitev na področju varstva pred utopitvami.</p>
               <p>V Poslanskem klubu Liberalne demokracije Slovenije bomo zato Predlog zakona o
                  spremembah in dopolnitvah Zakona o varstvu pred utopitvami podprli.</p>
            </sp>
            <sp xml:id="SDZ5-Redna-24-2011-02-02.sp217">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Za predstavitev stališča Poslanske skupine nepovezanih poslancev je prijavljen
                  gospod Andrej Magajna, ki ga ni. Stališče Poslanske skupine Socialnih demokratov
                  bo predstavil gospod Janez Kikelj.</p>
            </sp>
            <sp xml:id="SDZ5-Redna-24-2011-02-02.sp218">

               <speaker>JANEZ KIKELJ:</speaker>

               <p>Gospod podpredsednik, gospod državni sekretar s sodelavci, kolegice in kolegi!</p>
               <p>Kot je že prej povedal državni sekretar in za njim ponovil predsednik Odbora za
                  obrambo, gre za skoraj identičen zakon, kot je bil prejšnji, le da ta govori o
                  varstvu pred utopitvami. Bistvo je to, da se usklajujemo z evropsko direktivo
                  oziroma direktivo Evropskega parlamenta o storitvah na notranjem trgu. Kot sem že
                  prej rekel, razlika je v tem, da govorimo sedaj o varstvu pred utopitvami. Domači
                  ponudniki storitev bodo sedaj izenačeni s tujimi.</p>
               <p>Poslanska skupina Socialnih demokratov bo predlagano novelo zakona podprla.</p>
            </sp>
            <sp xml:id="SDZ5-Redna-24-2011-02-02.sp219">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin.</p>
               <p>Ker k predlogu zakona matično delovno telo ni sprejelo nobenega amandmaja, tudi na
                  zboru amandmajev ni bilo mogoče vlagati, zato zaključujem drugo obravnavo predloga
                  zakona.</p>
               <p>Odločanje o predlogu zakona bomo opravili v skladu s časovnim potekom seje zbora
                  po zaključeni 16. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>16. TOČKO DNEVNEGA REDA – PREDLOG ZAKONA O SPREMEMBAH IN
                     DOPOLNITVAH ZAKONA O OBRAMBI</title>
               </p>
               <p>Predlog zakona je v obravnavo zboru predložila skupina sedmih poslank in
                  poslancev, s prvopodpisanim Francom Jurijem. Predlog zakona je na 17. seji odbora
                  28. 10. 2010 in na 1. nadaljevanju 19. seje odbora 19. 1. 2011 obravnaval matični
                  Odbor za obrambo. Ker po končani razpravi odbor členov predloga zakona ni sprejel,
                  je bila druga obravnava predloga zakona na seji delovnega telesa končana.</p>
               <p>Besedo dajem predstavnikom poslanskih skupin za predstavitev stališč. Besedo ima
                  mag. Franc Žnidaršič v imenu Poslanske skupine nepovezanih poslancev.</p>
            </sp>
            <sp xml:id="SDZ5-Redna-24-2011-02-02.sp220">

               <speaker>MAG. FRANC ŽNIDARŠIČ:</speaker>

               <p>Spoštovani gospod podpredsednik, spoštovani predstavniki ministrstva, kolegice in
                  kolegi!</p>
               <p>Poslanska skupina nepovezanih poslancev obžaluje, da je bil zakonodajni postopek v
                  okviru razprave na Odboru za obrambo glede tega zakona končan. Moram povedati, da
                  soglašamo z intenco zakona, ki naj omogoči Državnemu zboru pravico in dolžnost, da
                  soodloča o tem, ali bomo napotili naše vojake oziroma našo vojsko z vso opremo v
                  tuje dežele tudi takrat, kadar tam ne teče ne naša obrambna ne kakšna druga vojna,
                  kot je to, denimo, danes v Afganistanu. Tako da nam je žal, da je zakonodajni
                  postopek končan. Če bi nas kdo vprašal, ali bi sopodpisali ponovno vložitev zakona
                  s podobnim namenom, bi ga naša poslanska skupina v celoti in soglasno podprla.
                  Hvala lepa.</p>
            </sp>
            <sp xml:id="SDZ5-Redna-24-2011-02-02.sp221">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Socialnih demokratov bo predstavil gospod Janez
                  Kikelj.</p>
            </sp>
            <sp xml:id="SDZ5-Redna-24-2011-02-02.sp222">

               <speaker>JANEZ KIKELJ:</speaker>

               <p>Spoštovani gospod podpredsednik, gospod državni sekretar, kolegice in kolegi!</p>
               <p>Pred nas je prišla novela Zakona o spremembah in dopolnitvah Zakona o obrambi, o
                  kateri pa danes žal ne bomo ne razpravljali ne glasovali, saj na Odboru za obrambo
                  ni dobila zadostne dvotretjinske podpore članic in članov.</p>
               <p>Socialni demokrati smo z naklonjenostjo prisluhnili predlagateljem novele in jo
                  ves čas tudi aktivno podpirali. Želeli smo, da se zakonsko določi vodenje takšne
                  politike, ki bo povečala vlogo Državnega zbora Republike Slovenije pri pošiljanju
                  pripadnikov Slovenske vojske in drugih državnih organov Republike Slovenije v
                  mednarodne misije predvsem prek široke politične podpore v okviru našega zbora.
                  Evropska unija se postopoma bolj aktivno vključuje v aktivnosti, povezanez
                  mednarodno varnostjo, Nato pa načrtuje več operacij izven ozemlja svojih članic,
                  tudi OZN povečuje število mirovnih operacij. Sodelovanje Slovenije na misijah se
                  povečuje iz leta v leto tako po številu pripadnikov kot po nalogah, ki jih tam
                  opravljajo. Slovenija je kot članica prej omenjenih organizacij zavezana k
                  spoštovanju pogodb in obveznosti, ki iz članstva izhajajo, zlasti na področju
                  prizadevanja za ohranjanje mednarodnega miru in stabilnosti. Republika Slovenija
                  se je odločila za večjo vlogo v mednarodni skupnosti pri kriznem upravljanju, s
                  čimer se je povečala tudi uporaba naših varnostnih sil. Vlada je v aprilu 2009
                  sprejela sklep, ki pravi, citiram, "v postopku odločanja namero o napotitvi
                  pripadnikov Slovenske vojske, civilnih strokovnjakov ali vključitvi civilnih
                  zmogljivosti v novo mednarodno operacijo ali misijo Vlada Republike Slovenije
                  pošlje v seznanitev pristojnim delovnim telesom Državnega zbora Republike
                  Slovenije". To je bil prvi in pomemben korak, ki ga je izvršilna oblast pod
                  vodstvom sedanjega predsednika Vlade Boruta Pahorja napravila, da v postopke
                  odločanja vključi, pa čeprav za enkrat le s seznanitvijo pristojnih delovnih teles
                  Državnega zbora, tudi Državni zbor. Do takrat je o vseh napotitvah razpravljala in
                  sprejemala sklepe izključno Vlada, kar pa v demokratični družbi ni najboljša
                  rešitev. Že takrat so javnost, civilna družba in nekatere poslanke in poslanci
                  izrazili željo in nujo, da Državni zbor v postopkih dobi še večjo veljavo, vsaj z
                  možnostjo obravnave namere o napotitvi in podajanja soglasja k temu. S tem bi
                  dosegli širši politični in družbeni konsenz pri obravnavi omenjene tematike.
                  Mnenje je podal tudi predsednik Republike dr. Danilo Türk, ki je podprl večjo
                  vlogo Državnega zbora. To bi lahko dosegli tudi s sprejetjem novega zakona o
                  obrambi.</p>
               <p>Poslanke in poslanci so se pa odločili, da vsaj za del zakona, ki govori o
                  odločanju o napotitvah, sami predlagajo novelo Zakona o obrambi, ki je bila
                  usklajena tudi z Ministrstvom za obrambo. Predlagana novela govori, da po
                  najavljeni nameri Vlade Državni zbor opravi razpravo in poda svoje soglasje k
                  nameri, odločitev pa na koncu sprejme Vlada. Opozicijski poslanci so nam očitali,
                  da je to gnili kompromis med vladnimi strankami in Vlado, da je vse skupaj le
                  politični blef. Socialni demokrati menimo, da kompromis ni nikoli gnil. Kompromis
                  vedno sledi kot zaključek nekih pogovorov, dogovorov. Konec koncev je tudi sestava
                  tega Državnega zbora nek rezultat vseljudskega kompromisa, ki je bil sprejet z
                  uradnimi volitvami. Verjamem, da ne boste rekli, da je tudi ta kompromis gnil.
                  Politični blef pa je to, kar opozicija počne, ko vehementno razglaša, kako podpira
                  slovensko dejavnost v mednarodnih operacijah in jo skrbi za varnost pripadnikov
                  naših sil, obenem pa s svojo nepodporo noveli zakona ne želi sprejeti odgovornosti
                  poslancev za soodločanje pri napotitvah na misije. Hvala.</p>
            </sp>
            <sp xml:id="SDZ5-Redna-24-2011-02-02.sp223">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Slovenske demokratske stranke bo predstavil gospod
                  Jožef Jerovšek.</p>
            </sp>
            <sp xml:id="SDZ5-Redna-24-2011-02-02.sp224">

               <speaker>JOŽEF JEROVŠEK:</speaker>

               <p>Hvala lepa, gospod podpredsednik. Predstavniki Vlade, kolegice in kolegi!</p>
               <p>V zvezi s predlogom spremembe Zakona o obrambi, katerega procedura se je zaradi
                  nezadostne podpore končala na Odboru za obrambo, v Poslanski skupini SDS
                  poudarjamo, da vse skozi namenjamo veliko pozornost sodelovanja Republike
                  Slovenije v mednarodni skupnosti, napotitev slovenskih vojakov v mirovne misije na
                  podlagi resolucije Varnostnega sveta OZN ali na podlagi zavezništev, ki jim
                  Slovenija pripada. Na podlagi veljavnega zakona o obrambi o napotitvah slovenskih
                  vojakov v katero koli mirovno misijo, odloča Vlada Republike Slovenije. Ta mandat
                  je Vladi podelil Državni zbor. Seveda pa se tudi mi zavzemamo za čim boljšo
                  koordinacijo med Državnim zborom in Vlado in za stalni nadzor izvajanja vladnih
                  odločitev na podlagi transparentnega poročanja Vlade. Sedanja rešitev, ki je
                  najbolj pogosto v rabi tudi v drugih zavezniških državah, predvideva kompetentno
                  odločanje kompetentne vlade. Ker sedanja vlada očitno nima zaupanja vseh svojih
                  vladnih poslancev, je skupina poslancev iz treh vladnih strank, s prvopodpisanim
                  Francom Jurijem v proceduro poslala Predlog zakona o spremembah in dopolnitvah
                  Zakona o obrambi, v katerem predvidevajo pridobivanje soglasja Državnega zbora o
                  napotitvi Slovenske vojske v tuje države. Predlagatelji so v obrazložitvi
                  navajali, da želijo omogočiti širšo razpravo o prispevkih, koristih pa tudi
                  posledicah sodelovanja Slovenske vojske v misijah ter s tem dosego širšega
                  političnega konsenza. Ker je predlog zakona skoraj popolna kopija predloga, ki so
                  ga v letu 2006 v obravnavo vložili takrat opozicijski poslanci istih strank, je
                  seveda predlog naletel na enake argumente o nejasnosti in nekonsistentnosti, na
                  podlagi katerih je bil že takrat zavrnjen. V Poslanski skupini Slovenske
                  demokratske stranke smo pristaši jasnih in čistih rešitev, še posebej na
                  državotvornih področjih, zato ne zavračamo razprave o drugačni odgovornosti ali
                  pristojnosti Državnega zbora, še posebej v razmerah, ko Vlada za svoje odločitve
                  ne uživa zaupanja lastnih poslancev. Vendar pa predloženi predlog zakona ni
                  ponujal pozitivne rešitve, služil je povsem drugim interesom. Pri obravnavi je
                  ministrica za obrambo zato pravilno ugotovila, da gre za nekonsistenten zakon, pri
                  katerem sta si spremembi dveh členov, in sicer 82. in 84. člena Zakona o obrambi v
                  nasprotju eden z drugim. Tudi stališča vrhovnega komandanta in predsednika
                  republike do predloga zakona so si ministrica in predlagatelji razlagali povsem
                  nasprotno. Ni jasno, ali mora Vlada dobiti predhodno odobritev ali naknadno
                  soglasje. Te dileme niso razrešili niti naknadno vloženi, tako imenovani
                  kompromisni amandmaji, za katere smo v opoziciji ugotovili, da predstavljajo gnil
                  kompromis, katerega žrtev bi bila država. Amandmaji so sicer predvidevali, da
                  Državni zbor daje predhodno soglasje k predlogu Vlade k napotitvam Slovenske
                  vojske na mednarodno operacijo oziroma misijo ali za predčasno prenehanje
                  sodelovanja v taki misiji, vendar se je že pri sami obravnavi pokazalo, da se
                  takšno soglasje ne šteje za nujno zavezujoče, zato bi sprejetje takšne rešitve
                  pomenilo impotenco države. Da je pri celotni operaciji šlo predvsem za
                  znotrajkoalicijske obračune in pritisk na Vlado glede sodelovanja v mirovni misiji
                  v Afganistanu oziroma politično všečno poziranje nekaterih poslancev pred
                  javnostjo, je na zadnji seji Odbora za zunanjo politiko prostodušno potrdil in
                  priznal tudi prvopodpisani Franco Juri, ki je dejal, da bodo v Zaresu sedaj
                  pripravili zakon, ki bo imel čiste in jasne rešitve – sedanji jih ni imel, to je
                  priznal – glede pristojnosti med Državnim zborom in Vlado. Očitno je tudi, da je
                  predlog zakona nastal v povezavi s peticijo Ukinimo vojsko, izstopimo iz Nata.</p>
               <p>V poslanski skupini zato poudarjamo, da sta državotvorni resor obrambe in zakona o
                  obrambi preveč resni področji, ki ne smeta biti predmet nabiranja dnevnopolitičnih
                  točk s političnim blefom v režiji dela vladne koalicije. Iz navedenih razlogov
                  predloga zakona oziroma njegovih členov tudi nismo mogli podpreti, čeprav si
                  želimo veliko stopnjo političnega konsenza o odločitvah o sodelovanju v kriznih
                  operacijah in mirovnih misijah. Hvala lepa.</p>
            </sp>
            <sp xml:id="SDZ5-Redna-24-2011-02-02.sp225">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Zares bo predstavil gospod Tadej Slapnik.</p>
            </sp>
            <sp xml:id="SDZ5-Redna-24-2011-02-02.sp226">

               <speaker>TADEJ SLAPNIK:</speaker>

               <p>Spoštovani!</p>
               <p>Naj na začetku izrazimo obžalovanje in razočaranje Poslanske skupine Zares – nova
                  politika nad nesprejetjem sprememb zakona o obrambi, do katerega je prišlo že na
                  sami seji matičnega odbora. V Poslanski skupini Zares – nova politika si že skoraj
                  dve leti prizadevamo za večjo vlogo Državnega zbora pri odločitvah Vlade o
                  napotitvah Slovenske vojske na krizna žarišča oziroma na mednarodne misije v
                  tujino. Po dolgotrajnih usklajevanjih z Ministrstvom za obrambo in tudi za samo
                  Ministrstvo za obrambo smo končno le prišli do ustreznih zaključkov. Žal pa so se
                  opozicijski poslanci na samem Odboru za obrambo odločili, da odločitve ne
                  podprejo. S tem so po našem mnenju onemogočili še kako pomembno soodločanje
                  Državnega zbora o odločitvah Vlade glede napotitev Slovenske vojske na krizna
                  žarišča po svetu. Pri vsem tem pa želimo poudariti, da je s tem onemogočena tudi
                  širša javna in politična razprava o samih nalogah Slovenske vojske. Pobalinske in
                  nedostojne so tudi ocene kompromisa s strani poslanca SDS za gnili kompromis
                  oziroma politični blef. Resnica je ravno obratna, saj SDS s svojim ravnanjem
                  dejansko politično blefira in s tem še naprej omogoča okrnjeno vlogo parlamenta.
                  Naj spomnim na samo definicijo parlamenta. Parlament je politično demokratično
                  telo, ki združuje posameznike, izvoljene s strani ljudstva, da odločajo v njegovem
                  imenu.</p>
               <p>V Poslanski skupini Zares – nova politika smo prepričani, da bi v imenu ljudstva
                  Državni zbor moral imeti pomembno vlogo tudi pri samem odločanju o napotitvah
                  naših vojakov na misije v tujini. In kaj so spremembe zakona sploh prinašale?
                  Opredelile so, da Državni zbor Republike Slovenije določa vrsto, obseg in druge
                  praviloma večletne usmeritve za sodelovanje države, zlasti Slovenske vojske in
                  drugih obrambnih ter civilnih zmogljivosti v mednarodnih operacijah in misijah pri
                  izvrševanju obveznosti, prevzetih v mednarodnih organizacijah oziroma z
                  mednarodnimi pogodbami, ter da Državni zbor Republike Slovenije daje predhodno
                  soglasje k predlogom Vlade za napotitev Slovenske vojske v mednarodno operacijo
                  ali misijo, predčasnem prenehanju sodelovanja v določeni mednarodni operaciji ali
                  misiji oziroma če se bistveno spremeni namen ali obseg določene mednarodne
                  operacije ali misije. Na podlagi nasprotovanja opozicijskih poslancev, žal,
                  ostajajo vse odločitve o napotitvah Slovenske vojske na misije tudi v prihodnje
                  izključno v pristojnosti Vlade.</p>
               <p>V Poslanski skupini Zares – nova politika se bomo še naprej zavzemali za rešitve,
                  ki bodo zagotovile parlamentu večjo vlogo pri odločanju o napotitvah slovenskih
                  vojakov na krizna žarišča. Sledili bomo demokratičnim načelom, ki zagotavljajo
                  najširšo legitimnost odločitev, ki vključujejo delovanje najmočnejšega
                  represivnega instrumenta, ki ga ima Republika Slovenija – Slovensko vojsko.</p>
            </sp>
            <sp xml:id="SDZ5-Redna-24-2011-02-02.sp227">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Slovenske ljudske stranke bo predstavil gospod Gvido
                  Kres.</p>
            </sp>
            <sp xml:id="SDZ5-Redna-24-2011-02-02.sp228">

               <speaker>GVIDO KRES:</speaker>

               <p>Hvala za besedo, gospod podpredsednik. Spoštovane kolegice in kolegi, spoštovani
                  gospod sekretar!</p>
               <p>Sedanji zakon o obrambi resnično potrebuje spremembe predvsem v smeri usklajevanja
                  z dejanskim stanjem na obrambnem področju, usklajevanja z novo resolucijo, zakonom
                  o vojski in podobno. Predlagatelji zakona o obrambi, ki bi resnično želeli
                  izraziti podporo delovanju Slovenske vojske in tudi njenemu delovanju v
                  mednarodnih operacijah in misijah, bi morali predvsem celovito proučiti sedanji
                  obrambni sistem, njegove sedanje lastnosti, lastnosti delovanja sistema znotraj
                  Nata in EU ter operativne potrebe delovanja vojaških enot v mednarodnih operacijah
                  predvsem v delu, ki se nanaša na vse nacionalne omejitve, ki jih Slovenska vojska
                  in prek nje tudi Vlada Republike Slovenije na tem področju že ima. Vprašanje je,
                  ali je sodelovanje v mednarodnih operacijah zgolj politična odločitev, ali ima
                  stroka tudi kaj prstov vmes. Čeprav naj bi bilo to bolj demokratično in odgovorno
                  ter bi zagotavljalo nekakšen širši konsenz, smo v Slovenski ljudski stranki
                  prepričani, da gre na tem mestu predvsem za vprašanja, ki jih mora reševati
                  strokovna podpora delovanju vojske. S takšnim ukrepom, kot ga predlaga ta novela
                  zakona, o kateri govorimo, bi se omogočilo predvsem veliko govoričenja,
                  politiziranja in demagogije v razpravah Državnega zbora izven konteksta vseh zavez
                  in obveznosti Slovenije do mednarodne skupnosti. Ta tema okoli Slovenske vojske bi
                  se pogosto odpirala, vse skupaj pa bi v javnosti odmevalo negativno in tako
                  dolgoročno lahko škodilo tudi ugledu in optimalnemu razvoju Slovenske vojske v
                  prihodnosti.</p>
               <p>Trenutni Predlog zakona o spremembah in dopolnitvah Zakona o obrambi bi glede na
                  zapisano zagotovo upočasnil in operativno onemogočal delovanje Slovenske vojske v
                  mednarodnih operacijah in misijah. Navidezna demokratičnost bi v tem primeru
                  dejansko časovno ohromila delovanje Vlade Republike Slovenije na obrambnem
                  področju, vse bolj ali manj z namenom, da se v določeni zadevi – in še bolj o
                  njenih predlagateljih, veliko govori, njen namen pa zagotovo ni podpora delovanju
                  obrambnega oziroma vojaškega sistema v mednarodnih operacijah in misijah. Zaradi
                  narave dela bi morala biti tako zunanji kot obrambni minister najbolj seznanjena s
                  trenutnimi razmerami, potrebami in odločitvami v Evropski uniji in v Natu, ob tem
                  da predvidevamo, da imata oba ministra po uradni dolžnosti tudi največ tekočih
                  informacij in najustreznejšo strokovno podporo. Pravočasnost in odzivnost sta dve
                  ključni zahtevi delovanja v mednarodnih operacijah in misijah, ki sta resnici na
                  ljubo trenutno najpomembnejši aktivnosti na našem obrambnem področju. Predlagani
                  zakon pa bi na nek način DZ spremenil v, če se nekoliko ironično izrazim,
                  vrhovnega poveljnika vojske brez kakršnekoli strokovne podpore. Naj ob tem
                  opozorim, da še zdaj v Slovenski ljudski stranki ne vidimo nobene omejitve znotraj
                  strankarsko in koalicijsko razpravo o mednarodnih operacijah in misijah in
                  usklajevanju stališč.</p>
               <p>V primeru tega predloga zakona v Poslanski skupini Slovenske ljudske stranke
                  menimo, da gre za nezaupanjem med koalicijskimi partnerji in za nezaupanje med
                  samimi člani posamezne stranke. Če predlagatelji menijo, na primer, da mednarodna
                  operacija v Afganistanu ni potrebna, kar je verjetno tudi vzrok predlaganih
                  sprememb tega zakona, velja spomniti na datum, ko se je ta operacija začela.
                  Predlagatelji so bili v večinoma člani strank, ki so potrjevale napotitev v
                  Afganistan. Smiselno pa je, da začeto nalogo v Afganistanu temeljito opravimo, ni
                  pa sprejemljiva, še manj pa odgovorna, zamisel, da se tako rekoč čez noč in brez
                  načrta umaknemo iz te operacije. Ne glede na trenutno nekoliko negativno javno
                  mnenje, če računamo na to, da bodo tudi druge članice zavezništva kaj storile za
                  nas, imamo tudi mi možnost in dolžnost do njih. Če zaključim. Prav o vsakem
                  detajlu pri vodenju te države ne moremo razpravljati v parlamentu. Ta vlada je
                  dobila mandat tudi za vodenje vojaške politike in zato prevzema polno odgovornost
                  še najbolj pred državljankami in državljani.</p>
               <p>Spoštovani predlagatelji, tudi na tem mestu velja tista simbolna primerjava, ki
                  smo jo v SLS že večkrat ponovili, če dvomite v kakovost svojega nogometnega
                  moštva, ne spreminjajte pravil iger, naredite nekaj za izboljšanje sedanjega
                  stanja. Hvala lepa. </p>
            </sp>
            <sp xml:id="SDZ5-Redna-24-2011-02-02.sp229">

               <speaker>PODPREDSEDNIK MIRAN POTRČ:</speaker>

               <p>Hvala.</p>
               <p>Končali smo s predstavitvijo stališč poslanskih skupin. V skladu z razlago
                  Komisije za poslovnik z dne 9. decembra 2010 Državni zbor ugotavlja, da je
                  zakonodajni postopek o predlogu zakona končan.</p>
               <p>S tem zaključujem to točko dnevnega reda in prekinjam 24. sejo zbora.</p>
               <p>Obveščen sem, da sedaj v tem času poteka posvet vseh vodij poslanskih skupin in
                  predsednikov strank, ki so poslanke in poslanci, pri predsedniku Vlade. Vsi imamo
                  interes, da se vprašanje, ki je na dnevnem redu, to je arhivsko gradivo in njegova
                  objava, uredi na ustrezen način, zato mi dovolite, da kot predsedujoči odredim, da
                  glasovanja ne bomo nadaljevali čez pol ure, ampak ob 16. uri.</p>
               <p>Glasovanje bo ob 16. uri, ko bo nadaljevanje seje Državnega zbora. Hvala lepa.</p>
               <stage>(Seja je bila prekinjena ob 14.41 in se je nadaljevala ob 16. uri.)</stage>
            </sp>
            <sp xml:id="SDZ5-Redna-24-2011-02-02.sp230">

               <speaker>PREDSEDNIK DR. PAVEL GANTAR:</speaker>

               <p>Spoštovane kolegice poslanke in kolegi poslanci, gospe in gospodje!</p>
               <p>Prehajamo na glasovanje Državnega zbora o predlogih odločitev. Poslanke in
                  poslance prosim, da preverite delovanje glasovalnih naprav. <title>Nadaljujemo s
                     prekinjeno 17. točko dnevnega reda to je z drugo obravnavo Predloga zakona o socialnem podjetništvu, v okviru rednega postopka</title>
               </p>
               <p>Prehajamo na odločanje o vloženih amandmajih. Odločamo o amandmaju Poslanske
                  skupine SLS k 2. členu. Opozarjam, amandma je vsebinsko povezan z amandmaji istega
                  predlagatelja k 4., 8., 12., 14., 15., 18. in 28. členu. Če ta amandma ne bo
                  sprejet, so navedeni amandmaji brezpredmetni.</p>
               <p>Glasujemo. Glasovanje teče. Navzočih je 64 poslank in poslancev, za je glasovalo
                  23, proti 40.</p>
               <p><stage>(Za je glasovalo 23.)</stage> <stage>(Proti 40.)</stage></p>
               <p>Ugotavljam, da amandma ni sprejet.</p>
               <p>Odločamo o amandmaju poslanskih skupin SD, Zares, DeSUS in LDS k 2. členu.</p>
               <p>Glasujemo. Glasovanje teče. Navzočih je 64 poslank in poslancev, za je glasovalo
                  45, proti 1.</p>
               <p><stage>(Za je glasovalo 45.)</stage> <stage>(Proti 1.)</stage></p>
               <p>Ugotavljam, da je amandma sprejet.</p>
               <p>Prvi amandma k 4. členu je brezpredmeten.</p>
               <p>Odločamo o drugem amandmaju Poslanske skupine SLS k 4. členu. Glasujemo. Navzočih
                  je 65 poslank in poslancev, za je glasovalo 25, proti 37.</p>
               <p><stage>(Za je glasovalo 25.)</stage> <stage>(Proti 37.)</stage></p>
               <p>Ugotavljam, da amandma ni sprejet.</p>
               <p>Prehajamo na 5. člen. Odločamo o prvem amandmaju poslanskih skupin SD, Zares,
                  DeSUS in LDS k 5. členu. Če bo ta amandma sprejet, bo amandma Poslanske skupine
                  SLS k istemu členu brezpredmeten, pod številko 2.</p>
               <p>Glasujemo. Navzočih je 64 poslank in poslancev, za je glasovalo 44, proti
                  nihče.</p>
               <p><stage>(Za je glasovalo 44.)</stage> <stage>(Proti nihče.)</stage></p>
               <p>Ugotavljam, da je amandma sprejet. Kot rečeno, je amandma SLS pod številko 2
                  brezpredmeten.</p>
               <p>Odločamo še o tretjem amandmaju k 5. členu, to je amandma Poslanske skupine SLS,
                  ki ga imate v pregledu pod številko 3.</p>
               <p>Glasujemo. Navzočih je 65 poslank in poslancev, za je glasovalo 24, proti 39.</p>
               <p><stage>(Za je glasovalo 24.)</stage> <stage>(Proti 39.)</stage></p>
               <p>Ugotavljam, da amandma ni sprejet.</p>
               <p>Odločamo še o amandmaju Poslanske skupine SLS k 5. členu, ki je v pregledu
                  amandmajev pod zaporedno številko 4.</p>
               <p>Glasujemo. Navzočih je 65 poslank in poslancev, za je glasovalo 25, proti 38.</p>
               <p><stage>(Za je glasovalo 25.)</stage> <stage>(Proti 38.)</stage></p>
               <p>Ugotavljam, da amandma ni sprejet.</p>
               <p>Prehajamo na 6. člen in amandmaju poslanskih skupin SD, Zares, DeSUS in LDS k temu
                  členu.</p>
               <p>Glasujemo. Navzočih je 65 poslank in poslancev, za je glasovalo 45, proti 4.</p>
               <p><stage>(Za je glasovalo 45.)</stage> <stage>(Proti 4.)</stage></p>
               <p>Ugotavljam, da je amandma sprejet.</p>
               <p>Odločamo o amandmaju poslanskih skupin SD, Zares, DeSUS in LDS k 8. členu, ki je v
                  pregledu amandmajev pod zaporedno številko 2.</p>
               <p>Glasujemo. Navzočih je 65 poslank in poslancev, za je glasovalo 45, proti 5.</p>
               <p><stage>(Za je glasovalo 45.)</stage> <stage>(Proti 5.)</stage></p>
               <p>Ugotavljam, da je amandma sprejet.</p>
               <p>Prehajamo na odločanje o amandmaju poslanskih skupin SD, Zares, DeSUS in LDS k 9.
                  členu.</p>
               <p>Glasujemo. Navzočih je 64 poslank in poslancev, za je glasovalo 45, proti 2.</p>
               <p><stage>(Za je glasovalo 45.)</stage> <stage>(Proti 2.)</stage></p>
               <p>Ugotavljam, da je amandma k 9. členu sprejet.</p>
               <p>Prehajamo na 10. člen. Odločamo o amandmaju Poslanske skupine SLS k 10. členu.</p>
               <p>Glasujemo. Navzočih je 64 poslank in poslancev, za je glasovalo 24, proti 38.</p>
               <p><stage>(Za je glasovalo 24.)</stage> <stage>(Proti 38.)</stage></p>
               <p>Ugotavljam, da amandma ni sprejet.</p>
               <p>Prehajamo na 11. člen. Odločamo o amandmaju poslanskih skupin SD, Zares, DeSUS in
                  LDS k 11. členu.</p>
               <p>Glasujemo. Navzočih je 66 poslank in poslancev, za je glasovalo 44, proti 2.</p>
               <p><stage>(Za je glasovalo 46.)</stage> <stage>(Proti 2.)</stage></p>
               <p>Ugotavljam, da je amandma sprejet.</p>
               <p>Amandma k 12. členu je brezpredmeten.</p>
               <p>Pri 14. členu je prvi amandma poslanske skupine SLS brezpredmeten. Odločamo o
                  drugem amandmaju k 14. členu poslanskih skupin SD, Zares, DeSUS in LDS, v pregledu
                  je pod številka 2.</p>
               <p>Glasujemo. Navzočih je 66 poslank in poslancev, za je glasovalo 46, proti 3.</p>
               <p><stage>(Za je glasovalo 46.)</stage> <stage>(Proti 3.)</stage></p>
               <p>Ugotavljam, da je amandma sprejet.</p>
               <p>Prehajamo k 15. členu, pri čemer je prvi amandma Poslanske skupine SLS
                  brezpredmeten, zato odločamo o drugem amandmaju poslanskih skupin SD, Zares, DeSUS
                  in LDS k 15. členu, v pregledu amandmajev je to pod številka 2.</p>
               <p>Glasujemo. Navzočih je 65 poslank in poslancev, za 44, proti nihče.</p>
               <p><stage>(Za je glasovalo 44.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Prehajamo k 18. členu. Ugotavljam, da je amandma Poslanske skupine SLS k 18. členu
                  brezpredmeten.</p>
               <p>Prehajamo k 19. členu in odločamo o amandmaju poslanskih skupin SD, Zares, DeSUS
                  in LDS k 19. členu.</p>
               <p>Glasujemo. Navzočih je 65 poslank in poslancev, za 44, proti nihče.</p>
               <p><stage>(Za je glasovalo 44.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Prehajamo k 20. členu in odločamo o amandmaju poslanskih skupin SD, Zares, DeSUS
                  in LDS k 20. členu.</p>
               <p>Glasujemo. Navzočih je 63 poslank in poslancev, za 44, proti nihče.</p>
               <p><stage>(Za je glasovalo 46.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Prehajamo k 21. členu. Glasujemo o amandmaju poslanskih skupin SD, Zares, DeSUS in
                  LDS k 21. členu.</p>
               <p>Glasujemo. Navzočih je 65 poslank in poslancev, za 43, proti 1.</p>
               <p><stage>(Za je glasovalo 43.)</stage> <stage>(Proti 1.)</stage></p>
               <p>Ugotavljam, da je amandma sprejet.</p>
               <p>Prehajamo k 25. členu in glasujemo o amandmaju poslanskih skupin SD, Zares, DeSUS
                  in LDS k 25. členu.</p>
               <p>Glasujemo. Navzočih je 65 poslank in poslancev, za 44, proti 1.</p>
               <p><stage>(Za je glasovalo 44.)</stage> <stage>(Proti 1.)</stage></p>
               <p>Ugotavljam, da je amandma sprejet.</p>
               <p>Ugotavljam, da je amandma poslanske skupine SLS k 28. členu brezpredmeten.</p>
               <p>Prehajamo k 29. členu in odločamo o amandmaju poslanskih skupin SD, Zares, DeSUS
                  in LDS k 29. členu.</p>
               <p>Glasujemo. Navzočih je 63 poslank in poslancev, za 43, proti 1.</p>
               <p><stage>(Za je glasovalo 43.)</stage> <stage>(Proti 1.)</stage></p>
               <p>Ugotavljam, da je amandma sprejet.</p>
               <p>Prehajamo k 35. členu in glasujemo o amandmaju poslanskih skupin SD, Zares, DeSUS
                  in LDS k 35. členu.</p>
               <p>Glasujemo Navzočih je 64 poslank in poslancev, za je glasovalo 43, proti 1.</p>
               <p><stage>(Za je glasovalo 43.)</stage> <stage>(Proti 1.)</stage></p>
               <p>Ugotavljam,da je amandma sprejet.</p>
               <p>Prehajamo k 36. členu. Odločamo o amandmaju poslanskih skupin SD, Zares, DeSUS in
                  LDS k 36. členu.</p>
               <p>Glasujemo. Navzočih je 65 poslank in poslancev, za je glasovalo 43, proti 2.</p>
               <p><stage>(Za je glasovalo 43.)</stage> <stage>(Proti 2.)</stage></p>
               <p>Ugotavljam, da je amandma sprejet.</p>
               <p>Prehajamo k 37. členu. Odločamo o amandmaju poslanskih skupin SD, Zares, DeSUS in
                  LDS k 37. členu.</p>
               <p>Glasujemo. Navzočih je 66 poslank in poslancev, za je glasovalo 43, proti 3.</p>
               <p><stage>(Za je glasovalo 43.)</stage> <stage>(Proti 3.)</stage></p>
               <p>Ugotavljam, da je amandma sprejet.</p>
               <p>Prehajamo k 39. členu. Odločamo o amandmaju poslanskih skupin SD, Zares, DeSUS in
                  LDS k 39. členu.</p>
               <p>Glasujemo. Navzočih je 65 poslank in poslancev, za je glasovalo 44, proti
                  nihče.</p>
               <p><stage>(Za je glasovalo 44.)</stage><stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Prehajamo k 41. členu. Odločamo o amandmaju poslanskih skupin SD, Zares, DeSUS in
                  LDS k 41. členu.</p>
               <p>Glasujemo. Navzočih je 66 poslank in poslancev, za je glasovalo 44, proti 1.</p>
               <p><stage>(Za je glasovalo 44.)</stage> <stage>(Proti eden.)</stage></p>
               <p>Ugotavljam, da je amandma sprejet.</p>
               <p>Prehajamo k 43. členu. Odločamo o amandmaju poslanskih skupin SD, Zares, DeSUS in
                  LDS k 43. členu.</p>
               <p>Glasujemo. Navzočih je 66 poslank in poslancev, za je glasovalo 44, proti
                  nihče.</p>
               <p><stage>(Za je glasovalo 44.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Prehajamo k 48. členu. Odločamo o amandmaju poslanskih skupin SD, Zares, DeSUS in
                  LDS k 48. členu.</p>
               <p>Glasujemo. Navzočih je 66 poslank in poslancev, za je glasovalo 44, proti
                  nihče.</p>
               <p><stage>(Za je glasovalo 44.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Prehajamo k 49. členu. Odločamo o amandmaju poslanskih skupin SD, Zares, DeSUS in
                  LDS k 49. členu.</p>
               <p>Glasujemo. Navzočih je 66 poslank in poslancev, za je glasovalo 46, proti
                  nihče.</p>
               <p><stage>(Za je glasovalo 46.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Končali smo z odločanjem o amandmajih.</p>
               <p>S tem zaključujem tudi drugo obravnavo predloga zakona.</p>
               <p>Državni zbor bo tretjo obravnavo predloga zakona opravil na naslednji seji.
                  Predlog zakona za tretjo obravnavo bodo pripravile službe zbora.</p>
               <p>S tem zaključujem to točko dnevnega reda. <title>Nadaljujemo s prekinjeno 7. točko
                     dnevnega reda, to je z obravnavo Predloga zakona o spremembah in dopolnitvah
                     Zakona o plačilu odškodnine žrtvam vojnega in povojnega nasilja v okviru
                     skrajšanega postopka.</title>
               </p>
               <p>Ker k drugi obravnavi amandmaji k dopolnjenem predlogu zakona niso bili vloženi,
                  prehajam na odločanje o predlogu zakona. Obveščam vas, da me Zakonodajno-pravna
                  služba oziroma Vlada nista opozorili, da bi bil zaradi amandmajev, sprejetih na
                  matičnem delovnem telesu, predlog zakona neusklajen.</p>
               <p>Glasujemo. Navzočih je 66 poslank in poslancev, za je glasovalo 62, proti
                  eden.</p>
               <p><stage>(Za je glasovalo 62.)</stage> <stage>(Proti eden.)</stage></p>
               <p>Ugotavljam, da je zakon sprejet.</p>
               <p>V zvezi s to točko dnevnega reda Vlada predlaga zboru, da na podlagi 153. člena
                  Poslovnika Državnega zbora sprejme naslednji sklep: Zakonodajno-pravna služba
                  pripravi uradno prečiščeno besedilo zakona o plačilu odškodnine žrtvam vojnega in
                  povojnega nasilja.</p>
               <p>Glasujemo. Navzočih je 64 poslank in poslancev, za je glasovalo 61, proti 1.</p>
               <p><stage>(Za je glasovalo 61.)</stage> <stage>(Proti 1.)</stage></p>
               <p>Ugotavljam, da je sklep sprejet. S tem zaključujem to točko dnevnega reda. <title>Nadaljujemo s prekinjeno 8. točko dnevnega reda, z obravnavo Predloga zakona o
                     slovenskem odškodninskem skladu, v okviru skrajšanega postopka.</title>
               </p>
               <p>Ker k drugi obravnavi amandmaji k dopolnjenemu predlogu zakona niso bili vloženi,
                  prehajamo na odločanje o predlogu zakona. Obveščam vas, da me Zakonodajno-pravna
                  služba oziroma Vlada nista opozorili, da bi bil zaradi amandmajev, sprejetih na
                  matičnem delovnem telesu, predlog zakona neusklajen.</p>
               <p>Glasujemo. Glasovanje teče. Navzočih je 64 poslank in poslancev, za je glasovalo
                  61, proti 1.</p>
               <p><stage>(Za je glasovalo 61.)</stage> <stage>(Proti 1.)</stage></p>
               <p>Ugotavljam, da je zakon sprejet. V zvezi s to točko dnevnega reda Vlada predlaga
                  zboru, da na podlagi 153. člena Poslovnika Državnega zbora sprejme naslednji
                  sklep: Zakonodajno-pravna služba pripravi uradno prečiščeno besedilo zakona o
                  Slovenskem odškodninskem skladu.</p>
               <p>Glasujemo. Glasovanje teče. Navzočih je 65 poslank in poslancev, za je glasovalo
                  61, proti 1.</p>
               <p><stage>(Za je glasovalo 61.)</stage> <stage>(Proti 1.)</stage></p>
               <p>Ugotavljam, da je sklep sprejet. S tem zaključujem to točko dnevnega reda. <title>Nadaljujemo s prekinjeno 9. točko dnevnega reda, to je z obravnavo Predloga
                     zakona o spremembah in dopolnitvah Zakona o carinski službi, v okviru
                     skrajšanega postopka</title>
               </p>
               <p>Ker k drugi obravnavi amandmaji dopolnjenega predloga zakona niso bili vloženi,
                  prehajamo na odločanje o predlogu zakona. Obveščam vas, da me Zakonodajno-pravna
                  služba oziroma Vlada nista opozorili, da je bil zaradi amandmajev, sprejetih na
                  matičnem delovnem telesu, predlog zakona neusklajen.</p>
               <p>Glasujemo. Glasovanje teče. Navzočih je 65 poslank in poslancev, za je glasovalo
                  47, proti nihče.</p>
               <p><stage>(Za je glasovalo 47.)</stage> <stage>(Proti nihče.)</stage></p>
               <p>Ugotavljam, da je zakon s sprejet. S tem zaključujem to točko dnevnega reda. <title>Nadaljujemo s prekinjeno 10. točko dnevnega reda, z obravnavo Predloga
                     zakona o spremembah in dopolnitvah Zakona o plačilnih storitvah in sistemih,
                     skrajšani postopek</title>
               </p>
               <p>Ker k drugi obravnavi amandmaji k dopolnjenemu predlogu zakona niso bili vloženi,
                  prehajamo na odločanje o predlogu zakona. Obveščam vas, da me Zakonodajno-pravna
                  služba oziroma Vlada niso opozorili, da bi bil zaradi amandmajev, sprejetih na
                  matičnem delovnem telesu, predlog zakona neusklajen.</p>
               <p>Glasujemo. Glasovanje teče. Navzočih je 65 poslank in poslancev, za je glasovalo
                  64, proti nihče.</p>
               <p><stage>(Za je glasovalo 64.)</stage> <stage>(Proti nihče.)</stage></p>
               <p>Ugotavljam, da je zakon sprejet. S tem zaključujem to točko dnevnega reda. <title>Nadaljujemo s prekinjeno 11. točko dnevnega reda, z drugo obravnavo Predloga
                     zakona o ugotavljanju katastrskega dohodka, v okviru rednega postopka</title>
               </p>
               <p>Prehajamo na odločanje o vloženih amandmajih. Odločamo o amandmaju Poslanske
                  skupine SDS k 3. členu, pri čemer opozarjam, da je amandma vsebinsko povezan z
                  amandmaji istega predlagatelja k 8., 9., 12., 13. in 14. členu. Če ta amandma ni
                  sprejet, postanejo amandmaji k navedenim členom brezpredmetni. Če bo ta amandma
                  sprejet, pa je amandma Poslanske skupine SLS k temu členu brezpredmeten. Torej
                  glasujemo o amandmaju Poslanske skupine SDS k 3. členu.</p>
               <p>Glasujemo. Glasovanje teče. Navzočih je 65 poslank in poslancev, za je glasovalo
                  25, proti 39.</p>
               <p><stage>(Za je glasovalo 25.)</stage> <stage>(Proti 39.)</stage></p>
               <p>Ugotavljam, da amandma ni sprejet.</p>
               <p>Odločamo o amandmaju Poslanske skupine SLS k 3. členu. V pregledu amandmajev je
                  pod zaporedno številko 2. Amandma je vsebinsko povezan z amandmaji istega
                  predlagatelja k 8., 9., 12., 13. in 14. členu. Če ta amandma ni sprejet, postanejo
                  amandmaji k navedenim členom brezpredmetni.</p>
               <p>Obrazložitev glasu v imenu Poslanske skupine SLS ima Jakob Presečnik.</p>
            </sp>
            <sp xml:id="SDZ5-Redna-24-2011-02-02.sp231">

               <speaker>JAKOB PRESEČNIK:</speaker>

               <p>Hvala lepa za besedo. Saj gre za amandma enake vsebine, kot ste ga že zavrnili pri
                  predhodnem glasovanju, vendar sem prepričan ob dejstvu, da ugotavljamo tudi mi, da
                  je ta zakon potreben, da so razlogi za sprejem zakona takšni, ki nam nalagajo, da
                  zakon spremenimo oziroma da ga sprejmemo, vendar smo tudi prepričani, da
                  ugotavljanje katastrskega dohodka ni zgolj neko tehnično operativno delo, kot sem
                  že prej pri obravnavi samega zakona poudaril, in to pri mnenju poslanske skupine
                  in pri mnenju o posameznih amandmajih. Gre za številne strokovne postopke, ki
                  zahtevajo veliko strokovnega znanja na različnih področjih. Zaradi tega smo
                  mnenja, da bi moralo biti zadolženo za izvajanje tega zakona Ministrstvo za
                  finance, ob sodelovanju Ministrstva za kmetijstvo, gozdarstvo in prehrano ter
                  Geodetske uprave v okviru Ministrstva za okolje in prostor.</p>
               <p>Prepričan sem, da bodo ob takšni ureditvi, kot je zdaj predvidena in kot bo očitno
                  tudi sprejeta, nastopile velike težave v prihodnosti. Hvala lepa.</p>
            </sp>
            <sp xml:id="SDZ5-Redna-24-2011-02-02.sp232">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo. Glasovanje teče. Navzočih je 65 poslank in poslancev, za je glasovalo
                  26, proti 38.</p>
               <p><stage>(Za je glasovalo 26.)</stage> <stage>(Proti 38.)</stage></p>
               <p>Ugotavljam, da amandma ni sprejet.</p>
               <p>Prehajamo k 6. členu. Odločamo o prvem amandmaju Poslanske skupine SLS k 6.
                  členu.</p>
               <p>Glasujemo. Glasovanje teče. Navzočih je 65 poslank in poslancev, za je glasovalo
                  24, proti 38.</p>
               <p><stage>(Za je glasovalo 24.)</stage> <stage>(Proti 38.)</stage></p>
               <p>Ugotavljam, da amandma ni sprejet.</p>
               <p>Odločamo o drugem amandmaju Poslanske skupine SLS k 6. členu. Glasujemo.
                  Glasovanje teče. Navzočih je 66 poslank in poslancev, za je glasovalo 23, proti
                  40.</p>
               <p><stage>(Za je glasovalo 23.)</stage> <stage>(Proti 40.)</stage></p>
               <p>Ugotavljam, da amandma ni sprejet.</p>
               <p>Prehajamo k 14. členu, odločamo o tretjem amandmaju Poslanske skupine SLS k 14.
                  členu, to je v pregledu pod zaporedno številko 3.</p>
               <p>Glasujemo. Glasovanje teče. Navzočih je 66 poslank in poslancev, za je glasovalo
                  24, proti 39.</p>
               <p><stage>(Za je glasovalo 24.)</stage> <stage>(Proti 39.)</stage></p>
               <p>Ugotavljam, da amandma ni sprejet.</p>
               <p>Prehajamo k 15. členu in odločamo o amandmaju Poslanske skupine SDS k 15. členu.
                  Amandma je vsebinsko povezan z amandmajem istega predlagatelja k 16. členu. Če
                  amandma k 15. členu ne bo sprejet, bo postal amandma k 16. členu pod točko ena
                  brezpredmeten. Glasujemo o amandmaju Poslanske skupine SDS k 15. členu.</p>
               <p>Glasujemo. Glasovanje teče. Navzočih je 65 poslank in poslancev, za je glasovalo
                  25, proti 38.</p>
               <p><stage>(Za je glasovalo 25.)</stage> <stage>(Proti 38.)</stage></p>
               <p>Ugotavljam, da amandma ni sprejet.</p>
               <p>Prehajamo k 16. členu. Prvi je brezpredmeten, zato odločamo o drugem amandmaju
                  Poslanske skupine SLS k 16. členu.</p>
               <p>Glasujemo. Glasovanje teče. Navzočih je 67 poslank in poslancev, za 25, proti
                  40.</p>
               <p>Ugotavljam, da amandma ni sprejet.</p>
               <p>Zaključili smo z odločanjem o amandmajih. S tem zaključujem tudi drugo obravnavo
                  predloga zakona.</p>
               <p>Prehajamo na tretjo obravnavo predloga zakona. Ker v drugi obravnavi k
                  dopolnjenemu predlogu zakona amandmaji niso bili sprejeti, prehajamo na odločanje
                  o predlogu zakona. Obveščam vas, da me Zakonodajno-pravna služba oziroma Vlada
                  nista opozorili, da bi bil zaradi amandmajev, sprejetih na matičnem delovnem
                  telesu, predlog zakona neusklajen.</p>
               <p>Glasujemo. Navzočih je 68 poslank in poslancev, za 44, proti 21.</p>
               <p><stage>(Za je glasovalo 44.)</stage> <stage>(Proti 21.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda. <title>Nadaljujemo s prekinjeno 3. točko dnevnega reda, z obravnavo Predloga zakona o spremembah
                     in dopolnitvah Zakona o varstvu pred požarom, skrajšani postopek.</title>
               </p>
               <p>Prehajamo natretjo obravnavopredloga zakona. Ker k predlogu zakona matično delovno
                  telo ni sprejelo nobenega amandmaja, amandmajev na seji zbora ni bilo možno
                  vlagati, zato prehajamo na odločanje o predlogu zakona.</p>
               <p>Glasujemo. Navzočih je 64 poslank in poslancev, za 44, proti nihče.</p>
               <p><stage>(Za je glasovalo 44.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda. <title>Nadaljujemo s prekinjeno 4. točko
                     dnevnega reda, z obravnavo Predloga zakona o spremembah in dopolnitvah Zakona o
                     varstvu pred utopitvami, skrajšani postopek.</title>
               </p>
               <p>Prehajamo na tretjo obravnavopredloga zakona. Ker k predlogu zakona matično
                  delovno telo ni sprejelo nobenega amandmaja, amandmajev na seji zbora ni bilo
                  možno vlagati, zato prehajamo na odločanje o predlogu zakona.</p>
               <p>Glasujemo. Navzočih je 64 poslank in poslancev, za 66, proti nihče.</p>
               <p><stage>(Za je glasovalo 66.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Prekinjam 24. sejo Državnega zbora, ki jo bomo nadaljevali jutri ob 9. uri. Hvala
                  lepa. <stage>(SEJA JE BILA PREKINJENA 2. FEBRUARJA 2011 OB 16.31.)</stage>
               </p>
            </sp>
         </div>
      </body>
   </text>
</TEI>
