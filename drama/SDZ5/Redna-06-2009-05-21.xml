<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ5-Redna-06-2009-05-21">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|F645BA721487EFD2C12575DE0041196F</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=V&amp;type=sz&amp;uid=F645BA721487EFD2C12575DE0041196F</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ5-Redna-06-2009-05-21.DZ" n="06">
               <name>Redna</name>
               <date when="2009-05-21"/>
            </setting>
         </settingDesc>
         <particDesc>
            <listOrg>
               <org xml:id="SDZ5-Redna-06-2009-05-21.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="5" notBefore="2008-10-15" notAfter="2011-12-15">
                        <label>5. mandat (2008-2011)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">nadaljevanje 6. seje</stage>
            <stage type="date">(21. maj 2009)</stage>
            <stage type="chairman">Sejo je vodil dr. Pavel Gantar, predsednik Državnega zbora. </stage>
            <stage type="time">Seja se je pričela ob 09.00. </stage>


            <sp xml:id="SDZ5-Redna-06-2009-05-21.sp1">

               <speaker>PODPREDSEDNIK VASJA KLAVORA:</speaker>

               <p>Zaradi seje Kolegija, ki še traja, bo začetek današnje 6. seje Državnega zbora ob
               9.30 minut. Hvala lepa.</p>
               <p><stage>(Seja je bila prekinjena ob 9.05 in se je nadaljevala ob 9.32.)</stage></p>
            </sp>
            <sp xml:id="SDZ5-Redna-06-2009-05-21.sp2">

               <speaker>PREDSEDNIK DR. PAVEL GANTAR:</speaker>

               <p>Spoštovane kolegice in kolegi poslanci, gospe in gospodje! Najprej se opravičujem za
               polurno zamudo, ki je nastala zaradi seje Kolegija.</p>
               <p>Pričenjam z nadaljevanjem 6. seje Državnega zbora. Obveščen sem, da se današnje seje
               ne morejo udeležiti naslednje poslanke in poslanci: mag. Anton Rop, Milan Gumzar in
               mag. Andreja Rihter. Vse prisotne lepo pozdravljam!</p>
               <p>Prehajamo na <title>15. TOČKO DNEVNEGA REDA - NA OBRAVNAVO PREDLOGA ZAKONA O SPREMEMBAH
                  IN DOPOLNITVAH ZAKONA O PREVOZU NEVARNEGA BLAGA V OKVIRU SKRAJŠANEGA POSTOPKA.</title> Predlog zakona je Državnemu zboru predložila vlada. Predstavnike Vlade še ne
               vidim v dvorani. Bomo za trenutek počakali. Tu moramo biti dobrohotni, ker smo sami
               prestavili sejo. Pričakujem, da predstavniki Vlade pridejo v dvorano.</p>
               <p>Predstavniki Vlade so sodelovali na Odboru za notranjo politiko in so na poti z
               odbora. Tega ne bi mogel trditi samo za Vlado, ampak mogoče tudi za obravnavo na
               Odboru za notranjo politiko. Spoštovana gospa ministrica, zbor vas čaka.</p>
               <p>Torej še enkrat, predlog zakona je v obravnavo Državnemu zboru predložila Vlada. Zato
               dajem besedo predstavnici Vlade za dopolnilno obrazložitev predloga zakona. Besedo
               ima gospa Katarina Kresal, ministrica za notranje zadeve. Prosim.</p>
            </sp>
            <sp xml:id="SDZ5-Redna-06-2009-05-21.sp3">

               <speaker>KATARINA KRESAL:</speaker>

               <p>Spoštovani predsednik. Spoštovane poslanke in poslanci.</p>
               <p>Temeljni cilj predlagane novel je uskladitev slovenskega pravnega reda s pravnim
               redom Evropske unije. Septembra 2008 je bila sprejeta Direktiva Evropskega parlamenta
               in Sveta o notranjem prevozu nevarnega blaga. Z njo so bile dotedanje direktive o
               prevozu nevarnega blaga združene v en zakonodajni dokument, hkrati pa je besedilo
               prilagojeno tehničnemu in tehnološkemu napredku. Zaradi tega je bilo treba spremeniti
               in dopolniti zakon.</p>
               <p>Drugi del sprememb pa se nanaša na kazenske določbe zakona, ki so prilagojene teži
               prekrškov oziroma odvisne od njih. S prilagoditvijo kazenskih določb zakona se bo
               povečala učinkovitost nadzora. Zakon predvideva da se za hujše kršitve predpisov o
               prevozu nevarnega blaga izrečejo višje globe kot pa za blažje kršitve. Globe pa so
               izražene v evrih. Do sedaj je bilo tako, da je zakon predvidel enake sankcije, ne
               glede na težo prekrškov.</p>
               <p>Hvala lepa.</p>
            </sp>
            <sp xml:id="SDZ5-Redna-06-2009-05-21.sp4">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Predlog zakona je obravnaval Odbor za notranjo politiko, javno upravo in pravosodje
               kot matično delovno telo.</p>
               <p>Besedo dajem predsedniku dr. Vinku Gorenaku za predstavitev poročila odbora.</p>
               <p>Prosim.</p>
            </sp>
            <sp xml:id="SDZ5-Redna-06-2009-05-21.sp5">

               <speaker>DR. VINKO GORENAK:</speaker>

               <p>Hvala lepa.</p>
               <p>Odbor za notranjo politiko, javno upravo in pravosodje je na seji 6. maja 2009
               obravnaval Predlog zakona o spremembah in dopolnitvah Zakona o prevozu nevarnega
               blaga. Konkretneje po skrajšanem postopku, kar je odločil Kolegij predsednika
               Državnega zbora na 19. seji 24. marca.</p>
               <p>Odbor je imel na razpolago predlog zakona, mnenje Zakonodajno-pravne službe in tudi
               mnenje Državnega sveta.</p>
               <p>V uvodni obrazložitvi sta ministrica oziroma državni sekretar povedala to, kar smo
               pravkar slišali. Zakonodajno-pravna služba pa je k predlogu imela nekatere pripombe,
               ki pa so jih predlagatelji povzeli v amandmajih. In sicer, k 3., 6., 8., 10. in 11.
               členu. Predlog zakona je obravnavala tudi Komisija za državno ureditev pri Državnem
               svetu in ga podprla.</p>
               <p>Odbor je v celoti sprejel amandmaje koalicijskih poslanskih skupin in pripravil
               besedilo, ki je pred vami.</p>
               <p>Hvala lepa.</p>
            </sp>
            <sp xml:id="SDZ5-Redna-06-2009-05-21.sp6">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Sledi predstavitev stališč poslanskih skupin.</p>
               <p>Besedo ima Damijan Perne v imenu Poslanske skupine Zares.</p>
               <p>Prosim.</p>
            </sp>
            <sp xml:id="SDZ5-Redna-06-2009-05-21.sp7">

               <speaker>DAMIJAN PERNE:</speaker>

               <p>Spoštovani predsedujoči, gospa ministrica, kolegice in kolegi.</p>
               <p>Zakon o prevozu nevarnega blaga je treba urediti skladno z Direktivo 2008/68-ES
               Evropskega parlamenta in Sveta s septembra 2008 o notranjem prevozu nevarnega
               blaga.</p>
               <p>Besedilo direktive je prilagojeno tehničnemu in tehnološkemu napredku, hkrati pa so
               dotedanje direktive združene v en zakonodajni dokument. Cilj nove direktive je tako
               posodobitev in uskladitev obstoječe zakonodaje.</p>
               <p>Poglavitna rešitev zakona temelji na razširitvi veljavnosti oziroma uporabi
               mednarodnih predpisov za prevoz nevarnega blaga tudi za prevoze na območju Republike
               Slovenije. Zakon hkrati predvideva, da se za hujše kršitve predpisov o prevozu
               nevarnega blaga izrečejo višje globe kot za blažje kršitve. V Poslanski skupini Zares
               bomo predlagane spremembe in dopolnitve zakona potrdili. Hvala.</p>
            </sp>
            <sp xml:id="SDZ5-Redna-06-2009-05-21.sp8">

               <speaker>PODPREDSEDNIK VASJA KLAVORA:</speaker>

               <p>Hvala lepa. Besedo ima Anton Urh v imenu Poslanske skupine DeSUS.</p>
            </sp>
            <sp xml:id="SDZ5-Redna-06-2009-05-21.sp9">

               <speaker>ANTON URH:</speaker>

               <p>Spoštovani gospod predsednik, spoštovana gospa ministrica, kolegice in kolegi
               poslanci! Poslanci DeSUS-a bomo podprli dopolnjen predlog novele Zakona o prevozu
               nevarnega blaga. Spremembe je namreč treba uvesti v naš pravni red, saj to od nas
               terja sprejeta direktiva Evropske unije. Noveliranje ne posega v sam koncept
               osnovnega zakona, torej ne spreminja veljavne ureditve prevoza nevarnega blaga v
               cestnem, železniškem, zračnem in pomorskem prometu. Prav tako ne spreminja
               uveljavljenih varnostnih ukrepov v različnih fazah prevoza nevarnega blaga. Plavila o
               prevozu takšnega blaga morajo biti po našem mnenju poenotena do največje možne mere,
               zato podpiramo razširitev veljavnosti oziroma uporabo mednarodnih predpisov tudi za
               prevoze na območju naše države.</p>
               <p>Drugi sklop sprememb pa se nanaša na kazenske določbe osnovnega zakona, in sicer
               predlagatelj predlaga določitev višine globe po načelu sorazmernosti. Torej za manjše
               prekrške nižjo, za hujše prekrške pa višjo kazen. Takšen pristop poslanci DeSUS-a
               ocenjujemo kot pozitiven in nujen, saj tako grozeče višine kazni doseže svoj namen.
               Gre torej za kratko novelo, ki ne posega v osnovna načela uveljavljenega sistema
               ureditev o prevozu nevarnega blaga, oblikovano na podlagi direktive Evropske unije,
               in v Poslanski skupini DeSUS predlaganim spremembam ne nasprotujemo. Tako bomo
               prispevali svoj glas k sprejetju tega predloga. Hvala.</p>
            </sp>
            <sp xml:id="SDZ5-Redna-06-2009-05-21.sp10">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Silven Majhenič v imenu Poslanske skupine Slovenske nacionalne
               stranke. Prosim.</p>
            </sp>
            <sp xml:id="SDZ5-Redna-06-2009-05-21.sp11">

               <speaker>SILVEN MAJHENIČ:</speaker>

               <p>Spoštovani gospod predsednik, spoštovana ministrica! Bistveni spremembi, ki jih
               prinaša novela Zakona o prevozu nevarnega blaga, sta predvsem dve: dopolnitev zakona
               zaradi prenosa direktive 2008/68 ES Evropskega parlamenta in Sveta o notranjem
               prevozu nevarnega blaga, ki je bila sprejeta 24. septembra 2008 v slovenski pravni
               red, in spremembe kazenskih določb Zakona o prevozu nevarnega blaga, ki se nanašajo
               na storjene prekrške. Poudariti je treba, da direktive Evropske unije zavezujejo
               države članice le glede cilja, ki ga je z direktivo treba doseči.</p>
               <p>Direktiva Evropskega parlamenta in Sveta o notranjem prevozu nevarnega blaga tudi
               vsebuje konkretno določbo, da lahko države članice zaradi varnosti pri prevozu
               uporabijo strožje določbe v zvezi z notranjim prevozom nevarnega blaga. Torej,
               direktiva določa le nekakšen minimum, ki ga želi zagotoviti na področju prevoza
               nevarnega blaga v celotni EU. Država članica pa lahko vedno določi strožje pogoje,
               torej višji standard, kot je opredeljen v direktivi.</p>
               <p>V Poslanski skupini Slovenske nacionalne stranke smo zadovoljni, da so se za višji
               standard varnosti odločili tudi predlagatelji predmetne novele, vendar bi želeli
               poudariti, da ne podpiramo načina, s katerim je to predlagano. Bilo bi bolje, da bi
               bili ti standardi že določeni v noveli zakona o prevozu nevarnega blaga. Torej,
               določeni na zakonski ravni in zgolj na ravni odredbe. Po sedaj predlagani dikciji 6.
               člena novele namreč zgolj določa, da minister, pristojen za notranje zadeve, lahko
               zaradi varnosti pri prevozu z odredbo določi začasne strožje zahteve v zvezi z
               notranjim prevozom nevarnega blaga ter v naslednjem odstavku, da minister, pristojen
               za notranje zadeve, lahko ob soglasju Komisije EU z odredbo določi začasne ukrepe, če
               se ob nesreči ali nezgodi na ozemlju Republike Slovenije pokaže nujna potreba po
               ukrepanju. Skrb za varnost, še posebej pri prevozu nevarnega blaga, vsekakor narekuje
               njegovo ureditev na zakonski ravni. Iz razloga varnosti je ravno tako pomembno, da so
               globe za kršitev zakona o prevozu nevernega blaga dovolj visoke, zasledujejo želeni
               preventivni namen. S predlagano novelo pa se globe znižujejo. Poleg tega pa tudi niso
               več določene v razponu glede na težo storjenega prekrška, ampak v določenem znesku,
               ki je po mnenju Slovenske nacionalne stranke absolutno prenizek, še posebej če ga
               primerjamo z globami za prekrške.</p>
               <p>V Poslanski skupini Slovenske nacionalne stranke se sprašujemo, kdo je vplival na
               Vlado za znižanje glob. Zaradi vsega navedenega v Poslanski skupini Slovenske
               nacionalne stranke predmetne spremembe Zakona o prevozu nevarnega blaga ne bomo
               podprli.</p>
            </sp>
            <sp xml:id="SDZ5-Redna-06-2009-05-21.sp12">

               <speaker>PODPREDSEDNIK MIRAN POTRČ:</speaker>

               <p>Hvala lepa. Stališče Poslanske skupine Slovenske ljudske stranke bo predstavil gospod
               Gvido Kres.</p>
            </sp>
            <sp xml:id="SDZ5-Redna-06-2009-05-21.sp13">

               <speaker>GVIDO KRES:</speaker>

               <p>Hvala za besedo, gospod podpredsednik. Spoštovana ministrica, kolegice in kolegi! V
               Poslanski skupini Slovenske ljudske stranke ugotavljamo, da spremembe in dopolnitve
               Zakona o prevozu nevarnega blaga podrobneje urejajo prevoze nevarnega blaga v
               cestnem, železniškem, zračnem in pomorskem prometu in določajo minimalne pogoje, ki
               jih morajo za zagotovitev varnosti izpolnjevati vsi, ki sodelujejo pri prevozu
               nevarnega blaga na območju Evropske unije.</p>
               <p>Pri predlogu sprememb gre predvsem za prilagoditev direktivi Evropskega parlamenta in
               Sveta o notranjem prevozu nevarnega blaga, s katero so bile vse dosedanje direktive o
               prevozu nevarnega blaga združene v eden zakonodajni dokument. Mednarodni predpisi za
               cestni in železniški promet se torej razširjajo tudi na notranje prevoze.</p>
               <p>Poslanci Slovenske ljudske stranke podpiramo prizadevanja, s katerimi bo večja skrb
               namenjena ukrepov varnosti in varovanja. Kolikor razumemo, gre predvsem za
               preprečitev možnosti zlorabe prevoza nevarnega blaga v teroristične namene. Menimo
               torej, da je prav, da se predpiše obvezno upoštevanje varnostnih ukrepov v vseh fazah
               prevoza nevarnega blaga, usposabljanje vseh oseb, ki sodelujejo pri prevozu nevarnega
               blaga, in da se jasno določi odgovornost za povzročeno škodo. Podpiramo pa seveda
               tudi prilagoditev kazenskih določb v smislu, da se za hujše kršitve predpisov o
               prevozu nevarnega blaga izrečejo višje globe kot za blažje kršitve.</p>
               <p>V Poslanski skupini Slovenske ljudske stranke bomo spremembe in dopolnitve zakona
               podprli. Hvala lepa.</p>
            </sp>
            <sp xml:id="SDZ5-Redna-06-2009-05-21.sp14">

               <speaker>PODPREDSEDNIK MIRAN POTRČ:</speaker>

               <p>Hvala lepa. Stališče poslanske skupine Socialnih demokratov bo predstavil gospod
               Anton Colarič.</p>
            </sp>
            <sp xml:id="SDZ5-Redna-06-2009-05-21.sp15">

               <speaker>ANTON COLARIČ:</speaker>

               <p>Hvala lepa. Gospod podpredsednik, gospa ministrica, kolegica in kolegi!</p>
               <p>Kot že večkrat omenjeno danes je cilj predloga zakona prenos direktive v notranjem
               prevozu nevarnega blaga v slovenski pravni red. Z zakonom je področje uporabe
               mednarodnih predpisov za cestni in železniški promet razširjeno na notranje prevoze
               in tako se ustvarja enotna zbirka predpisov za vse prevozne dejavnosti znotraj
               enotnega trga. Zakon predpisuje obvezno upoštevanje varnostnih ukrepov v vseh fazah
               prevoza nevarnega blaga, usposabljanje vseh oseb, ki sodelujejo pri prevozu nevarnega
               blaga, odgovornost za povzročeno škodo in določajo se zahteve, ki so prilagojene
               vrsti in nevarnostni posameznega nevarnega blaga. Temeljna rešitev se pa nanaša na
               razširitev veljavnosti oziroma uporabe mednarodnih prepisov za prevoz nevarnega blaga
               tudi za prevoze na območju Republike Slovenije. Pri prilagoditvi kazenskih določb
               zakon predvideva, da se za hujše kršitve predpisov izrečejo višje globe kot za blažje
               kršitve.</p>
               <p>Poslanska skupina Socialnih demokratov bo novelo zakona podprla. Hvala lepa.</p>
            </sp>
            <sp xml:id="SDZ5-Redna-06-2009-05-21.sp16">

               <speaker>PODPREDSEDNIK MIRAN POTRČ:</speaker>

               <p>Hvala lepa. Stališče poslanske skupine SDS bo predstavil gospod Jožef Jerovšek.
               Prosim.</p>
            </sp>
            <sp xml:id="SDZ5-Redna-06-2009-05-21.sp17">

               <speaker>JOŽEF JEROVŠEK:</speaker>

               <p>Hvala lepa, gospod predsedujoči. Spoštovana gospa ministrica, kolegice in kolegi!</p>
               <p>Predlog zakona o spremembah in dopolnitvah Zakona o prevozu nevarnega blaga je odziv
               na direktivo Evropskega parlamenta in sveta z dne 24. septembra 2008 v notranjem
               prevozu nevarnega blaga, ki jo je treba prenesti v naš pravni red. Področje uporabe
               mednarodnih predpisov za cestni in železniški promet se razširja na notranje prevoze
               in se ustvarja enotna zbirka predpisov za vse prevozne dejavnosti znotraj enotnega
               trga. Gre torej za pomembno področje upoštevanja direktiv oziroma rešitev, ki se
               sprejema v Evropskem parlamentu.</p>
               <p>Mimogrede naj rečem, da se ob tem čudim, ko je pa resolucija evropske zavesti in
               totalitarizmu, ki je pa še mnogo bolj pomembna, pa izgleda, da ni te zavedanja v tem
               prostoru.</p>
               <p>Predlagatelj zakona v obrazložitvi navaja, da je poglavitna rešitev zakona o
               razširitvi veljavnosti oziroma uporabe mednarodnih predpisov tudi za prevoz nevarnega
               blaga tudi za prevoze na območju Republike Slovenije.</p>
               <p>V poslanski skupini Slovenske demokratske stranke dajemo velik pomen zagotavljanju
               varnosti prevoza nevarnega blaga. Zakon je potreben zaradi zagotavljanja splošne
               varnosti, kjer je obstaja možnost zlorabe nevarnega blaga v teroristične namene pri
               njegovem prevozu. Poleg varnostnih ukrepov večji pomen pridobivajo udi ukrepi
               varovanja. Mednarodni predpisi predvidevajo ukrepe varovanja za blago, za katerega
               obstaja velika možnost zlorabe v teroristične namene.</p>
               <p>V Poslanski skupini Slovenske demokratske stranke podpiramo vse predloge, ki
               zagotavljajo večjo varnost pri prevozu nevarnega blaga in tudi splošno varnost.</p>
               <p>V zvezi z zagotavljanjem varnosti pri prevozu nevarnega blaga je pomemben 5. člen
               direktive Evropskega parlamenta in Sveta v notranjem prevozu nevarnega blaga, ki
               določa tudi, da lahko države članice zaradi varnosti pri prevozu uporabljajo strožje
               določbe v zvezi z notranjim prevozom blaga. Pri implementaciji te določbe iz omenjene
               direktive, ki dovoljuje le uporabo strožjih določb, je treba upoštevati dejstvo, da
               morajo biti te določene v skladu z našim pravnim redom, in sicer z opredelitvijo
               primerov, ki bi lahko nastali, in z določitvijo ustreznih ukrepov za takšno
               situacijo. Podrobneje pa se s podzakonskim aktom in ne sme biti prepuščena le presoji
               ministra. Takšna ureditev bi pomenila kršitev načela pravne varnosti in načela
               legalitete.</p>
               <p>V Poslanski skupini SDS pričakujem, da bo pristojno ministrstvo v okviru izvajanja
               zagotavljanja večje varnosti pri prevozu nevarnega blaga upoštevalo določljivost in
               načelo pravne varnosti. Hvala lepa.</p>
            </sp>
            <sp xml:id="SDZ5-Redna-06-2009-05-21.sp18">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Končali smo s predstavitvijo stališč poslanskih skupin. Ker k
               dopolnjenemu predlogu zakona ni bilo vloženih amandmajev, zaključujem drugo obravnavo
               predloga zakona. Odločanje o predlogu zakona bomo v skladu s časovnim potekom seje
               Državnega zbora opravili danes v okviru glasovanj, pol ure po prekinjeni 23. točki
               dnevnega reda oziroma najkasneje ob 20.15. S tem prekinjam to točko dnevnega
               reda.</p>
               <p>Prehajamo na <title>16. TOČKO DNEVNEGA REDA - TO JE NA OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O TUJCIH, V OKVIRU SKRAJŠANEGA POSTOPKA.</title> Predlog zakona je v obravnavo Državnemu zboru predložila Vlada. Besedo dajem
               predstavnici Vlade za dopolnilno obrazložitev predloga zakona. Besedo ima gospa
               Katarina Kresal, ministrica za notranje zadeve. Prosim.</p>
            </sp>
            <sp xml:id="SDZ5-Redna-06-2009-05-21.sp19">

               <speaker>KATARINA KRESAL:</speaker>

               <p>Spoštovani predsednik, spoštovane poslanke in poslanci!</p>
               <p>Na kratko bom predstavila predlog novele Zakona o tujcih. Temeljni cilj predlagane
               novele je uskladitev slovenskega pravnega reda s pravnim redom Evropske unije, in
               sicer izvrševanje dveh uredb. Zaradi spremenjene uredbe, ki ureja enotno obliko
               dovoljenja za prebivanje za državljane tretjih držav predlog zakona določa: pravno
               podlago za izdelavo novega obrazca dovoljenja za prebivanje za državljane tretjih
               držav, ki bo vseboval podobo obraza in dva prstna odtisa tujca, zapisana kot
               biometrični podatek. Potni list za tujca z dodanimi prstnimi odtisi mora Republika
               Slovenija začeti izdajati do 28.6.2009. Določa zakon tudi čas hranjenja biometričnih
               podatkov o evidencah in namene, za katere se lahko biometrični podatki, zapisani na
               dokumentu, uporabljajo.</p>
               <p>Predlagatelj meni, da so predstavljene rešitve ustrezne, zato predlaga, da se predlog
               zakona sprejme. Prav tako predlaga, da Državni zbor sprejme sklep, da se zaradi
               obsega sprememb pripravi tudi uradno prečiščeno besedilo zakona, ki ga zbor potrdi.
               Hvala lepa.</p>
            </sp>
            <sp xml:id="SDZ5-Redna-06-2009-05-21.sp20">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Predlog zakona je obravnaval Odbor za notranjo politiko, javno upravo in
               pravosodje kot matično delovno telo. Besedo dajem predsedniku dr. Vinku Gorenaku za
               predstavitev poročila odbora. Prosim.</p>
            </sp>
            <sp xml:id="SDZ5-Redna-06-2009-05-21.sp21">

               <speaker>DR. VINKO GORENAK:</speaker>

               <p>Hvala lepa. Hitri smo danes. Torej, omenjeni predlog zakona je odbor obravnaval na
               seji 6.5.2009. Kolegij predsednika Državnega zbora je namreč odločil 10.4., da bomo
               ta zakon obravnavali po skrajšanem postopku.</p>
               <p>Na seji odbora so sodelovali predstavniki Ministrstva za notranje zadeve, Komisija
               Državnega sveta za državno ureditev in pa Zakonodajno-pravna služba. Razpolagali smo
               z vsemi potrebnimi dokumenti, in sicer s predlogom zakona, mnenjem Zakonodajno-pravne
               službe in mnenjem komisije Državnega sveta, ki je spremembe podprla. Uvodna
               obrazložitev ministrice je bila takšna, kot smo jo pravkar poslušali.
               Zakonodajno-pravna služba Državnega zbora je v sodelovanju s predlagateljem
               pripravila tudi amandmaje k 1., 8., 20., 21., 22., 23., 24., 25. in 26. členu.
               Predlog zakona je obravnavala tudi komisija Državnega sveta, ki je zakon podprla. V
               nadaljevanju je odbor sprejel vse amandmaje poslanskih skupin koalicije. Odbor je po
               opravljeni razpravi glasoval tudi o členih zakona skupaj in zakon pripravil v obliki,
               kakršen je bil sestavni del poročila. Hvala lepa.</p>
            </sp>
            <sp xml:id="SDZ5-Redna-06-2009-05-21.sp22">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Sledi predstavitev stališč poslanskih skupin. Besedo ima Anton Urh v
               imenu Poslanske skupine DeSUS. Prosim.</p>
            </sp>
            <sp xml:id="SDZ5-Redna-06-2009-05-21.sp23">

               <speaker>ANTON URH:</speaker>

               <p>Spoštovani gospod predsednik, spoštovana gospa ministrica, poslanke in poslanci!</p>
               <p>Vlada je Državnemu zboru predložila Predlog zakona o spremembah in dopolnitvah Zakona
               o tujcih, s katerim se implementira pravo Evropske unije.</p>
               <p>Namreč, Evropska unija je na področju emigracije uredbo o enotni obliki dovoljenja za
               prebivanje za državljane tretjih držav spremenila. Zato je dolžnost Slovenije kot
               članice Evropske unije, da te spremembe implementira v svoj pravni red. Novela v
               bistvu določa pravno podlago za izdelavo novega obrazca za dovoljenje za prebivanje
               državljanov tretjih držav.</p>
               <p>Novost, ki jo novela uvaja je vključitev dveh prstnih odtisov kot biometričnih
               podatkov o tuji osebi. Poslej se bo to dovoljenje za prebivanje za državljane tretjih
               držav izvajalo v obliki samostojne listine oziroma izkaznice, ki bo služila tudi za
               identifikacijo tuje osebe.</p>
               <p>Z novelo pa se določa tudi pravna podlaga za nadgradnjo obrazca potnega lista za
               tujca, ki bo po novem vključeval poleg podobe obraza, tudi dva prstna odtisa tujca,
               zapisana kot biometrični podatek. Dolžnost Republike Slovenije za pričetek izdaje
               biometričnih potnih listov za tujce s prstnimi odtisi je do 28. 6. 2009.</p>
               <p>Zato so tudi spremembe Zakona o tujcih nujne in potrebne ter deležne podpore s strani
               Poslanske skupine DeSUS.</p>
               <p>Kot tretja novost vključena v to novelo pa je odprava administrativne ovire oziroma
               poenostavitev opravljanja dejanj v postopku izdaje dovoljenj za začasno prebivanje
               zaradi zaposlitve ali dela. Namreč, zdaj je delodajalcu oziroma zakonitemu zastopniku
               omogočeno zgolj vlaganje prošenj za izdajo teh dovoljenj, ne pa tudi preostala
               dejanja v postopku. Novelacija pa mu omogoča opravljanje tudi drugih procesnih
               dejanja, z izjemo vročitve tega dovoljenja, kar bo, po našem mnenju, vsekakor
               strankam oziroma njihovim zastopnikom olajšalo pot do pridobitve dovoljenja.</p>
               <p>Skratka, Poslanska skupina DeSUS navedene spremembe podpira. Sprejem slednjih pa od
               nas terja tudi Evropska unija.</p>
               <p>Hvala lepa.</p>
            </sp>
            <sp xml:id="SDZ5-Redna-06-2009-05-21.sp24">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Zmago Jelinčič Plemeniti v imenu Poslanske skupine Slovenske nacionalne
               stranke.</p>
               <p>Prosim.</p>
            </sp>
            <sp xml:id="SDZ5-Redna-06-2009-05-21.sp25">

               <speaker>ZMAGO JELINČIČ PLEMENITI:</speaker>

               <p>Hvala lepa in lep pozdrav vsem skupaj.</p>
               <p>Predlog zakona o dopolnitvah in spremembah Zakona o tujcih je seveda potreben.
               Dejstvo je, da se s tem prilagajamo evropskemu redu, in prav je, da se pobirajo
               biometrični podatki. Konec koncev je to tendenca, ki je v Evropi že dalj časa in tudi
               v Sloveniji bi morala biti že dalj časa. Razmislek o tem. Konec koncev, Slovenija je
               pred časom uničila kompletne kartoteke prstnih odtisov, kar je bila ena od večjih
               neumnosti, ampak takrat, v začetku po osamosvojitvi, so nekateri imeli občutek, da je
               treba vse podatke uničiti, zažgati in začeti popolnoma na novo, kar se čuti še danes.
               Še posebej se to čuti pri uničenih kartotekah o prebivalstvu, od kod je kakšen
               prebivalec prišel, od kod je doma in podobno. Po mnenju Slovenske nacionalne stranke
               in po mojem osebnem mnenju je šlo za namerno uničevanje teh vitalnih podatkov za
               raziskavo marsičesa, ampak to pač tako je. V glavnem pa te poglavitne spremembe, ki
               jih ta zakon prinaša, so absolutno sprejemljive. Morda je še nekaj, kar je še
               premalo.</p>
               <p>Zakon določa, da se biometrični podatki podobe obraze in prstni odtisi v evidencah za
               dovoljenje za prebivanja hranijo samo, dokler ni izdana pravnomočna odločba o
               prošnji, nato pa se iz evidenc brišejo. Kasneje seveda piše, da bo to shranjeno, tudi
               podatki o prstnih odtisih, da bo to shranjeno kot biometrični podatek v izkaznici, ki
               jo bo imel tujec. Vendar, če bo shranjeno samo v izkaznici, nikakor pa ne v bazi
               podatkov, kako bodo pa lahko primerjali podatke, ali je to dejansko ta tujec, ki nosi
               osebno izkaznico in če je identičen oziroma pravi, kot tisti, ki je naveden notri v
               spiskih, v evidencah, ki so jih vodili do izdaje pravnomočne odločbe. Mislim, da je
               to en "kiks", ki ga bo treba popraviti v nadaljnjem, kaj jaz vem, postopku. Ta zadeva
               lahko pripelje do marsičesa, pripelje do tega, kar se že dogaja. Recimo, v Sloveniji
               nobeden Kitajec ne umre, nobeden Kitajec ne dobi dovoljenja, ampak vedno več jih je.
               Pojdite v Sežano, v Sežani so kupili celoten blok seveda preko Evropske unije, ker so
               prišli noter, dobili so v Italiji dovoljenje za bivanje in ostalo in lepo počasi se
               zajedajo v Slovenijo. Mislim, da to ni prav in to ni dobro. Slovenija mora skrbeti za
               svoje nacionalne interese in eden od pomembnejših nacionalnih interesov je to, da ne
               dovolimo, da bi se tukaj razraščalo kar po dolgem in po čez.</p>
               <p>Druga takšna zadeva so seveda ravno tako v Sežani so Šiptarji, ki so kupili drugi
               blok in polagoma izganjajo slovensko prebivalstvo iz primorskega predela. Že vedo,
               zakaj. Kajti, strateška pozicija slovenske primorske je zelo, zelo pomembna in tega
               se zavedajo ti ljudje bistveno bolj kot naši gospodje politiki. Zato bi bilo
               smiselno, da se tudi v to smer kaj razmišlja.</p>
               <p>Ravno tako predlaga zakonski predlog, da bo delodajalec oziroma zakonito zastopnik
               pogodbenih strank, ki vložijo prošnjo za delo, lahko opravil vse zadeve za tistega
               prosilca. Ne vem, če je to dobro. Na ta način se zoper dopušča eno polje
               manipulacije, ki se lahko zlorablja na ta ali oni način. Zlorabe se bodo dogajale in
               dejstvo je, da so kriminalci bistveno bolj pametni od policajev. Policija vedno sledi
               kriminalnim dejanjem in jim poskuša preprečiti, namesto da bi poskušala zadeve
               prehiteti. Če bi jih poskušala prehiteti, bi se tudi v zvezi s tem zakonom
               pogovarjala s kom, ki se o teh zadevah malo več razume in malo bolje razume, kot
               kaže, da se razume predlagatelj tega zakona.</p>
               <p>Zagotovo je še nekaj, kar po našem mnenju ni prav. Namreč kazni, višina globe bo
               izenačena tako za tujce kot za slovenske državljane. Mislim, da to ni prav. Če
               pogledamo ostale države, če pogledamo Italijo, bomo videli, da se tujce obdeluje in
               obravnava bistveno drugače. Poglejte si, kaj se dogaja z Romuni, ki so ravno tako
               državljani EU, pa vendar so za njih posebni predpisi.</p>
               <p>Drugače pa - razmislili bomo, če bomo zakon podprli. Hvala lepa.</p>
            </sp>
            <sp xml:id="SDZ5-Redna-06-2009-05-21.sp26">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Gvido Kres v imenu Poslanske skupine Slovenske ljudske
               stranke.</p>
            </sp>
            <sp xml:id="SDZ5-Redna-06-2009-05-21.sp27">

               <speaker>GVIDO KRES:</speaker>

               <p>Hvala za besedo. Tudi pri tem predlogu sprememb in dopolnitev gre v bistvu za
               uskladitev s pravnim redom EU. Ker je prišlo do spremembe uredbe Sveta o enotni
               obliki dovoljenja za prebivanje državljanov tretjih držav, predlog zakona tedaj
               določa pravno podlago za izdelavo novega obrazca dovoljenja za prebivanje tujcev, ki
               bo vseboval podobo obraza in dva prstna odtisa tujca, zapisana kot biometrični
               podatek. V Poslanski skupini Slovenske ljudske stranke podpiramo tudi spremembo, ki
               je prav tako predmet uskladitve s pravom EU in prinaša pravno podlago za nadgradnjo
               obrazca potnega lista za tujce. Tudi na tem področju se uvajajo prstni odtisi,
               zapisani kot biometrični podatek. Poslanci Slovenske ljudske stranke upamo, da bo za
               varovanje osebnih podatkov dobro poskrbljeno in da se bodo ti biometrični podatki
               dejansko uporabljali le za točno določene namene, kot je preverjanje verodostojnosti
               dovoljenja za prebivanje in istovetnosti imetnika dovoljenja za prebivanje, tujca,
               pri prehajanju državnih meja ter za ugotavljanje zakonitosti prebivanja tujca v
               Republiki Sloveniji.</p>
               <p>Po našem mnenju je dobrodošla sprememba tudi to, da ponovno ne bo več potrebna osebna
               izkaznica za tujca, saj se bo dovoljenje za prebivanje izdajalo kot samostojna
               listina. Prav tako pa podpiramo spremembo, ki bo odpravila pomanjkljivosti v
               postopkih, ko delodajalci vložijo vloge za delo tako imenovanih sezonskih delavcev.
               Predlog zakona bomo v Slovenski ljudski stranki podprli. Hvala lepa.</p>
            </sp>
            <sp xml:id="SDZ5-Redna-06-2009-05-21.sp28">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima mag. Borut Sajovic v imenu Poslanskega kluba Liberalne
               demokracije Slovenije. Prosim.</p>
            </sp>
            <sp xml:id="SDZ5-Redna-06-2009-05-21.sp29">

               <speaker>MAG. BORUT SAJOVIC:</speaker>

               <p>Hvala lepa, gospod predsednik za besedo. Spoštovana gospa ministrica, vsem skupaj
               prijazen dober dan in lep in uspešen dan! Predlog Zakona o spremembah in dopolnitvah
               zakona o tujcih, v drugi obravnavi, bomo v Poslanski skupini Liberalne demokracije
               Slovenije zagotovo podprli, kajti zakon pomeni več kontrole, več reda, več pregleda
               in pa več varnosti. Novela zakona pomeni najprej tudi uskladitev slovenskega pravnega
               reda s pravnim redom Evropske unije, za katerega ocenjujemo, da je ustrezen in dober.
               Področje migracije je v zadnjih letih eno od pomembnejših področij, s katerim se
               ukvarjajo povsod v svetu, zlasti pa še v Evropski uniji. Tako je Evropska unija na
               področju migracij sprejela uredbo o enotni obliki dovoljenja za prebivanje za
               državljane tretjih držav, ki določa enotno obliko dovoljenja za prebivanje za
               državljane tretjih držav. Ta uredba na obrazec dovoljenja za prebivanje implementira
               biometrične zaščitne elemente, in sicer podobo obraza ter dva prstna odtisa imetnika
               dovoljenja, ki sta zapisana in zabeležena kot biometrični podatek. Dovoljenje za
               prebivanje za državljane tretjih držav se bo po novem izdajalo v obliki samostojne
               listine in ne več v obliki nalepke in odločbe, tako kot je bilo urejeno do sedaj.
               Dovoljenje za prebivanje v obliki samostojne listnice, to je izkaznice, bo, tako kot
               zahteva uredba, vsebovalo tudi podatke o podobi obraza in dveh prstnih odtisih
               imetnika, ki bodo tudi ustrezno shranjeni kot biometrični podatke.</p>
               <p>S predlogom novele zakona se odpravlja tudi pomanjkljivost sedanje ureditve položaja
               delodajalca oziroma zakonitega zastopnika pogodbenih strank, tudi napoteni delavci so
               tukaj, v postopku izdaje dovoljenja za začasno prebivanje zaradi zaposlitve ali dela,
               opravljanja sezonskega dela in izvajanja storitev z napotenimi delavci. Po veljavni
               ureditvi je namreč delodajalcu in zakonitemu zastopniku pogodbenih strank po samem
               zakonu omogočena vložitev prošnje za izdajo dovoljenja za prebivanje, ne pa tudi za
               opravljanje drugih dejanj v postopku, kar se je v praksi pokazalo kot neustrezno
               oziroma pomanjkljivo urejeno in s to novelo zakona stanje tukaj popravljamo in
               izboljšujemo. V prejšnjih govorih je bilo omenjeno tudi nekaj, kako dela slovenska
               policija.</p>
               <p>Jaz sem vesel, da statistični pregled kaže, da se varnost naše države in kršitve
               zmanjšujejo, delo pa izboljšuje. Podatki za januar do 28. februar letošnjega leta,
               2009, pravijo, da so slovenski policisti zabeležili 137 protizakonitih prehodov meje,
               kar je 38,3% manj kot v letu 2008. Zavrnjenih je bilo na meji 1056 državljanov iz
               tako imenovanih tretjih držav ter iz Slovenije odstranjeno 241 tujcev, kar pomeni, da
               je delovanje policije na tem področju ustrezno, dobro, s sprejetjem novele zakona o
               tujcih, ki jo bomo v Poslanski skupini Liberalne demokracije podprli, pa se bo sicer
               dokaj dobro urejeno stanje zagotovo še izboljšalo. Hvala lepa.</p>
            </sp>
            <sp xml:id="SDZ5-Redna-06-2009-05-21.sp30">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Darja Lavtižar Bebler v imenu Poslanske skupine Socialnih
               demokratov. Prosim.</p>
            </sp>
            <sp xml:id="SDZ5-Redna-06-2009-05-21.sp31">

               <speaker>DARJA LAVTIŽAR BEBLER:</speaker>

               <p>Hvala za besedo, gospod predsednik. Spoštovani zbor!</p>
               <p>V Poslanski skupini Socialnih demokratov predlog zakona podpiramo, ker gre za
               uskladitev s pravnim redom Evropske unije, obenem pa noveliranje tega zakona omogoča
               nekatere izboljšave veljavne ureditve. S predlogom zakona se zaradi izvrševanja
               uredbe Sveta o standardih in za varnostne značilnosti in biometrične podatke v potnih
               listih in potovalnih dokumentih, ki jih izdajajo države članice tujcem, državljanom
               tretjih držav, z veljavnostjo najmanj enega leta, določa pravna podlaga za nadgradnjo
               obrazca potnega lista za tujce, ki bo po novem poleg podobe obraza vseboval tudi dva
               prstna odtisa tujca, zapisna kot biometrični podatek. Republika Slovenija mora
               pričeti izdajati biometrične potne liste za tujca s prstnimi odtisi do 28. junija
               letos.</p>
               <p>Zaradi izvrševanja uredbe Sveta o enotni obliki dovoljenja za prebivanje za
               državljane tretjih držav pa se določa pravna podlaga za izdelavo novega obrazca
               dovoljenja za prebivanje za državljane tretjih držav, ki bo vseboval podobo obraza in
               dva prstna odtisa tujca, zapisana kot biometrični podatek. Zaradi nove oblike
               dovoljenja za prebivanje za državljane tretjih držav, ki se bo izdajalo v obliki
               samostojne listine in ne več v obliki nalepke ali odločbe, predlog zakona nekoliko
               spreminja tudi kazenske določbe.</p>
               <p>Zaradi zahtev prostega pretoka oseb pa je spremenjena tudi višina globe za prekrške,
               za katere se sankcionira državljane držav članic Evropske unije, njihove družinske
               člane in družinske člane slovenskih državljanov.</p>
               <p>Predlog zakona na novo opredeljuje položaj delodajalca in zakonitega zastopnika
               pogodbenih strank v postopku izdaje dovoljenja za začasno prebivanje zaradi
               zaposlitve ali dela, kadar prošnjo za izdajo dovoljenja vloži delodajalec oziroma
               zakoniti zastopnik pogodbenih strank, s čimer se odpravlja pomanjkljivost dosedanje
               ureditve. Tujec, ki prihaja v Republiko Slovenijo zaradi zaposlitve ali dela, ali
               zaradi opravljanja sezonskega dela ali kot napoteni delavec, mora pred vstopom v
               državo pridobiti dovoljenje za prebivanje. Delodajalec bo imel po novem na podlagi
               zakona, torej brez strankinega pooblastila, pooblastilo za opravljanje vseh dejanj v
               postopku izdaje dovoljenja za prebivanje in ne le za vložitev prošnje, kot to ureja
               veljavni zakon. To bo olajšalo postopek pridobivanja dovoljenja za prebivanje, kar je
               tudi v interesu slovenskih delodajalcev.</p>
               <p>Predlagana novela v notranjo zakonodajo uvaja uredbo Sveta, obenem pa izboljšuje
               zakon v tistih delih, ko zagotavlja učinkovitejše postopke za pridobitev dovoljenja
               za začasno prebivanje zaradi zaposlitve ali dela državljanov tretjih držav. Zato bomo
               v Poslanski skupini Socialnih demokratov predlagani zakon tudi podprli. Hvala lepa.
            </p>
            </sp>
            <sp xml:id="SDZ5-Redna-06-2009-05-21.sp32">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima dr. Vinko Gorenak v imenu Poslanske skupine Slovenske
               demokratske stranke. Prosim.</p>
            </sp>
            <sp xml:id="SDZ5-Redna-06-2009-05-21.sp33">

               <speaker>DR. VINKO GORENAK:</speaker>

               <p>Hvala lepa. V Slovenski demokratski stranki smo Predlogu zakona o spremembah in
               dopolnitvah Zakona o tujcih posvetili posebno pozornost. Ugotavljamo, kot prvič, da
               predlog zakona sledi direktivi Evropske unije, nadalje poenostavlja postopke v zvezi
               s tem in nadgrajuje dosedanje rešitve. Zlasti je pomembno to, da ureja in
               poenostavlja postopke pri delodajalcih, da bi olajšali njihovo delo oziroma
               zaposlovanje. V Slovenski demokratski stranki bomo predlog zakona podprli. Hvala
               lepa.</p>
            </sp>
            <sp xml:id="SDZ5-Redna-06-2009-05-21.sp34">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Vito Rožej v imenu Poslanske skupine Zares. Prosim.</p>
            </sp>
            <sp xml:id="SDZ5-Redna-06-2009-05-21.sp35">

               <speaker>VITO ROŽEJ:</speaker>

               <p>Hvala za besedo, spoštovani predsednik. Spoštovana ministrica, kolegice in
               kolegi!</p>
               <p>V izogib ponavljanju naj naveden, da gre pri tem zakonu za usklajevanje slovenskega
               pravnega reda z evropskim, odpravljajo se pomanjkljivosti glede ureditve položaja
               delodajalca, zakonitega zastopnika pogodbenih strank v zvezi z izdajo dovoljenja za
               začasno bivanje zaradi zaposlitve, zaradi sezonskega dela in podobnih reči, kot je
               bilo že rečeno. Obenem se seveda na nek način izenačuje tudi status tujcev s statusom
               državljanov, kar se tiče osebnih listin. In zaradi teh omenjenih koristi bomo
               spremembo dopolnitve zakona v Poslanski skupini Zares podprli.</p>
               <p>Obenem bi izkoristil to priložnost, pa mogoče izrazil tudi upanje, da bomo v kratkem
               dobili na naše klopi tudi kakšno drugo spremembo zakonodaje, ki se ukvarja s tujci,
               mogoče zakon o azilu oziroma o mednarodni zaščiti. Pa še kakšen drug bi najbrž v
               našem pravnem redu manjkal, ki bi na nek način uredil sedaj še nepopolnoma nedorečen
               status tujcev pri nas; omogočil ali njihovo integracijo oziroma na nek drug način
               rešil stanje, ki sedaj trenutno je v neki pravni praznini. Hvala.</p>
            </sp>
            <sp xml:id="SDZ5-Redna-06-2009-05-21.sp36">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Končali smo s predstavitvijo stališč poslanskih skupin.</p>
               <p>Ker k dopolnjenem predlogu zakona ni bilo vloženih amandmajev, zaključujem drugo
               obravnavo predloga zakona. Odločanje o predlogu zakona bomo v skladu s časovnim
               potekom seje Državnega zbora opravili danes v okviru glasovanj, pol ure po prekinjeni
               23. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>17. TOČKO DNEVNEGA REDA,</title> to je na <title>PREDLOG ZAKONA O
                  SPREMEMBAH IN DOPOLNITVAH ZAKONA O POTNIH LISTINAH, SKRAJŠANI POSTOPEK.</title>
               </p>
               <p>Predlog zakona je v obravnavo Državnemu zboru predložila Vlada. Besedo dajem
               predstavnici Vlade za dopolnilno obrazložitev predloga zakona. Besedo ima gospa
               Katarina Kresal, ministrica za notranje zadeve.</p>
            </sp>
            <sp xml:id="SDZ5-Redna-06-2009-05-21.sp37">

               <speaker>KATARINA KRESAL:</speaker>

               <p>Spoštovani predsednik, poslanke, poslanci! Poglavitni namen sprememb in dopolnitev
               tega zakona je uskladitev slovenskega pravnega reda s pravnim redom Evropske unije. Z
               zakonom se bo izvrševala uredba Sveta o standardih za varnostne značilnosti in
               biometrične podatke o potnih listinah in potovalnih dokumentih, ki jih izdajajo
               države članice, in sicer v delu, ki določa, da je treba v potne listine uvesti tudi
               biometrijo dveh prstnih odtisov. Republika Slovenija mora namreč izdajati biometrične
               potne listine s prstnima odtisoma do 28. 6. 2009. V predlogu zakona se zato določa
               starostna meja za zajem prstnih odtisov, to je 12 let in več, izjeme za izdajo potnih
               listin brez prstnih odtisov, te so vezane na zdravstvene naloge in pa hranjenje in
               uporaba prstnih odtisov. Iz zakona pa se črtajo določbe o obveznosti dovoljenja
               zakonitega zastopnika za potovanje otrok do 15. leta starosti brez njihovega
               spremstva, ki v praksi nimajo več uporabne vrednosti. Stari potni listi se bodo lahko
               uporabljali do poteka in jih državljanom zaradi uvedbe biometrije prstnih odtisov ne
               bo treba menjati.</p>
               <p>Menimo, da so rešitve ustrezne, prav tako pa tudi predlagatelj predlaga, da Državni
               zbor sprejme sklep, da se zaradi obsega sprememb pripravi tudi uradno prečiščeno
               besedilo zakona, ki ga zbor potrdi. Hvala lepa.</p>
            </sp>
            <sp xml:id="SDZ5-Redna-06-2009-05-21.sp38">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Predlog zakona je obravnaval Odbor za notranjo politiko, javno upravo in
               pravosodje kot matično delovno telo. Besedo dajem predsedniku dr. Vinku Gorenaku za
               predstavitev poročila odbora. Prosim.</p>
            </sp>
            <sp xml:id="SDZ5-Redna-06-2009-05-21.sp39">

               <speaker>DR. VINKO GORENAK:</speaker>

               <p>Hvala lepa. Odbor za notranjo politiko, javno upravo in pravosodje je na svoji 4.
               seji 6. maja obravnaval ta predlog zakona, to je Predlog zakona o spremembah in
               dopolnitvah Zakona o potnih listinah, ki ga je Državnemu zboru predložila Vlada.
               Kolegij predsednika Državnega zbora pa je na 21. seji 10. aprila določil, da bo
               predlog zakona obravnavan po skrajšanem postopku.</p>
               <p>Članice in člani odbora smo razpolagali s predlogom zakona, z mnenjem
               Zakonodajno-pravne službe, z mnenjem Komisije Državnega sveta za državno ureditev.
               Uvodno obrazložitev k predlogu zakona je podala ministrica, ki je povedala to, kar
               smo pravzaprav dejansko tudi sedaj slišali. Dodala je še misel, da Vlada predlaga
               Državnemu zboru, da Zakonodajno-pravna služba pripravi tudi uradno prečiščeno
               besedilo.</p>
               <p>Zakonodajno-pravna služba, ki je predlog zakona proučila z vidika njegove skladnosti
               z ustavo, je k predloženemu besedilu pripravila pripombe k 1., 24. in 25. členu
               predloga zakona. Komisija Državnega sveta pa je predlog podprla. Odbor je v okviru
               druge obravnave predloga zakona v skladu s 126., 128., 130., 131. in 132. členom
               Poslovnika Državnega zbora opravil razpravo in glasovanje o posameznih členih zakona
               in vloženih amandmajih. Razpolagali smo z amandmaji poslanskih skupin koalicije in
               amandmaji Poslanske skupine SDS. Odbor je sprejel amandma poslanskih skupin
               koalicije, amandmaja Poslanske skupine SDS k 11. členu pa je s sprejetjem amandmaja
               poslanskih skupin koalicije postal brezpredmeten.</p>
               <p>Odbor je pripravil končno besedilo predloga zakona ter po končani razpravi in
               glasovanje o amandmajih v skladu s 128. členom Poslovnika glasoval še o vseh členih
               skupaj. Predlog zakona ste dobili kot prilogo poročilu, ki je pred vami. Hvala lepa.
            </p>
            </sp>
            <sp xml:id="SDZ5-Redna-06-2009-05-21.sp40">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Predstavitev stališč poslanskih skupin, besedo ima Zmago Jelinčič
               Plemeniti v imenu Poslanske skupine Slovenske nacionalne stranke. Prosim.</p>
            </sp>
            <sp xml:id="SDZ5-Redna-06-2009-05-21.sp41">

               <speaker>ZMAGO JELINČIČ PLEMENITI:</speaker>

               <p>Hvala lepa za besedo. V Poslanski skupini Slovenske nacionalne stranke bomo ta zakon
               podprli.</p>
               <p>Zakon prinaša določene pozitivne izboljšave in zagotovo je smiselno, da tudi mi gremo
               v biometrične potne listine s podobo obraza in dvema prstnima odtisoma. Seveda pa se
               pri tem pojavljajo nekatere nejasnosti v samem zakonu, še posebej, kot se govori o
               dveh prstih odtisih. Namreč, smiselno bi bilo, da se zabeleži, katera dva prstna
               odtisa se vzameta pri ljudeh, kjer se ne more vzeti praviloma odtis palca in še enega
               drugega prsta. Smiselno je, da se to napiše in morda bi bilo dobro, da bi se
               napisalo, da se vzame praviloma palec in še eden drugi prst. Gre za čisto enostavno
               policijsko tehnologijo, kajti že pri odklepanju ključavnic na črno, če tako rečem,
               ali pa odklepanju in odpiranju blagajn je obvezna uporaba palca. Tisti, ki nima palca
               se tega ne more lotiti in zaradi tega bi bilo smiselno, da se napiše, da se praviloma
               vzame odtis palca in da se še zabeleži, kateri drugi prst je dal odtis.</p>
               <p>Ravno tako me moti nekaj, da pri izdaji potnega lista za diplomata piše v 13. točki,
               ko se navajajo podatki, ki jih vsebuje potni list, 13. točka - lastnoročni podpis
               državljana, ki zna in se zmore podpisati. Razumem, da se kakšen ne zmore podpisati,
               vendar pa za diplomata se skorajda predvideva, da se zna podpisati. Res je, da so
               države in so primerki, kjer diplomati komajda znajo pisati, govoriti ali kaj
               podobnega, pa zaradi politične preference kljub temu predstavljajo svojo državo,
               ampak vseeno bi bilo lepo, vsaj zaradi neke kozmetike, da se to vrže ven in da se
               reče: "Fantje, Slovenci pa vendarle znajo pisati - vsaj pisati."</p>
               <p>Brezpapirni postopek sprejema vloge je dobra in pametna zadeva, kakor tudi ukinitev
               potrjevanja obrazcev, vendar pa navkljub vsemu mislim, da potovanje na Hrvaško le ne
               more biti izenačeno s popotovanjem v evropske države in zaradi tega bi bilo morda
               razmisliti o kakšnih posebnih zadevah. Treba je vedeti, da je Wall Street Journal
               pred dnevi, predvčerajšnjem, napisal zoprn članek o Hrvaški, ki Hrvaško razgalja v
               vseh tistih svojih kriminalnih svojstvih, in da bi bilo zaradi tega smiselno, da se
               za potovanja na Hrvaško oziroma za potovanja hrvaških državljanov v Slovenijo zadeve
               malo bolj zaostrijo.</p>
               <p>Še enkrat, Slovenska nacionalna stranka bo zakon podprla.</p>
               <p>Hvala lepa.</p>
            </sp>
            <sp xml:id="SDZ5-Redna-06-2009-05-21.sp42">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Gvido Kres v imenu Poslanske skupine Slovenske ljudske stranke.</p>
               <p>Prosim.</p>
            </sp>
            <sp xml:id="SDZ5-Redna-06-2009-05-21.sp43">

               <speaker>GVIDO KRES:</speaker>

               <p>Hvala za besedo.</p>
               <p>Tudi ta novela zakona je bila v prvi vrsti pripravljena zaradi uskladitve s pravnim
               redom Evropske unije. Spomnimo se, da je Zakon o spremembah in dopolnitvah Zakona o
               potnih listinah državljanov, ki je začel veljati leta 2005, omogočil izdajo
               biometričnih potnih listin prve generacije, ki vsebujejo čip, na katerem je shranjena
               podoba obraza imetnika v biometrični obliki. Prve biometrične potne listine pa so se
               v Republiki Sloveniji začele izdajati avgusta 2006. Takrat je bila odpravljena tudi
               krajevna pristojnost za izdajo in naznanitev pogrešitve potnih listin.</p>
               <p>Pred seboj imamo ponovno novelo Zakona o potnih listinah, predvsem zaradi
               vzpostavitve pravne podlage za izvajanje uredbe Sveta o standardih za varnostne
               značilnosti in biometrične podatke v potnih listih in potovalnih dokumentih, ki jih
               izdajajo države članice. Naloženo nam je, da začnemo izdajati biometrične potne
               listine s prstnimi odtisi do 28. junija 2009.</p>
               <p>V Poslanski skupini Slovenske ljudske stranke podpiramo novost, da se ob vlogi za
               izdajo potnega lista po novem državljanu odvzame dva prstna odtisa, razen v primerih,
               ko zaradi zdravstvenih razlogov odvzem dveh prstnih odtisov začasno ali trajno ni
               mogoč. Pomemben je tudi podatek, da se bodo prstni odtisi lahko uporabljali le za
               preverjanje verodostojnosti potne listine in istovetnosti imetnika potne listine pri
               prehajanju državne meje.</p>
               <p>V Poslanski skupini Slovenske ljudske stranke podpiramo odpravo administrativnih ovir
               v smislu ukinitve dovoljenja zakonitega zastopnika in prav tako uporabo sodobnih
               tehnologij, ki predstavljajo poenostavitev postopkov.</p>
               <p>V Slovenski ljudski stranki bomo zakon podprli.</p>
               <p>Hvala lepa.</p>
            </sp>
            <sp xml:id="SDZ5-Redna-06-2009-05-21.sp44">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima mag. Borut Sajovic v imenu Poslanskega kluba Liberalne demokracije
               Slovenije.</p>
               <p>Prosim.</p>
            </sp>
            <sp xml:id="SDZ5-Redna-06-2009-05-21.sp45">

               <speaker>MAG. BORUT SAJOVIC:</speaker>

               <p>Hvala lepa, predsednik. Še enkrat prijazen pozdrav vsem.</p>
               <p>Še en predlog pomembnega, predvsem pa praktičnega in uporabnega zakona, ki prinaša
               boljše, dobre rešitve, kot smo jih imeli do zdaj in zato bomo v Poslanski skupini
               Liberalne demokracije Slovenije predlog novele Zakona o potnih listinah podprli.</p>
               <p>Če podrobneje pogledamo vsebino novele, kmalu ugotovimo, da zasleduje dva pomembna
               cilja. Eden je prilagajanje direktivam Evropske unije, drugič pa se odpravljajo
               nekatere pomanjkljivosti, ki so se izkazale v praksi. Osnovni namen in razlog novele
               je v tem, da se s to novelo da pravna podlaga za izvajanje uredbe Sveta o standardih
               za varnostne značilnosti in biometrične podatke v potnih listinah in potovalnih
               dokumentih z dne 13. 12. 2004. Ta uredba namreč določa, da je treba v 36 mesecih po
               sprejetju tehničnih specifikacij za prstne odtise v potne listine uvesti tudi
               biometrijo dveh prstnih odtisov. Kaj to v praksi pomeni? Ker je bila odločba sprejeta
               28. 6. 2006, to pomeni, da bomo v Sloveniji lahko začeli izdajati biometrične potne
               liste do 28. 6. 2009 in od takrat seveda naprej. Zato v LDS-u podpiramo tudi
               odločitev ministrstva, da se, ob tem ko implementiramo določbe evropske uredbe v ta
               zakon, popravijo tudi tiste določbe, ki so se v praksi pokazale ali kot pomanjkljive
               ali pa kot slabe rešitve. Kaj to praktično pomeni za vse naše občane, občanke in pa
               državljanke? Več varnosti v boju zoper terorizem, manj možnosti ponarejanja, povečana
               stopnja zaščite, tudi identitete posameznika.</p>
               <p>Novelo zakona o potnih listih bomo v LDS-u podprli, ker ocenjujemo, da je ministrstvo
               pripravilo dobro rešitev, ki se nanaša na specifično ureditev, ko odvzem prstnih
               odtisov začasno ali trajno ni mogoč, predvsem pa pomeni, da je zakon praktičen in
               življenjski. Seveda pritrjujemo temu, da z ureditvijo starostne meje, po kateri so
               otroci, mlajši od dvanajst let, izvzeti iz obveznosti dajanja prstnih odtisov. Še
               posebej pa se nam zdi pomembna rešitev, ki se nanaša na rok hranjenja odvzetih
               prstnih odtisov. Tako v Poslanski skupini Liberalne demokracije Slovenije podpiramo
               rešitev, ki določa, da se bo podoba odvzetih prstnih odtisov oziroma prstnega odtisa
               v evidenci vodila samo do vročitve potnega lista, nato pa se bo ta podatek iz
               evidence izbrisala, in da se bodo lahko prstni odtisi uporabljali le za preverjanje
               verodostojnost potne listine in istovetnosti imetnika potne listine. Pri prehajanju
               državne meje enostavno nimamo nobenih skušnjav po nadzoru vsega in vsakega ob vsakem
               trenutku, predvsem pa po hranjenju podatkov, ki bi se kasneje lahko zlorabili.</p>
               <p>Novelo podpiramo tudi zato, ker novela predvideva ukinitev dovoljenja zakonitega
               zastopnika, saj ta rešitev ne bo vplivala na raven zaščite otrokovih koristi pri
               prehodu meje, pomeni pa zagotovo odpravo administrativne ovire vsakoletnega
               pridobivanja novega dovoljenja, za katerega se tudi plačuje upravna taksa, kar seveda
               za državljane pomeni, po našem mnenju, nepotreben strošek. V zvezi s tem pritrjujemo
               tudi ugotovitvi ministrstva, da ta odprava administrativne ovire pomeni pozitivno
               prednost tako za stranko kot za upravni organ, ki tako dovoljenje izvaja.</p>
               <p>Seveda bomo pa novelo v Liberalni demokraciji Slovenije podprli tudi zaradi tega, ker
               omogoča druge izboljšave na področju izdajanja potnih listin - in kar seveda v teh
               časih, v katerih smo, nikakor ni nepomembno, da vsebuje rešitev, da državljanom
               starih potnih listov zaradi uvedbe biometrije prstnih odtisov teh seveda ne bo treba
               menjati, kar pa pomeni, da ne bodo izgubljali časa, predvsem pa, da ne bodo imeli
               dodatnih stroškov.</p>
               <p>Iz vseh navedenih in predlaganih praktičnih posledic na eni strani, na drugi strani
               pa več varnosti Poslanska skupina Liberalne demokracije Slovenije zakonu izraža vso
               podporo. Hvala lepa.</p>
            </sp>
            <sp xml:id="SDZ5-Redna-06-2009-05-21.sp46">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Darja Lavtižar Bebler v imenu poslanske skupine Socialnih
               demokratov. Prosim.</p>
            </sp>
            <sp xml:id="SDZ5-Redna-06-2009-05-21.sp47">

               <speaker>DARJA LAVTIŽAR BEBLER:</speaker>

               <p>Hvala lepa, gospod predsednik. Spoštovane kolegice in kolegi. Tudi tukaj gre za
               uskladitev s pravnim redom Evropske unije, to je z ustrezno uredbo Sveta in s
               tehničnimi specifikacijami, ki so bile sprejete z odločbo Komisije dne 28. 6. 2006,
               zato mora Slovenija začeti izdajati biometrične potne listine s prstnimi odtisi do
               28. junija letos.</p>
               <p>Uredba Sveta ne predpisuje starostne meje za zajem prstnih odtisov je pa Evropski
               parlament 14. 1. 2009 v prvi obravnavi sprejel zakonodajno resolucijo Evropskega
               parlamenta o predlogu uredbe Evropskega parlamenta in Sveta o spremembi uredbe Sveta.
               Sprememba te uredbe gre v smeri, da so od zahteve za dajanje prstnih odtisov izvzeti
               otroci, mlajši od 12 let. Ta starostna meja je začasna, ker bo Evropska komisija po
               štirih letih opravila revizijo in po potrebi predložila znižanje te starostne
               meje.</p>
               <p>Predlagatelj novele zakona opozarja, da uredba ne predpisuje roka hranjenja in
               omejitve uporabe odvzetih prstnih odtisov za druge namene, kot je ugotavljanje
               identifikacije posameznikov v drugih, na primer kriminalističnih postopkih, zato je
               to področje v celoti prepuščeno odločitvi posamezne države članice in v noveli zakona
               je predvideno, da se bo podoba odvzetih prstnih odtisov v evidenci vodila samo do
               vročitve potnega lista, nato pa se bo iz evidence izbrisala. Prstni odtisi se bodo
               odvzeli s pomočjo elektronskih naprav za odvzem prstnih odtisov, shranili pa se bodo
               v evidenci potnih listin in zgolj za potrebe izdelave potne listine do njene
               vročitve. Slednje v Poslanski skupini Socialnih demokratov izrecno podpiramo.</p>
               <p>Urejajo se tudi pristojnosti za izdajo potnih listin, naznanitvi pogrešitve in
               vodenju evidence. Jasneje se opredeljujejo izdaja novega potnega lista z enoletno
               veljavnostjo v primeru večkratnih pogrešitev in prepovedi izdaje oziroma odvzem potne
               listine. Tudi te jasnejše opredelitve v Poslanski skupini Socialnih demokratov
               izrecno podpiramo.</p>
               <p>Dopolnjuje se tudi tisti del, ki se nanaša na obveznosti vrnitve potnega lista v
               primeru spremembe bivališča oziroma prebivališča oziroma izročitve vselej, ko se
               spremenijo v potni list vpisani podatki, ki predstavljajo njegovo identifikacijo.
               Skrajšan je tudi rok za predložitev potnega lista v primeru prenehanja državljanstva
               in določen rok za naznanitev pogrešitve potnega lista v tujini.</p>
               <p>V Poslanski skupini Socialnih demokratov omenjene dopolnitve podpiramo. Zvišujejo se
               tudi globe, s čimer tudi soglašamo. Hvala lepa.</p>
            </sp>
            <sp xml:id="SDZ5-Redna-06-2009-05-21.sp48">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Alenka Jeraj v imenu Poslanske skupine Slovenske demokratske
               stranke.</p>
            </sp>
            <sp xml:id="SDZ5-Redna-06-2009-05-21.sp49">

               <speaker>ALENKA JERAJ:</speaker>

               <p>Lep pozdrav! Ker gre za manj zahtevne spremembe in dopolnitve ter uskladitve predloga
               zakona s pravom EU, za nekatere poenostavitve oziroma bolj natančne določbe, v
               Poslanski skupini Slovenske demokratske stranke noveli zakona o potnih listinah ne
               bomo nasprotovali oziroma jo bomo podprli.</p>
            </sp>
            <sp xml:id="SDZ5-Redna-06-2009-05-21.sp50">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Vito Rožej v imenu Poslanske skupine Zares.</p>
            </sp>
            <sp xml:id="SDZ5-Redna-06-2009-05-21.sp51">

               <speaker>VITO ROŽEJ:</speaker>

               <p>Spoštovani predsednik, hvala za besedo. Spoštovana ministrica, kolegice in kolegi!
               Kot je bilo že slišano, je razlog za ponovno noveliranje tega zakona vzpostavitev
               pravne podlage za izvajanje evropske uredbe o standardih za varnostne značilnosti in
               biometrične podatke o potnih listinah in ostalih potovalnih dokumentih, ki jih
               izdajajo članice EU. Dokument tudi določa, da je treba v 36 mesecih, se pravi do 28.
               junija letos...</p>
            </sp>
            <sp xml:id="SDZ5-Redna-06-2009-05-21.sp52">

               <speaker>PREDSEDNIK DR. PAVEL GANTAR:</speaker>

               <p>Mir v dvorani, prosim!</p>
            </sp>
            <sp xml:id="SDZ5-Redna-06-2009-05-21.sp53">

               <speaker>VITO ROŽEJ:</speaker>

               <p>... sprejetju tehničnih specifikacij za prstne odtise v potne listine uvesti tudi
               biometrijo dveh prstnih odtisov, kar bo seveda Republika Slovenija storila. Ob tem v
               naši poslanski skupini izražamo posebno skrb za hrambo podatkov in opravljanje z
               njimi, kot je bilo tukaj tudi že omenjeno, in menimo, da zakon zadovoljivo rešuje to
               tematiko. Poleg tega zakon odpravlja tudi nekatere administrativne ovire, pri izdaji
               preklicev in pogrešitvi dokumentov pa ukinja potrjevanje obrazcev dovoljenj
               zakonitega zastopnika in še kakšno drugo administrativno oviro. Ker je bila danes
               omenjena tukaj tudi določba, ki imetnikom diplomatskih potnih listov, če so zmožni,
               nalaga podpis, pa seveda dodajamo, ta je ta določba v zakonu absolutno nujna.
               Neznanje, sklepam, da je vodilo nekatera nasprotovanja tej določbi, ker tudi otroci
               diplomatov, ki še ne znajo pisati, so lahko imetniki diplomatskih potnih listov.
               Mislim, da je bilo razburjenje pretirano, ampak razumljivo glede na neznanje.</p>
               <p>Zaradi že omenjenega, zaradi usklajevanja s pravnim redom Evropske unije in odpravo
               administrativnih ovir bomo v Poslanski skupini Zares spremembe zakona podprli. Hvala.
            </p>
            </sp>
            <sp xml:id="SDZ5-Redna-06-2009-05-21.sp54">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Anton Urh v imenu Poslanske skupine DeSUS.</p>
            </sp>
            <sp xml:id="SDZ5-Redna-06-2009-05-21.sp55">

               <speaker>ANTON URH:</speaker>

               <p>Hvala za besedo. Spoštovani predsednik, spoštovana ministrica, kolegice in kolegi
               poslanci! Spremembe evropske zakonodaje s področja standardov za varnostne
               značilnosti in biometrične podatke v potnih listinah in potovalnih dokumentih
               vplivajo tudi na našo zakonodajo. Naša dolžnost je pristopiti k novelaciji zakona, ki
               to področje ureja. To pa je zakon o potnih listinah. Že pri prejšnji točki, noveli
               zakona o tujcih, je bilo povedano, da se v potne listine uvaja tudi biometrija dveh
               prstnih odtisov. Ti biometrični potni listi pa se bodo začeli izdajati do 28. 6.
               2009. Zato je to novelo treba sprejeti in poslanci DeSUS-a bomo za sprejem slednje
               vsekakor prispevali svoje glasove.</p>
               <p>Kar se tiče jemanja prstnih odtisov, novela po našem mnenju ustrezno določa postopek
               in način, in sicer določa starostno mejo 12 let in več. Upošteva izjeme zaradi
               zdravstvenih razlogov, primerno določa tudi hranjenje in uporabo tako pridobljenih
               prstnih odtisov, tako da je omogočena pravica oseb do varstva osebnih podatkov.
               Predlog vključuje še nekaj manjših sprememb, ki so potrebne zaradi navedenih sprememb
               ali zaradi uveljavitve evropske uredbe. Te novosti poslanci DeSUS-a ocenjujemo za
               ustrezne, skladne z zahtevami evropskega prava, zato jih bomo tudi podprli.</p>
               <p>Hvala lepa.</p>
            </sp>
            <sp xml:id="SDZ5-Redna-06-2009-05-21.sp56">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. Ker k dopolnjenemu predlogu
               zakona ni bilo vloženih amandmajev, zaključujem drugo obravnavo predloga zakona.
               Odločanje o predlogu zakona bomo v skladu s časovnim potekom seje Državnega zbora
               opravili danes v okviru glasovanj pol ure po prekinjeni 23. točki dnevnega reda.</p>
               <p>S tem prekinjam to točko dnevnega reda.</p>
               <p>Preden preidem na 18. točko dnevnega reda, to je na Predlog zakona o spremembah in
               dopolnitvah Zakona o policiji, prekinjam sejo Državnega zbora za eno uro. Prekinjam
               sejo Državnega zbora za eno uro, ker Odbor za notranjo politiko, javno upravo in
               pravosodje kot matično delovno telo seje ni zaključilo. Zato v dogovoru s
               predsednikom odbora prekinjam sejo Državnega zbora za eno uro. Seja se bo nadaljevala
               ob 11.45. Obenem vas tudi obveščam, da se bo seja Odbora za notranjo politiko, javno
               upravo in pravosodje v tem času nadaljevala takoj, v veliki dvorani na Tomšičevi.</p>
               <p>Prosim proceduralno, gospod Tanko.</p>
            </sp>
            <sp xml:id="SDZ5-Redna-06-2009-05-21.sp57">

               <speaker>JOŽE TANKO:</speaker>

               <p>Hvala lepa.</p>
               <p>Verjetno je smisel proceduralnega predloga pred prekinitvijo seje. Vi ste zdaj sejo
               prekinili in mi dali proceduralni predlog, kar je povsem nelogično. V pavzi, ko je
               seja prekinjena, naj jaz razpravljam o proceduralnih predlogih. In mislim, da je
               nedopustno, da predsedujoči ne da besede tistemu, ki ima proceduralni predlog takrat,
               ko za to zaprosi. Jaz sem za to zaprosil pred prekinitvijo točke, kajti namen sem
               imel predlagati, da Državni zbor glasuje o tem, da bi zamenjali vrstni red obravnave
               točk. Da bi to točko obravnave Zakona o policiji, ker gre za težavno materijo tudi z
               zakonodajnega vidika, sploh če beremo mnenje Zakonodajno-pravne službe in
               obrazložitve predlagatelja, da je tu le treba nekaj več razprave o vsebini tega
               zakona, sploh o nekaterih določbah, ki v temelju posegajo v človekove pravice, v
               pridobljene standarde. Gospa Lavtižar Bebler bi dejala, da se oži polje svobode in
               širi polje represije. Zaradi tega predlagam, da bi to točko obravnavali kot zadnjo
               točko dnevnega reda te seje, da prestavimo obravnavo te točke na torek in se vmes v
               miru opravi razprava o rešitvah, ki jih prinaša Zakon o policiji. Še posebej je
               najbrž to potrebno, ker so tudi pripombe Zakonodajno-pravne službe zelo tehtne, zelo
               utemeljene pa tudi ena nedoslednost je, ki bi jo bilo treba razčistiti v koaliciji. V
               prejšnjem mandatu ste poslanci sedanjih koalicijskih strank, prejšnjih opozicijskih,
               imeli izredno veliko pripomb na uvedbo paralizatorja. S to novelo zakona, ki jo sedaj
               obravnavamo, o tej temi, o paralizatorju, ni pravzaprav nobene besede. Bilo bi
               smiselno tudi o tem opraviti razpravo.</p>
               <p>Predsednik, mislim da ni problema, ker je seja prekinjena, lahko govorim kot v
               ../Nerazumljivo./.. parku.</p>
            </sp>
            <sp xml:id="SDZ5-Redna-06-2009-05-21.sp58">

               <speaker>PREDSEDNIK DR. PAVEL GANTAR:</speaker>

               <p>Ne, ne, res je, da sem s to napovedjo napovedal prekinitev seje, nisem pa še povedal,
               da jo prekinjam. Napovedal sem prekinitev seje, dal sem vam proceduralni predlog in
               jaz sem vaš proceduralni predlog dolžan dati na glasovanje sedaj v tem trenutku. Se
               opravičujem, seja bi morala pač teči. Nisem vam dal besede v času, ko sem jaz
               govoril, ker to je malo nenavadno, tako imate vseeno pravico do proceduralnega
               predloga. Dobili ga boste. Jaz sem ta proceduralni predlog dolžan dati na glasovanje,
               kajti v skladu s 65. členom lahko med sejo Državni zbor največkrat dvakrat spremeni
               vrstni red obravnav posameznih točk dnevnega reda, če temu ne nasprotuje tretjina
               navzočih predstavnikov. To sem dolžan dati na glasovanje.</p>
            </sp>
            <sp xml:id="SDZ5-Redna-06-2009-05-21.sp59">

               <speaker>JOŽE TANKO:</speaker>

               <p>Samo, predsednik, jaz še nisem zaključil, ste me kar prekinili.</p>
            </sp>
            <sp xml:id="SDZ5-Redna-06-2009-05-21.sp60">

               <speaker>PREDSEDNIK DR. PAVEL GANTAR:</speaker>

               <p>Vi ste definitivno, ker čas ni tekel, dejansko že presegli čas in prosim, da
               zaključite. Hkrati seveda tudi naprošam poslance, da se zberejo v dvorani zaradi
               glasovanja. Prosim, da zaključite, ker ste več kot presegli čas, določen za razpravo.
               Če trdite, da je seja že bila prekinjena s samim mojim aktom, potem pa sploh ne bi
               smeli govoriti. O tem ni nobenega dvoma. Ni problema z merjenjem, je poteklo, vi ste
               pa svoj čas že izkoristili. Prosim, da končate s svojim predlogom.</p>
            </sp>
            <sp xml:id="SDZ5-Redna-06-2009-05-21.sp61">

               <speaker>JOŽE TANKO:</speaker>

               <p>Gospod predsednik, jaz ne vem, ker časa ni bilo najavljenega, meritve...</p>
            </sp>
            <sp xml:id="SDZ5-Redna-06-2009-05-21.sp62">

               <speaker>PREDSEDNIK DR. PAVEL GANTAR:</speaker>

               <p>Jaz vem, ker sem to spremljal. Prosim.</p>
            </sp>
            <sp xml:id="SDZ5-Redna-06-2009-05-21.sp63">

               <speaker>JOŽE TANKO:</speaker>

               <p>Vi tudi ne veste, kaj sem jaz mislim še do konca predlagati, najbrž...</p>
            </sp>
            <sp xml:id="SDZ5-Redna-06-2009-05-21.sp64">

               <speaker>PREDSEDNIK DR. PAVEL GANTAR:</speaker>

               <p>Predlagajte, saj vam nisem vzel besede, predlagajte, ampak zaključite svoj predlog.
            </p>
            </sp>
            <sp xml:id="SDZ5-Redna-06-2009-05-21.sp65">

               <speaker>JOŽE TANKO:</speaker>

               <p>Najbrž niste "božji sin", da bi vse vedeli, kaj mislim povedati. ../Medsebojno
               pogovarjanje./..,</p>
            </sp>
            <sp xml:id="SDZ5-Redna-06-2009-05-21.sp66">

               <speaker>PREDSEDNIK DR. PAVEL GANTAR:</speaker>

               <p>Zato sedaj...</p>
            </sp>
            <sp xml:id="SDZ5-Redna-06-2009-05-21.sp67">

               <speaker>JOŽE TANKO:</speaker>

               <p>Ker ste že povedali, da mi ne bi smeli dati besede, bom na nek način zaključil. Ampak
               nenavadno je, da predsedujoči najprej da besedo, potem pa ugotovi, da je ne bi smel
               dati in s tem posega tudi v to razpravo.</p>
               <p>Torej predlagam, da Državni zbor glasujemo o tem, da se ta točka prestavi in se
               obravnava kot zadnja točka dnevnega reda te seje Državnega zbora, in da se vmes zakon
               sprocesira tako, kot je običajno za parlamentarno prakso. Mislim, da ni nobene
               potrebe, da katerikoli član Državnega zbora iz koalicijskih vrst turira predsedniku
               odbora, da na vsak način nekaj naredi. Vodja koalicije, kdorkoli, se do vodje
               poslanske skupine pri nas ni niti obrnil, ampak to delate kar nekako mimo in drugače,
               kot je to bil običaj že v tem mandatu, v preteklem pa sploh. Hvala lepa.</p>
            </sp>
            <sp xml:id="SDZ5-Redna-06-2009-05-21.sp68">

               <speaker>PREDSEDNIK DR. PAVEL GANTAR:</speaker>

               <p>Hvala lepa. V skladu s poslovnikom, ima pravico do obrazložitve poslanska skupina.
               Želi kdo od poslanske skupine o tem predlogu razpravljati, zavzeti stališče in
               obrazloži glas? <stage>(Ne želi.)</stage> Prehajamo na glasovanje. Glasujemo. Navzočih je 51 poslank
               in poslancev, za 24, proti 26.</p>
               <p><stage>(Za je glasovalo 24.)</stage> <stage>(Proti 26.)</stage></p>
               <p>Ugotavljam, da ta predlog ni bil sprejet.</p>
               <p>Ste želeli proceduralno? Prosim, proceduralno.</p>
            </sp>
            <sp xml:id="SDZ5-Redna-06-2009-05-21.sp69">

               <speaker>JOŽE TANKO:</speaker>

               <p>Hvala lepa za besedo. Spoštovani predsednik! Glede na to, da ta predlog ni bil
               sprejet, v imenu poslanske skupine predlagam, da pred nadaljevanjem seje odredite 45
               minut odmora, da se poslanska skupina sploh dogovori, kako bo delovala v nadaljevanju
               obravnave te točke dnevnega reda. To rabimo, da se dogovorimo, da proučimo situacijo,
               ki je nastala s tem neizglasovanjem. Če ne boste, potem pač bomo videli, kako naprej.
            </p>
            </sp>
            <sp xml:id="SDZ5-Redna-06-2009-05-21.sp70">

               <speaker>PREDSEDNIK DR. PAVEL GANTAR:</speaker>

               <p>Seveda imate pravico za takšno prekinitev pred odločanjem. Mi sedaj ne bomo odločali,
               tako vam tega ne morem dati. Zato pa sedaj prekinjam sejo zbora za eno uro in prosim,
               da se člani Odbora za notranjo politiko, javno upravo in pravosodje takoj zglasijo v
               veliki dvorani ta Tomšičevi, da nadaljuje sejo. S tem je seja zbora prekinjena in se
               bo nadaljevala ob 12. uri.</p>
               <p><stage>(Seja je bila prekinjena ob 10.49 in se je nadaljevala ob 12.13.)</stage></p>
            </sp>
            <sp xml:id="SDZ5-Redna-06-2009-05-21.sp71">

               <speaker>PREDSEDNIK DR. PAVEL GANTAR:</speaker>

               <p>Jaz bi rad začel to sejo, in sicer z vprašanjem predsedniku Odbora za notranjo
               politiko, javno upravo in pravosodje. Glede na to, da do 12. ure niso končali
               obravnave točke Predloga zakona o spremembah in dopolnitvah Zakona o policiji, bi rad
               vprašal, koliko časa ocenjuje, da bo še porabil za to. Tako bomo lahko odločili o
               nadaljevanju današnje seje. Vendar ga ne vidim v dvorani, zato bomo morali počakati
               nekaj minut, upam, da čim manj, da bo prišel v dvorano.</p>
               <p>Nadaljujem s prekinjeno sejo Državnega zbora in najprej sprašujem predsednika Odbora
               za notranjo politiko, javno upravo in pravosodje dr. Vinka Gorenaka, koliko časa še
               potrebujejo, da zaključijo z obravnavo Predloga zakona o spremembah in dopolnitvah
               Zakona o policiji.</p>
               <p>Prosim, gospod Gorenak.</p>
            </sp>
            <sp xml:id="SDZ5-Redna-06-2009-05-21.sp72">

               <speaker>DR. VINKO GORENAK:</speaker>

               <p>Hvala lepa.</p>
               <p>Spoštovani gospod predsednik! Razmere, v katerih delamo, niso normalne. To je prva
               zadeva. Niti nam ni dopuščeno in omogočeno, da bi normalno opravili to sejo odbora.
               Tudi tisto, kar ste storili in ste rekli, zato moram to jasno povedati, da sva se
               dogovorila za nadaljevanje seje - ni točno in je neresnica. Nisva se nič dogovorila.
               V bodoče bom očitno moral z vami samo še "Dober dan" na hodniku, sicer pisno.</p>
               <p>Na vaše vprašanje pa lahko odgovorim naslednje: odbor bo končal svoje delo, ko bo
               opravil razpravo o vseh amandmajih. Danes smo tri ure ali nekaj več, ne vem točno,
               koliko smo že zasedali danes, razpravljali o amandmaju koalicijskega poslanca, in ne
               opozicijskega, ki ga je potem sicer umaknil in ga je povzel opozicijski poslanec
               gospod Grims.</p>
               <p>Kdaj bomo končali, vam ne morem zagotoviti. Sejo bom vodil po Poslovniku tako, kot je
               to treba. Ure pa ne morem napovedati, ker ne prekinjam poslancev, tako kot počnete
               vi.</p>
               <p>Hvala lepa.</p>
            </sp>
            <sp xml:id="SDZ5-Redna-06-2009-05-21.sp73">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Tudi sami ste na seji odbora nekajkrat ponovili, češ, da sem lagal in tako naprej.
               Jaz sem dobil obvestilo služb, da ste to predlagali, in sem to tudi povedal. Okrog
               tega sploh ne dopuščam nobenih dvomov.</p>
               <p>In pričakovano je bilo, da ste to zadevo opravili v roku ene ure, tako lahko ocenite,
               to niste. Ravno tako niste povedali časa, v kolikem času boste končali. Ugotavljam,
               da pogoji za obravnavo tega zakona v tem trenutku niso izpolnjeni in bomo ta zakon
               obravnavali v okviru te redne seje, te redne seje, ko bomo dobili poročilo odbora.
               Kdaj bo to, pa seveda težko rečem. Najpozneje v torek, zadnji dan seje. Mi ne moremo
               tvegati in popolnoma spremeniti poteka dnevnega reda in narediti iz vodenja seje in
               poteka neko nepregledno zmešnjavo, zato nadaljujemo. To točko bomo obravnavali potem,
               ko bodo izpolnjeni pogoji zanjo.</p>
               <p>Sicer pa prehajamo na 19. TOČKO DNEVNEGA REDA. Predno preidemo na to točko, gospod
               Tanko, proceduralno.</p>
            </sp>
            <sp xml:id="SDZ5-Redna-06-2009-05-21.sp74">

               <speaker>JOŽE TANKO:</speaker>

               <p>Hvala lepa za besedo, gospod predsednik. Mislim, da Državni zbor ne more na tak
               nedoločen način obravnavati točke dnevnega reda. Jaz sem že na začetku predlagal, da
               se Državni zbor odloči o tem, kdaj bo to točko dnevnega reda obravnaval. Predlagal
               sem, da bi bila to zadnja točka te seje Državnega zbora. Koalicija tega predloga ni
               podprla pri glasovanju. In če hočemo normalno delovati, če hočete, da Državni zbor
               normalno deluje in predvidljivo v skladu z napovedjo, ki ste jo dali s sklicem
               dnevnega reda, potem ponovno predlagam, da odločimo o proceduralnem predlogu, da
               zakon o policiji obravnavamo kot zadnjo točko dnevnega reda, takrat pa, jaz upam, da
               bo delovno telo našlo čas, da bi to točko v teh normalnih okoliščinah tudi
               zaključilo. Tako, ko pa ne vemo nič, ne kdaj bo, ne kaj ne bo, ne kako bo, pa mislim,
               da Državni zbor ne more nadaljevati. In sem pravzaprav nekako kar prizadet, ko vsi
               proceduralni predlogi, s katerimi hočemo pomagati delu Državnega zbora, tako
               vehementno padajo. Pa tudi, kar je še hujše, tudi vsebinski predlogi. Zato še enkrat
               ponavljam, v skladu s 65. členom predlagam zamenjavo vrstnega reda in obravnavo točke
               zakona o policiji kot zadnjo točko tega zasedanja Državnega zbora. Prosim, da daste
               ta predlog na glasovanje.</p>
            </sp>
            <sp xml:id="SDZ5-Redna-06-2009-05-21.sp75">

               <speaker>PREDSEDNIK DR. PAVEL GANTAR:</speaker>

               <p>Spoštovani kolega Tanko, o tem smo glasovali točno pred tem, pred eno uro. Rezultati
               glasovanja so znani, zato tega vašega predloga ne bom dal še enkrat na glasovanje,
               ker bi glasovanje samo ponavljali. Ponavljam, 18. točka dnevnega reda bo obravnavana
               takrat, ko bodo izpolnjeni pogoji za obravnavo. Vsi boste pravočasno obveščeni in
               tega ne bom dal na glasovanje. Proceduralno, gospod Sajovic.</p>
            </sp>
            <sp xml:id="SDZ5-Redna-06-2009-05-21.sp76">

               <speaker>MAG. BORUT SAJOVIC:</speaker>

               <p>Meni je žal, da me je gospod Tanko prehitel, ampak očitno se iz nekih kongresov ta
               kaotični "anarho banana duh" druge republike širi tudi po Državnem zboru. Za kaj gre?
               Na vsak način se skuša zadevo zavleči in destabilizirati. Vsi poslanci smo
               profesionalci. V imenu Poslanskega kluba LDS predlagam, da se seja prekine, da Odbor
               za notranjo politiko zaključi s svojim delom. Če bomo tukaj sedeli do jutri zjutraj,
               bomo pač sedeli, to je naša dolžnost in pa služba. Odločno protestiram proti temu
               zavlačevanju. Priložnosti za sklic odbora je bilo zadosti, in včeraj popoldne in
               proti večeru. Tam, kjer je volja, je pot. Če bomo tako neodločno ukrepali, bodo
               tisti, ki jim to ustreza našli še 101 razlog, da bodo to zavlekli. Če se nam v državi
               dogaja, da se mečejo bombe pred policijo, da nekoga na ulici zabodejo, v nekem lokalu
               pa ubijejo, potem seveda potrebujemo učinkovito močno policijo z več sredstvi in pa
               kadra. Očitno pa je Slovenija tako daleč, da delu politike ustreza, da se državo za
               nov pohod na oblast razruši in pa destabilizira. Temu pa odločno nasprotujemo in čas
               je, da se udari po mizi in naredi red. Predsednik odbora in pa odbor naj opravi
               svoje, v nasprotnem primeru, pa naj to opravi nekdo drug, ki je temu kos in pa
               sposoben. Hvala lepa.</p>
            </sp>
            <sp xml:id="SDZ5-Redna-06-2009-05-21.sp77">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Vašega predloga ne bom dal na glasovanje. Dejstvo je, da predsednik
               odbora ni znal, ni hotel in ni mogel napovedati, kdaj bo končana obravnava te točke
               na odboru. Ker to ni jasno, bi potem padel kompleten program današnje obravnave,
               torej dnevni red. In tega si kot predsedujoči ne morem privoščiti. Točka bo
               obravnavana, ko bodo izpolnjeni pogoji zanj. Prosim proceduralno, gospod mag. Grims.
            </p>
            </sp>
            <sp xml:id="SDZ5-Redna-06-2009-05-21.sp78">

               <speaker>MAG. BRANKO GRIMS:</speaker>

               <p>Hvala. Predvsem bi prosil, gospod predsednik, da v bodoče pri oblikovanju dnevnega
               reda vendar že tudi vsebinsko pogledate, ali kateri od zakonov izpolnjuje pogoje za
               obravnavo v Državnem zboru ali ne in se nam potem ne bo, tako kot se nam zdaj že
               drugič dogaja na Odboru za notranje zadeve, da se, če sem konkreten, kot dvig
               varovanja človekovih pravic ukvarjamo s pojmi, kot so v tem zakonu, kot je utemeljena
               verjetnost, vsi, ki imate kaj pojma o matematiki, veste, da to...</p>
            </sp>
            <sp xml:id="SDZ5-Redna-06-2009-05-21.sp79">

               <speaker>PREDSEDNIK DR. PAVEL GANTAR:</speaker>

               <p>Gospod Grims, to nima nobene zveze s proceduralnim predlogom. Kakšen je vaš
               proceduralni predlog? Prosim.</p>
            </sp>
            <sp xml:id="SDZ5-Redna-06-2009-05-21.sp80">

               <speaker>MAG. BRANKO GRIMS:</speaker>

               <p>Gospod predsednik, moj proceduralni predlog izhaja iz samega poslovnika, da se
               vsebinsko pogleda ob sprejemanju dnevnega reda oziroma ob oblikovanju dnevnega reda
               na Kolegiju ali en zakon izpolnjuje pogoje ali jih ne izpolnjuje. Ta zakon je poln
               pravno nedorečenih in nesmiselnih pojmov, celo skreganih z matematiko, kot je...</p>
            </sp>
            <sp xml:id="SDZ5-Redna-06-2009-05-21.sp81">

               <speaker>PREDSEDNIK DR. PAVEL GANTAR:</speaker>

               <p>Gospod Grims, proceduralni predlog ste dali. Vsebinska razprava o zakonu, o katerem
               sploh še nimamo poročila, ni možna. Zaključite s svojim proceduralnim predlogom.</p>
            </sp>
            <sp xml:id="SDZ5-Redna-06-2009-05-21.sp82">

               <speaker>MAG. BRANKO GRIMS:</speaker>

               <p>Gospod predsednik, če se take stvari preslišijo se potem zgodi to, kar se je sedaj,
               ko je prišlo z Vrhovnega sodišča za tisti Kazenski zakonik, ki je...</p>
            </sp>
            <sp xml:id="SDZ5-Redna-06-2009-05-21.sp83">

               <speaker>PREDSEDNIK DR. PAVEL GANTAR:</speaker>

               <p>Hvala, gospod Grims. To je opomin.</p>
            </sp>
            <sp xml:id="SDZ5-Redna-06-2009-05-21.sp84">

               <speaker>MAG. BRANKO GRIMS:</speaker>

               <p>...da je neustrezen, nestrokoven in nesmiseln. In takega tolmačenja, kot je bila
               podlaga za hitri postopek, sploh ni mogoče pravno dajati, ampak hitri postopek...</p>
            </sp>
            <sp xml:id="SDZ5-Redna-06-2009-05-21.sp85">

               <speaker>PREDSEDNIK DR. PAVEL GANTAR:</speaker>

               <p>Gospod Grims, odvzel vam bom.../Izklop mikrofona./..</p>
               <p>Spoštovani kolegi in kolegice!</p>
            </sp>
            <sp xml:id="SDZ5-Redna-06-2009-05-21.sp86">

               <speaker>JOŽE TANKO:</speaker>

               <p>Postopkovno.</p>
            </sp>
            <sp xml:id="SDZ5-Redna-06-2009-05-21.sp87">

               <speaker>PREDSEDNIK DR. PAVEL GANTAR:</speaker>

               <p>Prosim, gospod Tanko.</p>
            </sp>
            <sp xml:id="SDZ5-Redna-06-2009-05-21.sp88">

               <speaker>JOŽE TANKO:</speaker>

               <p>Hvala lepa za besedo. Kolegi poslanci in tudi predsednik Državnega zbora, v tem
               visokem domu, kot je rekel predsednik Vlade, bi bilo le treba ohraniti nek nivo
               komunikacije med tistimi, ki sejo vodite, in med tistimi, ki v Državnem zboru tudi
               razpravljamo.</p>
               <p>Mislim, da ste kot predsedujoči zlorabili obrazložitev predsednika delovnega telesa,
               ko je povedal, da ne more napovedati, kdaj bo lahko nadaljeval s sejo, ker zadeva
               teče, razprav je veliko, amandmaji prihajajo in odhajajo, jih drugi povzemajo. In to
               ne zaradi opozicijskih poslancev, ampak zaradi koalicijskih. Zaradi tega je
               nedostojno, da kdorkoli v svojem odgovoru žali predsednika delovnega telesa, ker pač
               tega ni napovedal, tako kot ste vi rekli, da bo v eni uri zadeva končana.</p>
               <p>Prav tako je pa nedostojno, da katerikoli vodja poslanske skupine katerikoli predlog
               katerikoli poslanske skupine v Državnem zboru okarakterizira z "banana" predlog. Mi
               smo v tem Državnem zboru izvoljeni...</p>
            </sp>
            <sp xml:id="SDZ5-Redna-06-2009-05-21.sp89">

               <speaker>PREDSEDNIK DR. PAVEL GANTAR:</speaker>

               <p>Spoštovani, kolega Tanko. Proceduralni predlog, ni polemik z drugimi...</p>
            </sp>
            <sp xml:id="SDZ5-Redna-06-2009-05-21.sp90">

               <speaker>JOŽE TANKO:</speaker>

               <p>Saj ni to polemika, jaz govorim samo o tem, kakšna naj bo kultura razprav v Državnem
               zboru. In o kulturi ste imeli veliko povedati mnogi v preteklem mandatu in tudi že v
               tem mandatu, zato predlagam, da takrat, ko predsedujoči ugotovite, da pride v teh
               razpravah ali obrazložitvah do žalitev poslancev, poslanskih skupin ali političnih
               strank političnih skupin, da to opozorite poslanca in da mu tako nadaljevanje
               razprave tudi ustrezno sankcionirate. Gospodu Grimsu, ki je razpravljal samo o tem,
               zakaj so težave pri obravnavi tega zakona, ste vzeli besedo. Gospodu Sajovicu, ki je
               grobo žalil našo poslansko skupino, naše predloge sprememb, niste ukrepali popolnoma
               nič. Najbrž si bo zaslužil še kakšno pohvalo, ker je tak grob izpad dejansko umazal
               ne samo našo poslansko skupino, ampak predvsem to hišo, ki ji načelujete.</p>
               <p>Prav tako pa je tudi nedopustno in nedostojno, da se utemeljeni predlogi, ki so
               vloženi v skladu s Poslovnikom, tako kot smo mi vložili zahtevo za splošno razpravo
               za paket ukrepov, ne razglasi, da ta zadeva ni v skladu s Poslovnikom, ampak se
               enostavno reče: "Ne bomo dodelili časa." .../Opozorilni znak za konec razprave./ Taka
               ravnanja kateregakoli predsedujočega, še posebej predsednika Državnega zbora, ki bi
               moral zastopati interese vseh poslancev in skrbeti, da imajo vsi enake možnosti, je
               neposlovniška in tako ravnanje .../Izključen mikrofon./</p>
            </sp>
            <sp xml:id="SDZ5-Redna-06-2009-05-21.sp91">

               <speaker>PREDSEDNIK DR. PAVEL GANTAR:</speaker>

               <p>Mislim, da zastopa interese Državnega zbora in poslance in to, da delo poteka
               nemoteno in po dnevnem redu.</p>
               <p>Prehajamo na <title>19. TOČKO DNEVNEGA REDA,</title> to je na <title>OBRAVNAVO PREDLOGA ZAKONA
                  O SPREMEMBAH IN DOPOLNITVAH ZAKONA O SEMENSKEM MATERIALU KMETIJSKIH RASTLIN,
                  SKRAJŠANI POSTOPEK.</title>
               </p>
               <p>Ste želeli proceduralno? Prosim, gospod Jerovšek.</p>
            </sp>
            <sp xml:id="SDZ5-Redna-06-2009-05-21.sp92">

               <speaker>JOŽEF JEROVŠEK:</speaker>

               <p>Gospod predsednik, jaz predlagam, da sprejmemo sklep, da se je na Odboru za notranjo
               politiko jasno ugotovilo, da je tokratni poskus spremembe zakona o policiji, poskus,
               kako bi se z zlorabo policijskih pooblastil kršile človekove pravice v Sloveniji in
               ga zato zavračamo.</p>
            </sp>
            <sp xml:id="SDZ5-Redna-06-2009-05-21.sp93">

               <speaker>PREDSEDNIK DR. PAVEL GANTAR:</speaker>

               <p>Spoštovani gospod Jerovšek! Jasno je, da takega predloga ne bom dal na glasovanje.
            </p>
            </sp>
            <sp xml:id="SDZ5-Redna-06-2009-05-21.sp94">

               <speaker>JOŽEF JEROVŠEK:</speaker>

               <p>Pa vi ste bili včasih za človekove pravice!</p>
            </sp>
            <sp xml:id="SDZ5-Redna-06-2009-05-21.sp95">

               <speaker>PREDSEDNIK DR. PAVEL GANTAR:</speaker>

               <p>Predlog zakona je v obravnavo zboru predložila Vlada. Besedo dajem predstavniku Vlade
               za dopolnilno obrazložitev predloga zakona. Besedo ima gospa Sonja Bukovec, državna
               sekretarka Ministrstva za kmetijstvo, gozdarstvo in prehrano.</p>
            </sp>
            <sp xml:id="SDZ5-Redna-06-2009-05-21.sp96">

               <speaker>SONJA BUKOVEC:</speaker>

               <p>Spoštovani gospod predsednik! Spoštovane poslanke, poslanci! Pred vami je Predlog
               zakona o spremembah in dopolnitvah zakona o semenskem materialu kmetijskih rastlin,
               ki ga je Vlada Republike Slovenije marca 2000 predlagala v sprejem Državnemu zboru
               Republike Slovenije. Sedaj veljavni zakon o semenskem materialu kmetijskih rastlin se
               spreminja z namenom uskladitve z določbami novih predpisov Evropske unije, ki urejajo
               sorte kmetijskih rastlin in trženje semenskega materiala. V preteklem letu sta bili v
               Evropski uniji sprejeti dve novi direktivi, in sicer gre za direktivo sveta 2008/90 -
               o trženju razmnoževalnega materiala sadnih rastlin in pa direktivo komisije 2008/62 -
               o določitvi nekaterih odstopanj za sprejetje kmetijskih domačih sort prilagojene na
               lokalno in regionalne pogoje in so ogrožene zaradi genske erozije.</p>
               <p>V predloženih spremembah zakona se spreminjajo oziroma dopolnjujejo določbe, potrebne
               za prenos tistih določb direktive 2008/90, ki pomenijo bistvene spremembe glede na
               staro direktivo. Zakon tako na novo določa zahteve za trženje razmnoževalnega
               materiala in sadik sadnih rastlin, ki se nanašajo na sorto. Sorta sadnih rastlin mora
               biti po novem uradno registrirana v enem od dveh možnih uradnih postopkov, to sta
               vpis sorte v sortno listo ali zavarovanje sorte. Prav tako mora imeti uradni opis
               sorte. Za stare sorte pa zakon predvideva izjemo, in sicer trženje semenskega
               materiala take sorte se lahko dovoli le, če ima sorta vsaj uradno priznan opis. Zakon
               spreminja tudi nekatere obvezne dobavitelje semenskega materiala in namesto dosedanje
               akreditacije predvideva manj zahtevno obvezno registracijo dobaviteljev. V zakonu se
               tudi spreminjajo določbe, ki se nanašajo na pogoje in zahteve za trženje semena sort,
               ki so pomembne za ohranjanje genske raznovrstnosti in jih ogroža genska erozija. Prav
               tako se spreminja postopek vpisa teh sort v sortno listo. Seme teh sort se sme
               pridelovati in tržiti le v tako imenovani regiji porekla sorte, ki se določi ob vpisu
               sorte v sortno listino. Dobaviteljem teh sort zakon nalaga dodatne obveznosti, kot je
               na primer prijava, pridelava semena in redno letno poročanje o količinah semena
               ohranjevalnih sort, ki ga pridelajo in dajo na trg. Semenski material ohranjevalnih
               sort pa bo mogoče pridelati brez uradnega potrjevanja. S predlagano spremembo zakona
               se ne nazadnje natančneje opredeljujejo naloge in pristojnosti organov, kot na primer
               inšpektorat, fitosarnitarna uprava in organi, ki imajo pooblastila za vodenje
               postopkov. Poenostavljajo se nekatere obveznosti dobaviteljev semenskega materiala,
               nekateri upravni postopki, kot na primer: postopek uvoza, imenovanje preglednikov,
               vzorčevalcev in laboratorijev pod uradnim nadzorom. Jasneje je opredeljen nadzor
               dobaviteljev glede kakovosti semen in ne nazadnje odpravljajo se nepotrebne
               administrativne ovire.</p>
               <p>Hvala lepa.</p>
            </sp>
            <sp xml:id="SDZ5-Redna-06-2009-05-21.sp97">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Predlog zakona je obravnaval Odbor za kmetijstvo, gozdarstvo in prehrano, kot matično
               delovno telo.</p>
               <p>Besedo dajem predsedniku Francu Bogoviču za predstavitev poročila odbora.</p>
               <p>Izvolite.</p>
            </sp>
            <sp xml:id="SDZ5-Redna-06-2009-05-21.sp98">

               <speaker>FRANC BOGOVIČ:</speaker>

               <p>Lep dober dan, spoštovane kolegice in kolegi. Spoštovani podpredsednik, predstavnica
               ministrstva, spoštovana gospa sekretarka s sodelavci in sodelavko.</p>
               <p>Matični odbor je 6. 5. obravnaval Predlog zakona o semenskem materialu kmetijskih
               rastlin. Seznanili smo se, da je Kolegij Državnega zbora na 19. seji 24. 3. sklenil,
               da se predlog zakona obravnava po skrajšanem postopku. Na samem odboru pa so poleg
               predstavnikov predlagateljev sodelovali dve predstavnici Zakonodajno-pravne službe,
               Kmetijsko-gozdarske zbornice in Sindikata kmetov Slovenije.</p>
               <p>Kot gradiva smo člani poleg predloga zakona prejeli še mnenje Zakonodajno-pravne
               službe, odgovor Ministrstva za kmetijstvo, gozdarstvo in prehrano na to mnenje
               Zakonodajno-pravne službe ter mnenje Državnega sveta za kmetijstvo, gozdarstvo in
               prehrano ter amandmaje poslanca Antona Colariča, ki so bili podani 29. 4. k petim
               členom zakona.</p>
               <p>Zakonodajno-pravna služba je predlog zakona proučila z vidika skladnosti z ustavo in
               pravnim sistemom ter zakonodajno-tehničnega vidika in dala pripombe k 2., 3., 12.,
               17., 37., 38. in 39. členu ter k prehodnim določbam.</p>
               <p>Ministrstvo za kmetijstvo, gozdarstvo in prehrano je posredovalo pisni odgovor na
               pripombe, v katerem nekaterim pripombam pritrjuje, navaja pa tudi razloge, zaradi
               katerih meni, da nekatere pripombe niso utemeljene. Seznanili smo se tudi, kot sem že
               dejal, z mnenjem Komisije Državnega sveta.</p>
               <p>Predstavnica predlagatelja je še enkrat podala dopolnilno obrazložitev predloga
               zakona, ki je bila dosti podobna tej, ki ste jo slišali tudi danes, zato ne bi
               prebral tega dela sporočila odbora. Lahko rečem, da je predstavnik Zakonodajne-pravne
               službe v dodatni obrazložitvi povedal, da so v predloženih amandmajih skoraj v celoti
               povzete pripombe iz njihovega pisnega mnenje, ponovno pa je opozoril na že dano
               pripombo k 17. členu predloga zakona glede katere Zakonodajno-pravna služba opozarja,
               da bi bilo treba že v zakonu določiti kriterij, na podlagi katerega bi minister
               določil potrebno strokovno usposobljenost. Opozoril je tudi na vsebino predloženega
               amandmaja k 33. členu. Predstavnica Ministrstva za kmetijstvo, gozdarstvo in prehrano
               je v zvezi s pripombo k 17. členu pojasnila, da bodo zahteve po strokovni
               usposobljenosti podrobneje urejene v podzakonskih predpisih.</p>
               <p>Glede pripomb k 33. členu pa so mnenja na ministrstvu, da ne gre za prehodne določbe,
               temveč za določbo trajnega značaja. V nadaljevanju so člani odbora brez razprave
               sprejeli vložene amandmaje poslanca Antona Colariča k 12., 33., 39., 40. in 42. člena
               zakona, v katerih je povzeta večina pripomb Zakonodajno-pravne službe. Odbor je v
               skladu s 128. členom Poslovnika Državnega zbora glasoval še o vseh členih predloga
               zakona in jih sprejel. Glede na sprejete amandmaje je na podlagi prvega odstavka 133.
               člena Poslovnika Državnega zbora pripravljeno besedilo dopolnjenega predloga zakona,
               v katerem so vključeni sprejeti amandmaji. Dopolnjeni predlog je sestavni del tega
               poročila. To je poročilo odbora.</p>
            </sp>
            <sp xml:id="SDZ5-Redna-06-2009-05-21.sp99">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Sledi predstavitev stališč poslanskih skupin. Besedo ima gospod mag.
               Borut Sajovic v imenu poslanske skupine LDS.</p>
            </sp>
            <sp xml:id="SDZ5-Redna-06-2009-05-21.sp100">

               <speaker>MAG. BORUT SAJOVIC:</speaker>

               <p>Hvala lepa, gospod predsedujoči za besedo. Prijazen pozdrav tudi predstavnicam in
               predstavnikom kmetijskega ministrstva!</p>
               <p>Jaz mislim, da so s Predlogom zakona o spremembah in dopolnitvah Zakona o semenskem
               materialu kmetijskih rastlin na ministrstvu opravili pomembno in potrebno delo. Res,
               da gre v osnovi za prilagoditev evropski direktivi, in sicer 62ES iz leta 2008 in 90
               iz istega leta, na eni strani prilagoditev evropski direktivi, na drugi strani se pa
               v prakso uvajajo tudi določene prilagoditve, določene napake ali pa pomanjkljivosti
               zakona, ki se v naši državi že izvaja. Ne gre brati kaj vse ta direktiva navaja in
               zahteva, zagotovo pa se bo stanje na tem področju še bolj doreklo, še bolj
               preciziralo in uresničljivost in izvedba v praksi bo lažja in boljša.</p>
               <p>Omenil bi samo nekaj alinej, ki se nam zdijo v Poslanskem klubu Liberalne demokracije
               Slovenije pomembne. Včasih gre pri zakonu tudi za malenkosti, zato je opredelitev
               nekaterih izrazov jasnejša, natančnejša, recimo: trženje, dobavitelji, kategorije
               razmnoževalnega materiala sadik in sadnih rastlin, hkrati pa pomeni poenotenje z
               izrazi, tudi uporabljenimi v drugih tržnih direktivah, in to ocenjujemo za ugodno,
               pozitivno in dobro. Pomembno se nam zdi tudi to, da za trženje semenskega materiala
               sadnih rastlin po novem ne zadošča več vpis sorte v seznam dobaviteljev, ti pa ne
               morejo več sami zagotavljati vpisa sort, katerih semenski material tržijo. V skladu z
               direktivo mora biti sorta po predpisanem postopku uradno tudi zavarovana ali vpisana
               v uradni register ali seznam sort. Bistveni pogoj za zavarovanje oziroma uradni vpis
               ali registracijo pa je vpis sorte, pripravljen uradno v skladu s protokoli za
               preizkušanje razločljivosti, izenačenosti in pa nesprejemljivosti sort, ki se
               uporabljajo v postopku varstva novih sort rastlin, ki jih sprejme CPVO oziroma
               UPOV.</p>
               <p>Pomembno se nam zdi tudi opozoriti, da so posodobljene zahteve o zdravstvenem stanju
               rastlin in uskladitev zahtev z mednarodnimi standardi glede zdravstvenega varstva
               rastlin, ki jih sprejme. Obveznosti, ki jih mora izpolnjevati dobavitelj pri
               opravljanju svoje dejavnosti, so opredeljene jasneje. Po novem se zahteva le njegova
               registracija in pa ne več akreditacija.</p>
               <p>Naslednja pomembna točka, da so jasneje opredeljene naloge držav članic glede
               spremljanja oziroma nadzora dobaviteljev, ki opravljajo dejavnost na njihovem ozemlju
               in glede izvajanja nadzora nad kakovostjo semenskega materiala sadnih rastlin na
               trgu.</p>
               <p>Seveda omenjena direktiva daje tudi pravno podlago izvedbenim predpisom, ki jih bo
               sprejela komisija in jih bo treba prenesti v slovensko zakonodajo s predpisi,
               izdanimi na podlagi ustreznih zakonov. V pravnosistemskem smislu predlog zakona v
               ničemer ne spreminja temeljne zasnove in uveljavljenih rešitev že obstoječega in pa
               uveljavljenega zakona. Vsa ta dejstva, podlage, cilji in pa nameni nas prepričujejo,
               da bomo v poslanskem klubu Liberalne demokracije Slovenije podprli dober in pa
               potreben zakon. Hvala lepa.</p>
            </sp>
            <sp xml:id="SDZ5-Redna-06-2009-05-21.sp101">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Janko Veber v imenu poslanske skupine SD.</p>
            </sp>
            <sp xml:id="SDZ5-Redna-06-2009-05-21.sp102">

               <speaker>JANKO VEBER:</speaker>

               <p>Hvala za besedo. Lep pozdrav tudi v imenu poslanske skupine Socialnih demokratov.</p>
               <p>Predlog zakona o spremembah in dopolnitvah Zakona o semenskem materialu kmetijskih
               rastlin v poslanski skupini podpiramo in menimo, da je izjemno pomembno, da se ta trg
               seveda tudi v Sloveniji uskladi z evropsko direktivo. Dejstvo je, da se bodo tržile
               sorte, ki so uradno vpisane vsaj v eni državi članici Evropske unije v sortno listo v
               skladu s predpisi za nove sorte rastlin.</p>
               <p>Tisto, kar je pa mogoče nekako specifično tudi v tem zakonu in za Slovenijo, pa je
               dejstvo, da nas direktive Evropske unije navajajo tudi k temu, da bomo ohranili svoje
               stare, avtohtone sadne sorte. Direktiva omogoča tudi nekatera odstopanja za sprejetje
               kmetijskih domačih sort in sort poljščin, ki so naravno prilagojene na lokalne in
               regionalne pogoje in so ogrožene zaradi genske erozije. Slovenija, vemo, je ena od
               tistih držav, ki ima največ nature, torej lahko govorimo o zelo ohranjeni naravi.
               Seveda pa najbrž vseh predpisov, ki bi to ohranjeno naravo dejansko tudi pripeljale
               do te točke, da lahko to naravo tržimo, pa imamo v Sloveniji relativno malo. Menimo,
               da je eden od zakonov, ki bo omogočil trženje tudi naših avtohtonih sort, ravno ta
               zakon. Stare sorte v Sloveniji se bodo lahko tržile, če bodo uradno vpisane v sortno
               listo, za kar bo pa potreben vsaj opis te sorte. Ocenjujemo tudi, da stroški uvedbe
               tega zakona nikakor niso zaskrbljujoči. Ugotavljamo, da stroški opisa starih
               avtohtonih in udomačenih sort sadnih rastlin potrebujejo nekje 20 tisoč evrov na leto
               in s tem se bo tudi sestavil opis nekje okoli 140 sort sadnih rastlin, tako jablan,
               hrušk, češenj, sliv, marelic, breskev, orehov itn. Menimo, da bo ta zakon pripomogel
               k temu, da bomo tudi dejansko obogatili in ohranili svojo gensko raznovrstnost ter
               tudi omogočili, da se nekatere sadne sorte ne bi v Sloveniji za vedno izgubile. Zakon
               je pomemben za to, da tudi v veliki meri ohranjamo prav to, kar smo nekoč že imeli,
               tudi prihodnjim rodovom, zato bomo ta zakon podprli. Hvala.</p>
            </sp>
            <sp xml:id="SDZ5-Redna-06-2009-05-21.sp103">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Milenko Ziherl v imenu poslanske skupine SDS.</p>
            </sp>
            <sp xml:id="SDZ5-Redna-06-2009-05-21.sp104">

               <speaker>MILENKO ZIHERL:</speaker>

               <p>Hvala za besedo. Lep pozdrav vsem prisotnim! Ker gre pri zakonu za manjše spremembe,
               ki olajšujejo postopke oziroma poenostavljajo postopke, in ker ta zakon omogoča, da
               bomo lahko zaščitili semenski material in sadike nekaterih naših avtohtonih rastlin,
               vidimo, da je ta zakon za Slovenijo pomemben in zaradi tega ga v Slovenski
               demokratski stranki podpiramo in ga bomo podprli. Gre tudi za uskladitev z zakonodajo
               Evropske unije, in ne vidim razloga, da bi temu zakonu v naši poslanski skupini
               nasprotovali. Torej, zakon bomo podprli. Hvala.</p>
            </sp>
            <sp xml:id="SDZ5-Redna-06-2009-05-21.sp105">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospa Cvetka Zalokar Oražem, v imenu Poslanske skupine Zares.
            </p>
            </sp>
            <sp xml:id="SDZ5-Redna-06-2009-05-21.sp106">

               <speaker>CVETKA ZALOKAR ORAŽEM:</speaker>

               <p>Hvala lepa za besedo, gospod podpredsednik. Spoštovani predstavniki ministrstva,
               spoštovani kolegi in kolegice! Spremembe in dopolnitve zakona o semenskem materialu
               kmetijskih rastlin so potrebne zaradi uskladitve z novo direktivo komisije o
               določitvi nekaterih odstopanj za sprejetje kmetijskih domačih sort in sort poljščin,
               ki so naravno pogojene za lokalne in regionalne pogoje in so ogrožene zaradi genske
               erozije. V Poslanski skupini Zares se strinjamo, da je smiseln skrajšan postopek
               obravnave predloga zakona zaradi vsebinsko manj zahtevnih sprememb in dopolnitev
               zakona, s katerimi se prenašajo v naš pravni red zgolj določbe direktiv Evropske
               unije. Novela zakona še ureja prenos določb prenovljene različice direktive Sveta v
               trženju razmnoževalnega materiala sadnih rastlin, namenjenih za pridelavo sadja, ni
               tudi trženja semenskega krompirja. Ureja tudi obveznosti oseb, ki se ukvarjajo s
               pridelavo, pripravo za trg in uvozom oziroma trženjem semenskega materiala kmetijskih
               rastlin. Določa postopek uradne potrditve semenskega materiala in opis sorte v sortno
               listo ter povezovanje podatkov v informacijski sistem. Veseli nas, da predlog zakona
               upošteva tudi semenski material posamezne vrste kmetijskih rastlin, namenjen ekološki
               pridelavi. Kot smo že večkrat povedali, si v Poslanski skupini Zares že vseskozi
               prizadevamo za izboljšanje pogojev za ekološko pridelavo. Kljub temu, da se ta zakon
               ne nanaša neposredno na pridelavo samo, pa bi rada ponovno ponovila, da bi bilo treba
               vsa naša prizadevanja nameniti izboljšanju pogojev za ekološko kmetijstvo in
               ohranjanju naravnega okolja.</p>
               <p>V Poslanski skupini Zares menimo, da bodo spremembe in dopolnitve zakona pripomogle k
               poenostavitvi in večji preglednosti postopkov ter odpravile nekatere administrativne
               ovire. Prav tako se v Poslanski skupini Zares zavzemamo za poenostavitev postopkov,
               odpravljanje birokratskih ovir, večjo transparentnost in poenotenje naše zakonodaje z
               evropsko na vseh področjih, zato bomo ta predlog zakona podprli.</p>
            </sp>
            <sp xml:id="SDZ5-Redna-06-2009-05-21.sp107">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Anton Urh v imenu Poslanske skupine DeSUS.</p>
            </sp>
            <sp xml:id="SDZ5-Redna-06-2009-05-21.sp108">

               <speaker>ANTON URH:</speaker>

               <p>Hvala za besedo. Spoštovani gospod podpredsednik, spoštovana gospa državna sekretarka
               s sodelavci, spoštovane kolegice in kolegi!</p>
               <p>V Poslanski skupini DeSUS podpiramo Predlog sprememb Zakona o semenskem materialu
               rastlin, saj gre za prenos dveh evropskih direktiv v našo zakonodajo. Ena direktiva
               govori o odločitvi nekaterih odstopanj za sprejetje kmetijskih domačih sort in sort
               poljščin, ki so naravno prilagojene na lokalne in regionalne pogoje in so ogrožene
               zaradi genske erozije ter za trženje semena in semenskega krompirja navedenih domačih
               sort in sort poljščin. Druga direktiva pa govori o trženju razmnoževalnega materiala
               sadnih rastlin, namenjenih za pridelavo sadja. Predlog zakona določa tudi uradne
               postopke za uradno registracijo sort sadnih rastlin. Gre za vpis sorte v sortno
               rastlino ali za zavarovane sorte in mora imeti uradni opis sorte. Za sorte, ki niso
               zanimive za tržno pridelavo, gre predvsem za stare sorte, pa predlog zakona
               predvideva izjemo, in sicer trženje semenskega materiala takšne sorte se lahko dovoli
               samo, če ima sorta vsaj uradno priznan opis.</p>
               <p>V naši poslanski skupini upamo, da takšen postopek ne bo pospešil izumrtja starih
               sort, temveč bo pridelovalce spodbudil k registraciji starih semenskih sort in s tem
               posledično k ohranitvi le-teh. Škoda bi bilo, da bi zaradi zapletenih birokratskih
               postopkov in predvsem zaradi nekaterih evropskih zahtev izgubili tiste stare
               slovenske sorte sadnih rastlin, ki so značilne za našo državo in se v poplavi novih
               sort vedno bolj izgubljajo in umikajo sodobnim trendom sadjarstva.</p>
               <p>Hvala lepa.</p>
            </sp>
            <sp xml:id="SDZ5-Redna-06-2009-05-21.sp109">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod Miran Györek v imenu Poslanske skupine SNS.</p>
               <p>Prosim.</p>
            </sp>
            <sp xml:id="SDZ5-Redna-06-2009-05-21.sp110">

               <speaker>MIRAN GYÖREK:</speaker>

               <p>Hvala za besedo, gospod predsedujoči. Kolegice in kolegi!</p>
               <p>V Slovenski nacionalni stranki podpiramo zakon v celoti, imamo pa nekaj pripomb, kar
               se tiče skrajšanega postopka obravnave Predloga zakona o spremembah in dopolnitvah
               Zakona o semenskem materialu kmetijskih rastlin, ki je predlagan zaradi vsebinsko
               manj zahtevnih sprememb in dopolnitev zakona s katerimi se prenašajo v naš pravni red
               določene direktive Evropske unije. Spremembe in dopolnitve zakona o semenskem
               materialu kmetijskih rastlin so potrebne zaradi uskladitve z novo direktivo komisije
               o določitvi nekaterih odstopanj za sprejetje kmetijskih domačih sort in sort
               poljščin, ki so naravno prilagojene na lokalne in regionalne pogoje in so ogrožene
               zaradi genske erozije ter za trženje semena in semenskega krompirja navedenih domačih
               sort in sort poljščin.</p>
               <p>Direktiva določa tudi vpis ohranjevalnih sort poljščin v sortno listo in trženje
               semenskega materiala teh sort. Novela zakona še ureja prenos določb prenovljene
               različice direktive Sveta o trženju razmnoževalnega materiala sadnih rastlin,
               namenjenih za pridelavo sadja. S spremembami in dopolnitvami zakona se bodo
               izboljšali in poenostavili nekateri postopki, dopolnjene pristojnosti državnih
               organov ter odpravile nepotrebne administrativne ovire. Predlagani zakon tudi sicer
               ne spreminja temeljnih načel veljavnega zakona in tega v ničemer ne spreminja v
               pravnosistemskem smislu.</p>
               <p>Na osnovi navedenega predlog zakona v Slovenski nacionalni stranki podpiramo, vendar
               pa v zakonu pogrešamo še bolj učinkovito varovanje starih slovenskih avtohtonih
               rastlinskih vrst ter ohranjanje le-teh. Gre namreč za mnoge, značilne slovenske sadne
               vrste, ki so naravno odpornejše, žal pa niso atraktivne v smislu profitabilnosti. Če
               takih vrst ne bomo zaščitili, bodo popolnoma izginile, kar bo predstavljalo
               nepopravljivo nacionalno škodo v okvirih slovenskega kmetijstva. Zato v Slovenski
               nacionalni stranki pričakujemo, da bodo pripravljeni tudi določeni amandmaji k temu
               zakonu, ki bo potem urejal tudi to odprto vprašanje. Hvala.</p>
            </sp>
            <sp xml:id="SDZ5-Redna-06-2009-05-21.sp111">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Franc Bogovič v imenu Poslanske skupine SLS.</p>
            </sp>
            <sp xml:id="SDZ5-Redna-06-2009-05-21.sp112">

               <speaker>FRANC BOGOVIČ:</speaker>

               <p>Lep pozdrav še enkrat! Naj kar v uvodu povem, da bomo v Poslanski skupini Slovenske
               ljudske stranke novelo zakona o semenskem materialu kmetijskih rastlin podprli. Gre
               za potrebno, na eni strani tudi vsebinsko manj zahtevno spremembo in dopolnitev
               zakona, ki jih je treba sprejeti za uskladitev z dvema evropskima direktivama, ki
               morata biti preneseni, ena v letošnjem letu, v naš pravni red, druga naslednje leto.
               Zakonske spremembe pa so potrebne tudi zato, ker je potrebno izdati številne
               podzakonske akte v zvezi s to temo.</p>
               <p>Direktivi sta namenjeni predvsem temu, da bi z odstopanjem od tržnih direktiv na
               ravni EU zagotovili pogoje za ohranjanje domačih sort poljščin in sort, ki so naravno
               prilagojene lokalnim in regionalnim razmeram. Gre torej za vpis v sortno listo ter
               pridelavo in trženje semenskega materiala teh sort poljščin in ostalih kultur pod
               posebnimi manj strogimi, pogoji in zahtevami. V sortno listo se bodo vpisovali tudi
               znani domači sinonimi za sorto.</p>
               <p>V Poslanski skupini SLS menimo, da je vse to tudi v interesu slovenskega kmetijstva
               in tudi naše strukture, ki ima zelo bogato diverzifikacijo na področju
               kmetijstva.</p>
               <p>Zakon na podlagi direktive ne zahteva uradne potrditve semena ohranjevalne sorte,
               ampak je za izpolnjevanje predpisanih zahtev odgovoren dobavitelj sam, država pa mora
               omejiti pridelavo in trženje semena teh sort na največjo količino na določeno
               območje, na katerem se ne sme pridelati oziroma tržiti. Prav tako je država tista, ki
               mora zagotavljati nadzor na tem področju.</p>
               <p>Poslanci SLS bomo predlog zakona podprli, ker postavlja jasnejši in razumljivejši
               pravni okvir za opravljanje dejavnosti, ker zmanjšuje nekatere administrativne ovire,
               s tem tudi stroške, hkrati pa prepotrebno rešuje tudi področje specifike slovenskega
               kmetijstva in poudarja našo specifiko, ki jo naše dobro obvarovano okolje, še za
               enkrat, in tradicija tega kmetijstva tudi omogoča. Se pravi, zelo veliko
               diverzifikacij različnih sort, ki je prav, da jih ohranimo in v njih tudi iščemo
               prihodnost za slovensko kmetijstvo. Hvala.</p>
            </sp>
            <sp xml:id="SDZ5-Redna-06-2009-05-21.sp113">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Končali smo s predstavitvijo stališč poslanskih skupin. Ker k
               dopolnilnemu predlogu zakona ni bilo vloženih amandmajev, zaključujem drugo obravnavo
               predloga zakona. Odločanje o predlogu zakona bomo v skladu s časovnim potekom seje
               zbora opravili danes v okviru glasovanj, pol ure po prekinjeni 23. točki dnevnega
               reda. S tem prekinjam tudi to točko dnevnega reda.</p>
               <p>Prehajamo na <title>20. TOČKO DNEVNEGA REDA - NA OBRAVNAVO PREDLOGA ZAKONA O SOOBSTOJU
                  GENSKO SPREMENJENIH RASTLIN Z OSTALIMI KMETIJSKIMI RASTLINAMI, nujni postopek.</title> Predlog zakona je v obravnavo Državnemu zboru predložila Vlada. Besedo dajem
               predstavniku Vlade za dopolnilno obrazložitev predloga zakona.</p>
               <p>Gospod minister dr. Pogačnik, izvolite.</p>
            </sp>
            <sp xml:id="SDZ5-Redna-06-2009-05-21.sp114">

               <speaker>DR. MILAN POGAČNIK:</speaker>

               <p>Spoštovane poslanke, spoštovani poslanci, spoštovani predsedujoči! Danes
               predstavljamo Predlog zakona o soobstoju gensko spremenjenih rastlin z ostalimi
               kmetijskimi rastlinami. Zakon zakonsko urejuje področje, ki do sedaj ni bilo urejeno
               že več let. Do sedaj je to področje uredilo 15 držav v Evropski uniji in smo med
               tistimi državami, ki ta zakon pripravljamo že od leta 2006. Namen pripravljenega
               zakona ni dovoljevanje pridelave ali celo spodbujene pridelave gensko spremenjenih
               rastlin, ampak je le zagotavljanje pravnega okvirja, v katerem bodo ob upoštevanju
               pravil soobstoja mogoče vse oblike kmetovanja. Pri predloženem zakonu gre za tisto
               vrsto zakonodaje, kjer je del problematike že urejen na nivoju Evropske unije, kar
               terja dodatno skrbnost pri sprejemanju zakona. Ta zakon je bil v fazi usklajevanja že
               v letu 2006 posredovan Evropski komisiji, ki je dala na zakon določene pripombe, ki
               jih je ministrstvo skozi nadaljnji postopek notifikacije sprejel oziroma utemeljil
               ter tako pridobil njihovo pozitivno mnenje na zakon. Ker je tema genetsko
               spremenjenih organizmov v javnosti in na političnem nivoju izredno občutljiva, smo
               predlog zakona ves čas pripravljali v sodelovanju z nevladnimi organizacijami, ki ga
               v večini podpirajo, prav tako pa je bil zakon koalicijsko usklajen. Slovenija kot
               članica Evropske unije namreč na svoje ozemlju ne more izključiti nobenega tipa
               kmetovanja in ne more prepovedovati pridelovanja gensko spremenljivih rastlin, ki
               imajo dovoljenje za pridelavo v skladu z uredbo 1829/2003. V skupnem katalogu
               poljščin je trenutno vpisanih 98 hibridov gensko spremenjene koruze monsanto 810,
               odobritev gensko spremenjenih organizmov pa je na nivoju Evropske unije. Slovenija
               sodeluje pri teh, pri Odboru za prehransko verigo in svoja stališča izraža z
               glasovanjem.</p>
               <p>Namen zakona je ureditvi soobstoj tako, da bo vsakemu pridelovalcu dana možnost
               izbire med ekološko, konvencionalno, integrirano pridelavo ali pridelavo genetsko
               spremenjenih rastlin, da bodo imeli ob upoštevanju predpisov o sledljivosti in
               označevanju tudi predelovalna industrija in potrošniki možnost izbire med gensko
               spremenjenimi in negensko spremenjenimi izdelki.</p>
               <p>V zakonu je tudi dana pravna podlaga za izvajanje načela, da povzročitelj plača in da
               je zagotovljeno tudi plačilo odškodnin v primeru nenamerne prisotnosti gensko
               spremenjenih organizmov v konvencionalnih, integriranih ali ekoloških pridelkih.
               Predlog upošteva priporočila komisije iz leta 2003 o smernicah za razvoj nacionalnih
               strategij in najboljših praks za zagotavljanje sobstva gensko spremenjenih posekov s
               konvencionalnimi in ekološkim kmetovanjem in je ob enem pripravljen tako, kar je zelo
               pomembno, da upošteva specifičnost slovenskega kmetijskega prostora predvsem pa
               razdrobljenost slovenskih kmetijskih zemljišč na milijon 600 tisoč parcelah.</p>
               <p>Načelo svobodne izbire načina pridelave kmetijskih rastlin pomeni, da je vsakemu
               pridelovalcu dana možnost, da se odloči za eno izmed oblik kmetijske pridelave, da je
               ob tem zagotovljena sledljivost, da je zagotovljeno načelo povzročitelj plača. V
               primeru nenamerne prisotnosti, ko povzročitelj ni znan, pa se odškodnine izplačajo iz
               posebnega namenskega vira proračuna, v katerega sredstva plačujejo vsi predelovalci
               gensko spremenjenih rastlin. Višina sredstev na proračunski postavki bo tako odvisna
               od obsega pridelave gensko spremenjenih rastlin. Pridelovalci gensko spremenjenih
               rastlin bodo morali izvajati določene ukrepe zagotavljana soobstoja, ki bodo
               preprečevali prisotnosti gensko spremenjenih organizmov v gensko nespremenjenih
               kmetijskih rastlinah oziroma pridelkih. Predvsem bodo morali zagotavljati izvedbo
               vseh ukrepov za preprečevanje nenamerne prisotnosti gensko spremenjenih organizmov v
               drugih kmetijskih rastlinah in pridelkih, v varovalnem, zadrževalnem in
               pribežališčnem pasu. Zato so v zakonu predvideni pisni dogovori predelovaca gensko
               spremenjenih rastlin z nosilci sosednjih kmetijskih gospodarstev in z drugimi
               lastniki zemljišč na določenem območju. Hvala lepa.</p>
            </sp>
            <sp xml:id="SDZ5-Redna-06-2009-05-21.sp115">

               <speaker>PODPREDSEDNIK MIRAN POTRČ:</speaker>

               <p>Hvala lepa, gospod minister.</p>
               <p>Predlog zakona je obravnaval Odbor za kmetijstvo, gozdarstvo, prehrano, kot matično
               delovno telo. Besedo dajem predsedniku Francu Bogoviču za predstavitev poročila
               odbora.</p>
            </sp>
            <sp xml:id="SDZ5-Redna-06-2009-05-21.sp116">

               <speaker>FRANC BOGOVIČ:</speaker>

               <p>Lep dober dan vsem, ki sem vas že enkrat pozdravil, tudi gospodu ministru, sodelavcu
               iz ministrstva.</p>
               <p>Matično delovno telo, se pravi Odbor za kmetijstvo, gozdarstvo in prehrano je ta
               zakon obravnavala na 4. nujni seji 18. 5. 2009. V Državnem zboru ga danes sprejemamo
               po nujnem postopku. Kolegij predsednika Državnega zbora je na 23. seji 11. 5. 2009
               sprejel odločitev, da se predlog zakona obravnava po nujnem postopku.</p>
               <p>Pri delu Odbora so sodelovali predstavniki Ministrstva za kmetijstvo, gozdarstvo in
               prehrano, Ministrstva za okolje in prostor, Zakonodajno-pravne službe,
               Kmetijsko-gozdarske zbornice, Sindikata kmetov, Zveze združenj ekoloških kmetov,
               Inštituta za trajnostni razvoj in Čebelarske zveze Slovenije. Odboru je bilo
               posredovano pisno mnenje Zakonodajno-pravne službe, ki je predlog zakona proučila z
               vidika skladnosti z Ustavo in pravnih sistemov, ter z zakonodajno tehničnega vidika.
               V svojem mnenju Zakonodajno-pravna služba opozarja, da gre pri predloženem zakonu za
               tisto vrsto zakonodaje, kjer je del problematike že urejen na ravni EU, kar terja
               dodatno skrbnost pri sprejemanju zakona. Ob tem tudi ugotavljam, da zaenkrat na
               področju urejanja soobstoja gensko spremenjenih rastlin z ostalimi rastlinami ni
               ustrezne prakse sodišča Evropske skupnosti, ki v končni fazi odloča o tem, ali
               ureditev posameznih držav odstopa od ureditev, ki bi bila v pomoč pri oblikovanju
               nacionalnih zakonodaj. V nadaljevanju pa je Zakonodajno-pravna služba tudi podala
               konkretne pripombe k več členom zakona.</p>
               <p>Ministrstvo za kmetijstvo, gozdarstvo in prehrano je posredovalo pisne odgovore v
               zvezi s pripombami Zakonodajno-pravne službe in predloge za amandmaje k 5., 8., 10.,
               16., 22., 24., 25., 30., 31. členu predloga zakona, v katerih je upoštevana večina
               pripomb Zakonodajno-pravne službe. Sprejeti amandmaji odbora so razvidni v
               nadaljevanju poročila.</p>
               <p>Odboru je bilo posredovano tudi mnenje Komisije Državnega sveta za kmetijstvo,
               gozdarstvo in prehrano, ki predlog zakona podpira. Uvodno predstavitev je podal
               minister za kmetijstvo, gozdarstvo in prehrano, ki je bila podobna, kot nam je bila
               danes podana, zato se ne bi ponavljal, ker nam čas tega ne dopušča.</p>
               <p>V nadaljevanju je predstavnik Zakonodajno-pravne službe v dodatni obrazložitvi
               pisnega mnenja ponovno poudaril ta problem, da na Sodišču Evropske skupnosti ni te
               prakse, ki bi v končni fazi ugotovila, ali odstopamo od ureditve, ki jih ureja
               Evropska unija in kakšno stališče zavzame.</p>
               <p>V nadaljevanju je svoje stališče predstavljal tudi predstavnik Zveze združenj kmetov
               in Inštituta za trajnostni razvoj, ki sta opozorila predvsem na ne dovolj domišljeno
               rešitev plačila odškodnin. V zvezi s tem je opozorjeno, da odškodnina za onesnaženje,
               do katere bo upravičen ekološki pridelovalec, ne more biti samo razlika v ceni med
               konvencionalno in ekološko predelavo. Zastavlja se tudi vprašanje, kam naj ekološki
               pridelovalec sploh proda konvencionalni pridelek, ki ostane neprodan, če prodaja
               svoje pridelke pod blagovno znamko ekološke kmetije, ki je zgrajena na zaupanju do
               svojih kupcev.</p>
               <p>Pomisleke je predstavil tudi predstavnik Čebelarske zveze Slovenije, ki je bil
               mnenja, da je predlagatelj pri pripravi zakona pozabil na čebele in posebej poudaril
               tudi pomen čebelarstva v Sloveniji, ki je druga največja država v Evropi po številu
               čebeljih družin na prebivalstva.</p>
               <p>Kar se tiče Sindikata kmetov in Ministrstva za okolje in prostor ter
               Kmetijsko-gozdarske zbornice temu zakonu niso podali posebnih pripomb.</p>
               <p>Potem je bila razprava o posameznih členih, kjer je večina članov izrekla podporo za
               predlog zakona z obrazložitvijo, da je besedilo nastajalo s tehtnim premislekom,
               veliko konsenza ter v sodelovanju z nevladnimi organizacijami. Predstavnica Zaresa je
               predstavila tudi svoje pomisleke glede samega zakona.</p>
               <p>V nadaljevanju smo sprejeli vse predlagane amandmaje, in glede na sprejete amandmaje
               na podlagi prvega odstavka 133. člena Poslovnika Državnega zbora pripravljeno
               besedilo dopolnjenega predloga zakona, v katerega so vključeni sprejeti
               amandmaji.</p>
               <p>Dopolnjeni predlog je sestavni del tega poročila.</p>
               <p>Hvala.</p>
            </sp>
            <sp xml:id="SDZ5-Redna-06-2009-05-21.sp117">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Sledi predstavitev stališč poslanskih skupin.</p>
               <p>Stališče Poslanske skupine Socialnih demokratov bo predstavil gospod Alan Bukovnik.
            </p>
            </sp>
            <sp xml:id="SDZ5-Redna-06-2009-05-21.sp118">

               <speaker>ALAN BUKOVNIK:</speaker>

               <p>Spoštovani predsedujoči. Spoštovani gospod minister. Spoštovane kolegice in
               kolegi.</p>
               <p>V imenu Poslanske skupine Socialnih demokratov pravim, da bomo predlog zakona
               podprli.</p>
               <p>V poslanski skupini zakon podpiramo tudi zato, ker bo omogočil nadzor nad vnosom
               semen gensko spremenjenih rastlin, površinami, posejanimi z gensko spremenjenimi
               rastlinami, ter prisotnost gensko spremenjenih rastlin nasploh. Do zdaj tega ni bilo.
               Menimo, da je zakon dovolj strogo naravnan. Da bo preprečil nepravilnosti na tem
               področju.</p>
               <p>Torej, v poslanski skupini Socialnih demokratov podpiramo predlog zakona.</p>
            </sp>
            <sp xml:id="SDZ5-Redna-06-2009-05-21.sp119">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Slovenske demokratske stranke bo predstavil gospod Robert
               Hrovat.</p>
            </sp>
            <sp xml:id="SDZ5-Redna-06-2009-05-21.sp120">

               <speaker>ROBERT HROVAT:</speaker>

               <p>Hvala lepa za besedo, gospod podpredsednik. Spoštovani prisotni!</p>
               <p>Ta trenutek je v Sloveniji pridelava gensko spremenjene koruze mogoča brez
               kakršnikoli omejitev in to ni dobro in to definitivno ni prav, zato je nujno potrebno
               čim prej sprejeti ustrezno zakonodajo, ki bo preprečila nenadzorovano pridelavo
               gensko spremenjenih pridelkov.</p>
               <p>Odkar je leta 2004 v Evropski uniji prenehal veljati moratorij na gensko spremenjene
               organizme, se pridelava in uporaba gensko spremenjenih rastlin in njihovih pridelkov
               širi. Evropska komisija in sploh evropska zakonodaja izključujeta splošno prepoved
               gensko spremenjenih organizmov posamezni držav in iz tega izhaja, glede na to, da so
               Slovenci člani te skupnosti, da je potrebno upoštevati načelo soobstoja gensko
               spremenjenih rastlin z ostalimi rastlinami. Zakon, ki ga danes obravnavamo, daje
               enake možnosti pridelovalcem, da pridelajo ekološke, integrirane, konvencionalne ali
               pa gensko spremenjene pridelke.</p>
               <p>V Slovenski demokratski stranki menimo, da je predlog zakona, žal, edina možna
               zaščita pred neželeno prisotnostjo gensko spremenjenih organizmov, kajti prav za to
               gre. Če že ni mogoče splošno prepovedati gensko spremenjenih organizmov, je potrebno
               narediti vse, da je zakon naravnan skrajno, ampak res, skrajno omejevalno. Vedeti
               namreč moramo, da je gensko spremenjen organizem tisti organizem, katerega genski
               material je spremenjen s postopki, ki spreminjajo ta genski material drugače, kot to
               poteka v naravnih razmerah s križanjem ali naravno rekombinacijo. Torej, zakon bo
               zagotavljal enake možnosti pridelovalcem, da pridelajo pridelek kakršnega si želijo,
               od ekološkega pa nenazadnje do gensko spremenjenega pridelka. Vendar, o vsebini
               zakona je govoril gospod minister, zaradi tega ne bom ponavljal, ker nima smisla.</p>
               <p>V Slovenski demokratski stranki nas precej bolj skrbijo pripombe, ki so bile izrečene
               na odboru s strani ekoloških kmetovalcem in čebelarjev. Kot prvo bi omenil
               problematiko, ki nastaja v zvezi s čebelami. Minister za kmetijstvo je v eni od
               svojih izjav dejal, da se pri tem zakonu upošteva tudi specifičnost kmetijskega
               prostora v Sloveniji. Ker pa ob tem zakonu govorimo tudi od 200 do 300 metrskem
               varovalnem pasu, je vsekakor potrebno upoštevati tudi ta vidik, da se prepreči
               možnost za pomore čebeljih družin, saj je bilo v razpravi na odboru omenjeno, da se
               bo v koruzo vgrajeval gen proti koruzni vešči in koruznemu hrošču, kar bo pomenila,
               da bo koruza strupena za žuželke, med katere pa spadajo tudi čebele. Seveda bo
               potrebno poiskati tudi rešitev, ki bi preprečila prenos cvetnega prahu iz koruze na
               rastline, predvsem oljno ogrščico, ki je za čebele zelo zanimiva rastlina. Tudi
               pridelovalci ekoloških pridelkov imajo pripombe in sicer v zvezi z varovalnimi pasovi
               in z odškodninami, ki po njihovem niso ustrezno urejeni. Vsi skupaj pričakujemo
               ustrezne podzakonske akte, ki bodo dejansko pokazatelj, kakšno kmetijsko politiko se
               bomo šli.</p>
               <p>Spoštovani minister, verjamem, da boste ob pripravi le teh upoštevali specifičnost
               slovenskega kmetijskega prostora in ukrepe za spodbujanje okolju prijaznih kmetijskih
               praks.</p>
               <p>Dovolite mi še zaključek z mislimi predstavnice inštituta za trajnostni razvoj, ki je
               rekla, da v Sloveniji potrebujemo trajnostne tehnologije pridelave, ki bodo spodobne
               zagotavljati dovolj kakovostne in varne hrane ter obenem ohranjati naše okolje. V
               Slovenski demokratski stranki se s to mislijo v popolnosti strinjamo.</p>
            </sp>
            <sp xml:id="SDZ5-Redna-06-2009-05-21.sp121">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Zares bo predstavila gospa Cvetka Zalokar Oražem.</p>
               <p>Izvolite.</p>
            </sp>
            <sp xml:id="SDZ5-Redna-06-2009-05-21.sp122">

               <speaker>CVETKA ZALOKAR ORAŽEM:</speaker>

               <p>Hvala lepa za besedo, gospod podpredsednik. Spoštovani minister s sodelavcem,
               spoštovani kolegi in kolegice!</p>
               <p>V Poslanski skupini Zares smo zelo zadovoljni, da je zakon, o katerem govorimo, po
               dolgih treh letih le prišel pred nas v Državni zbor, saj zapolnjuje izjemno nevarno
               pravno praznino. Res je, da nosi v naslovu besedo "soobstoj", kar naj bi na prvi
               pogled kazalo na to, da v Sloveniji morda odpiramo vrata gensko spremenjenim
               rastlinam in organizmov, pa to ni res. Dejstvo je, da bodo z zakonom prvič urejene
               kakršnekoli omejitve gojenja gensko spremenjenih rastlin in doslej bi lahko kdorkoli
               in kjerkoli v Sloveniji posejal v Evropski uniji dovoljeno gensko spremenjeno
               rastlino. Seveda za enkrat je to le koruza MON810. V Zaresu, kjer nasprotujemo
               gojenju gensko spremenjenih rastlin, smo prepričani, da nam je uspelo pripraviti in
               uskladiti z Evropsko unijo tako restriktiven zakon, da pričakujemo, da gensko
               spremenjenih rastlin v Sloveniji ne bo mogoče pridelovati. Zakaj? Naš zakon sodi med
               najbolj omejevalne v Evropski skupnosti.</p>
               <p>In drugič. Zaradi omejitve ob razpršeni zemljiški strukturi zemljišč v Sloveniji in
               določilu, da se morajo pridelovalci gensko spremenjenih rastlin pisno dogovoriti s
               sosednjimi pridelovalci in lastniki zemljišč, menimo da bo v tem zadostna ovira, da
               do gojenja gensko spremenjenih rastlin v Sloveniji ne bo moč priti.</p>
               <p>Pozdravljamo tudi dejstvo, da je bil zakon pripravljen in večinoma tudi usklajen z
               več kot desetimi nevladnimi organizacijami. Te so dale na zakon v načelnem mnenju
               soglasje, opozorile so le na dvoje: na nekatere nejasnosti v zvezi z višinami in
               določanjem odškodnin in na nekatere težave v zvezi z največjo dovoljeno stopnjo
               gensko spremenjenih organizmov v semenskem materialu. Seveda pa določeni pomisleki in
               strahovi še obstajajo. Še posebej pozorni bomo do priprave podzakonskih aktov, s
               katerimi bodo določeni varovalni pasovi. In tu seveda pričakujemo, da bo minister,
               tako kot je obljubil in zagotovil na seji Odbora za kmetijstvo, sodeloval z
               nevladnimi organizacijami in upošteval čim bolj omejevalne rešitve. Nikakor ne bomo
               zadovoljni s šestdeset metrskimi pasovi, kajti menimo, da ta predlog absolutno ni
               zadosten, ni sprejemljiv in je tudi strokovno neutemeljen. Prav tako nas skrbi tudi
               napoved, da na soglasje za pridelavo čaka nov tip koruze, ki bo odporna na koruzno
               veščo. Takšna koruza pa bi bila lahko zelo zanimiva tudi za množično pridelavo v
               Sloveniji. In to je tudi nevarnost, da bi tudi v Sloveniji pričeli s pridelavo gensko
               spremenjenih rastlin. Pri tem ne bomo in ne želimo pristajati na dilemo, ali gensko
               spremenjena koruza, ali s pesticidi obdelana semena. V Poslanski skupini Zares namreč
               jasno sporočamo: Slovenija ne potrebuje pridelave gensko spremenjenih rastlin. Žal,
               pa smo soočeni z dejstvom, da Evropa ne omogoča posameznim državam prepovedi gensko
               spremenjenih rastlin. Zato zahtevamo naslednje: da slovenska Vlada in minister za
               kmetijstvo na osnovi jasne strategije nasprotujeta in ne podpreta možnosti
               pridelovale nobene gensko spremenjene rastline, niti koruze odporne proti koruzni
               vešči. Odločanje je treba prenesti na raven posameznih držav, nenazadnje se je v
               Sloveniji proti gensko spremenjenim rastlinam izreklo preko 120 občin in 82%
               prebivalstva.</p>
               <p>In drugič. Slovenija mora narediti vse, kar je mogoče, da uveljavi varnostni
               pridržek. To so namreč doslej naredile že mnoge evropske države in prav bi bilo, da
               se potrudimo tudi mi. Pri tem podpiramo idejo in predlog ministra, da Ministrstvo za
               okolje takoj pristopi k izdelavi tako imenovane mega analize, s katero se zbere vse
               doslej znane raziskovalne in znanstvene analize, ki bi lahko pomenile temelj za
               uveljavitev varnostnega pridržka in bi kazale na to, da gensko spremenjeni organizmi
               predstavljajo resno tveganje za okolje, zdravje ljudi in druga živa bitja. Takšnih
               študij, tujih študij, naših domačih, žal ni, je na razpolago dovolj in upamo, da bo
               to prva naslednja akcija, ki se je bo lotil minister za kmetijstvo in Vlada v
               celoti.</p>
            </sp>
            <sp xml:id="SDZ5-Redna-06-2009-05-21.sp123">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine DeSUS bo predstavil gospod Franc Jurša. Se opravičujem,
               gospod Urh. Napisano je Franc Jurša. Pardon.</p>
            </sp>
            <sp xml:id="SDZ5-Redna-06-2009-05-21.sp124">

               <speaker>ANTON URH:</speaker>

               <p>Hvala za besedo, gospod podpredsednik. Spoštovani gospod minister s sodelavci,
               spoštovane kolegice poslanke in poslanci.</p>
               <p>Predlog zakona, ki je pred nami, sprejemamo predvsem zaradi tega, ker Slovenija, kot
               članica Evropske unije, na svojem ozemlju ne more uvesti popolne prepovedi uporabe
               ali gojenja gensko spremenjenih rastlin in tudi ker ne more izključiti nobenega tipa
               kmetovanja ali pridelovanja gensko spremenjenih rastlin tistih sort, ki si vpisane v
               skupni katalog sort poljščin in katalog zelenjadnic.</p>
               <p>V naši poslanski skupini upamo, da držijo navedbe ministra za kmetijstvo, da s tem
               predlogom zakona naša država ne dovoljuje gojenja gensko spremenjenih rastlin ter
               takšno pridelavo ureja.</p>
               <p>S tem zakonom se tako vzpostavlja ukrepe za soobstoj oziroma preprečevanje
               prisotnosti gensko spremenjenih organizmov v gensko nespremenjenih kmetijskih
               rastlinah oziroma pridelkih postopek prijava pridelave, obveznosti pridelovalcev in
               način vzpostavitve območij pridelave brez gensko spremenjenih rastlin, strokovno
               usposabljanje registrskih pridelovalcev, predvsem inšpekcijski nadzor in urejevanje
               odškodnin in sankcij, je še pojasnil minister. Pri pripravi zakona se je sledilo
               dvema načeloma. Eno je načelo svobodne izbire in načina pridelave kmetijskih rastlin.
               Torej vsakemu pridelovalcu je omogočeno, da se odloča ali za konvencionalno, za
               integrirano, za ekološko, ali pa tudi za pridelavo gensko spremenjenih rastlin. Ob
               tem mora biti zagotovljena sledljivost, saj bodo na ta način možnost izbire imeli
               tudi proizvajalci in potrošniki.</p>
               <p>Drugo načelo, ki je povzročilo precej težav, še posebej zaradi tega, ker je bila
               potrebna kar nekajkratna preverba notifikacije na Evropski komisiji, se nanaša na
               odškodnine. Ministrstvo je na koncu dobilo soglasje za odškodnino, in sicer na ta
               način, da povzročitelj plača za morebitno škodo, ki bi nastala zaradi prisotnosti
               gensko spremenjenih organizmov v rastlinah in pridelkih, ki se pridelujejo brez
               uporabe gensko spremenjenih organizmov. V primerih nenamerne prisotnosti, ko
               povzročitelj ni znan, pa se odškodnine izplačajo iz posebnega namenskega vira
               proračuna, v katerega sredstva vplačujejo vsi pridelovalci gensko spremenjenih
               rastlin.</p>
               <p>V naši poslanski skupini se sprašujemo ali ne bi bilo bolje, da bi Slovenija po
               zgledu nekaterih sosednjih držav začasno prepovedala gojenje gensko spremenjenih
               rastlin. Trenutno je v Evropi dovoljeno samo sejanje koruze proizvajalca Monsanto
               MON810. Seme te koruze je odporno na koruzno veščo in trenutno v Sloveniji pravzaprav
               kakšnih večjih problemov s koruzno veščo nimamo. Po navedbah Urada za varno hrano je
               v naši državi nadzor nad varno hrano v skladu z evropsko zakonodajo. Po zagotovilu
               Inštituta za varovanje zdravja pa v Sloveniji ni hrane z vsebnostjo gensko
               spremenjenih organizmov. Vendar pa se kljub temu zagotovilu v Poslanski skupini DeSUS
               bojimo, da naša zakonodaja ne omogoča varne hrane, pač pa jo samo dovoljuje. Zato bi
               bilo po naši oceni potrebno v naši državi posvetiti več pozornosti obveščanju in
               izobraževanju potrošnikov in proizvajalcev o varni hrani. To kar bi po naši oceni
               pripomoglo k temu, da bi potrošniki sami zahtevali kvalitetno, zdravo in varno hrano.
               Kljub temu, da si strokovnjaki še vedno niso enotni o varnosti hrane, ki vsebuje
               gensko spremenjene organizme in da je potrebno na prave analize še počakati, v naši
               poslanski skupini ocenjujemo, da moramo biti pri novih tehnologijah proizvodnje hrane
               previdni, vendar na način, ki ne bo zaviral napredka. Hvala lepa.</p>
            </sp>
            <sp xml:id="SDZ5-Redna-06-2009-05-21.sp125">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Slovenske nacionalne stranke bo predstavil gospod Zmago
               Jelinčič Plemeniti.</p>
               <p>Prosim.</p>
            </sp>
            <sp xml:id="SDZ5-Redna-06-2009-05-21.sp126">

               <speaker>ZMAGO JELINČIČ PLEMENITI:</speaker>

               <p>Hvala lepa za besedo in lep pozdrav.</p>
               <p>Zakon, ki ga danes obravnavamo bomo v Slovenski nacionalni stranki podprli. Dejstvo
               je, da Evropa ni tako imuna na gensko spremenjeno hrano in da ni samo koruza MON810
               tista, ki se uporablja v Evropi. Dejstvo je, da se uporablja oziroma sadi gensko
               spremenjena soja na določenih področjih. Dejstvo je, da se uporablja gensko
               spremenjen krompir na določenih področjih, predvsem na Nizozemskem. Treba je
               povedati, da so pri izdelavi oziroma projektiranju tega krompirja sodelovali tudi
               slovenski strokovnjaki iz Fakultete za farmacijo. In to je po eni strani velik uspeh,
               po drugi strani pa je žalostno, da slovensko ministrstvo za kmetijstvo, slovensko
               ministrstvo za okolje in tudi ministrstvo za visoko šolo in tako naprej ne pokliče
               teh strokovnjakov na svoje kakšne sestanke, na kakšne razmisleke in na kakšna
               posvetovanja, kjer bi se lahko pametno vključili v to debato okoli gensko
               spremenjenih organizmov. Zakon, kakršen je, ni slab, lahko bi bil boljši. Vendar
               pričakujemo, da bo ministrstvo pripravilo podzakonske akte. V prvi vrsti v zvezi z
               varovalnimi pasovi, v drugi vrsti pa s tistim, kar je zelo pomembno, z inšpekcijami.
               Kdo bo kontroliral, kako bodo kontrolirani, na kakšen način in kako bodo
               sankcionirali vse skupaj. In kar je še huje, v primeru, da se gensko spremenjeni
               organizmi razširijo preko vse mere in preko vseh meja, kako bomo reševali nastalo
               situacijo? O tem v zakonu ni ničesar. Mislim, da bi to moralo biti, predvidevanja o
               tej zadevi. Zato predlagam, da naj Ministrstvo za kmetijstvo skliče posvet s
               strokovnjaki, zagotovo naj pokliče prof. dr. Boruta Štruklja iz farmacevtske
               fakultete, ki je zagotovo eden vodilnih strokovnjakov v Evropi na tem področju, pri
               nas pa absolutno prvi. Ne bi bilo slabo, da bi se enkrat že začelo poslušati tudi
               kakšna strokovna mnenja na teh področjih. Pravijo nekateri, da strah potrošnikov pred
               gensko spremenjenimi organizmi v Evropi upada. Upada zaradi tega, ker ni medijske
               podpore. Dejstvo je, da je Evropa zaspala, ljudje v Evropi sledijo medijskim pompom
               in rompom, in ko tega zmanjka, zmanjka tudi zanimanje za tisto določeno zadevo. Zato
               je toliko večja odgovornost na slovenskem ministrstvu za kmetijstvo, da ne popusti
               pred evropskimi pritiski, ki so v večini tudi plod pritiskov določenih proizvajalcev
               teh gensko spremenjenih organizmov in seveda posredno tudi insekticidov, pesticidov,
               ki jih pravzaprav delajo iste firme.</p>
               <p>Naslednjo korak zagotovo je, potem ko Slovenija mora uporabiti varnostni zadržek in
               ne sme popustiti Evropi, da se loti uporabe pesticidov, insekticidov, repelentov in
               še drugih kemijskih sredstev, ki vplivajo na rast rastlin in pa predvsem na okolje.
               Čeprav se govori, da naj bi koruza MON810 uničevala čebele, je tukaj zopet vprašanje,
               če je to res. Dejstvo je, da tako koruzni hrošč kot koruzna vešča napadata rastlino
               kot tako, medtem ko čebele zbirajo pelod na koruzi. Tukaj se lahko vprašamo, ali je
               možen prenos na ta način iz koruze recimo na oljno repico, na Brassico nigro ali to
               ni mogoče. Zato je torej še toliko bolj pomembno, da se v to zadevo vključijo
               strokovnjaki z določenega področja. Še enkrat bom opozoril na inšpekcijsko službo. Na
               splošno so inšpekcijske službe v Sloveniji zelo slabe, katastrofalno slabe,
               podhranjene predvsem strokovno, o financah ne bom govoril, o tem naj govorijo drugi,
               vendar strokovno so podhranjene. In še nekaj. Inšpekcijske službe se ne upajo
               reagirati na določenih mestih, teritorijih ali pa na kakšnih zadevah, kajti enostavno
               jih nihče ne upošteva. Zato je tudi to eno področje, ki ga je potrebno nujno urediti.
               Hvala lepa.</p>
            </sp>
            <sp xml:id="SDZ5-Redna-06-2009-05-21.sp127">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Slovenske ljudske stranke bo predstavil gospod Franc
               Bogovič.</p>
            </sp>
            <sp xml:id="SDZ5-Redna-06-2009-05-21.sp128">

               <speaker>FRANC BOGOVIČ:</speaker>

               <p>Lep pozdrav, spoštovani podpredsednik. Spoštovani kolegi! Spoštovani minister!</p>
               <p>V Poslanski skupini Slovenske ljudske stranke želimo najprej opozoriti in delno tudi
               protestirati, da bi bilo mogoče v redu, če bi se takšen zakon s tako zahtevno vsebino
               sprejemal po kakšnem drugačnem postopku, kot po nujnem. Ampak to je bilo sprejeto in
               nadaljujemo s sprejemanjem tega predloga.</p>
               <p>Sicer gensko spremenjeni organizmi v svetu niso nekaj novega. V širšem obsegu so v
               uporabi, kot vemo, že več kot 15 let, predvsem v prekomorskih deželah severne in
               južne Amerike. Od vstopa Slovenije v Evropsko unijo pa se lahko brez prepovedi in
               omejitev dajejo tudi na naš trg gensko spremenjeni organizmi, za katere so bile
               izveden predpisane ocene tveganja za okolje ali za zdravje ljudi in živali ter je
               bilo izdano dovoljenje za dajanje na trg. Gensko spremenjene rastline, ki vsebujejo
               na ravni EU dovoljenje za gensko spremenjene organizme, torej jih lahko v Sloveniji
               vsakdo prideluje, predeluje ali daje na trg. Zato mislimo tudi mi, da je nujno, da se
               to področje omeji in tudi regulira z zakonom. Zaenkrat je v Sloveniji okoli 8.000
               kmetijskih gospodarstev, ki so vključena v eno od oblik kmetovanja, pri katerih
               uporaba gensko spremenjenih organizmov ter proizvodov pridobljenih iz GS-ov ni
               dovoljena. So pa ta kmetijska gospodarstva, ki kmetuje na ekološki ali intergrirani
               način, razpršena po vsej Sloveniji. Zato je možnost, da pride do nenamerne
               prisotnosti GS pridelkov iz te pridelave in s tem do gospodarske škode še toliko
               večja.</p>
               <p>Odkrito povedano, bi v Poslanski skupini SLS v tem trenutku raje sprejemali zakon o
               prepovedi souporabe gensko spremenjenih organizmov oziroma rastlin, ampak vsi vemo,
               da Slovenija kot članica EU v skladu s 14. členom Pogodbe o ustanovitvi Evropske
               skupnosti ne more sprejemati ukrepov, ki bi kakorkoli omejevali ali prepovedali prost
               pretok blaga na trgu skupnosti. Slovenija torej na svojem ozemlju ne more izključiti
               nobenega tipa kmetovanja in ne more prepovedati pridelavo gensko spremenjenih
               rastlin, ki imajo dovoljenje za pridelavo v skladu z uredbo Evropske skupnosti o
               gensko spremenjeni hrani ali krmi. Tudi sodba Sodišča Evropske skupnosti v primeru
               Republike Avstrije proti komisiji ES nakazuje, da Avstrija ni uspela s svojo namero
               odstopa od direktive. Glede na res veliko razpršenost slovenske posesti je na nek
               način strah kako uvesti take GS organizme v Slovenijo še toliko večji. Zato nas po
               svoje veseli, da so dobri nastavki v tem zakonu, da je v bistvu potrebno takoj imeti
               soglasje sosedov za uvedbo teh gensko spremenjenih organizmov v svoj sortiment. Možno
               je določiti tudi območje, ki bo kar nekaj let naprej območje brez gensko spremenjenih
               organizmov. Določili se bodo varovalni pasovi, zahtevan je register, usposabljanje
               tistih, ki se bodo s takšno proizvodnjo ukvarjali, tudi sledljivost v ponudbi hrane,
               sistem kaznovanja po principu povzročitelj plača, tudi fond za neznane povzročitelje
               škode, ki bi s tem nastala. Pomembno in zelo pomembno bo delo ministrstva v prihodnje
               v tistem delu, ko bo treba pripraviti podzakonske akte. In glede na pomisleke,
               polemike in tudi določene neznanke, ki ne samo pri nas tudi po svetu na tem področju
               so, mislimo in podpiramo, da bo minister pri pripravi podzakonskih aktov, naredil
               takšne akte v katerih bo čutiti tudi duh o neobstoju GS-ov v Sloveniji.</p>
            </sp>
            <sp xml:id="SDZ5-Redna-06-2009-05-21.sp129">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanskega kluba Liberalne demokracije Slovenije bo predstavil mag. Borut
               Sajovic.</p>
               <p>Izvolite.</p>
            </sp>
            <sp xml:id="SDZ5-Redna-06-2009-05-21.sp130">

               <speaker>MAG. BORUT SAJOVIC:</speaker>

               <p>Hvala lepa, gospod podpredsednik, za besedo. Prijazen pozdrav ministrici, ministru,
               strokovnim sodelavcem in vsem vam!</p>
               <p>Moram reči, da to stališče predstavljam še posebej s ponosom in z veseljem, predvsem
               zato, ker smo se vse poslanske skupine v tem parlamentu našle na istem bregu in
               pomembnem evolucijskem vprašanju razmišljamo na isti in podoben način. Prav tako se
               mi zdi izredno pomembno, da je minister za kmetijstvo dr. Milan Pogačnik nadaljeval
               pot, ki jo je začrtal že prejšnji minister, da na tem področju na ministrstvu vlada
               kontinuiteta in da gremo v pravo smer, predvsem s previdnimi in počasnimi koraki. Vsa
               ta pomembna stališča je treba sporočiti tudi javnosti, ki vprašanja gensko
               spremenjene hrane ne razume povsem. Nekje je bilo prebrati, da danes prižigamo zeleno
               luč za te spremenjene organizme, ravno nasprotno. Danes bomo sprejeli zakon, ki
               prižiga rdečo luč za brezobzirno in pa prosto gojitev gensko spremenjenih organizmov,
               zakon, ki je previden, premišljen, restriktiven in v praksi zaradi številnih
               omejitev, katerih trend bo nadaljevala tudi, pričakujem, uredba gojenje gensko
               spremenjenih organizmov, skoraj onemogoča.</p>
               <p>Zakaj je vprašanje pomembno in pa evolucijsko? Zato, ker smo na določeni točki
               razvoja, kjer znanost zna in zmore ponuditi veliko. Tej znanosti je s pridom
               priskočila na pomoč komerciala in ker lahko na drugi strani tehtamo tudi med skokom v
               vodo, za katero ne vemo, kako je globoka, in nas ta napredek lahko v bodoče pahne
               tudi na tanek led ali pa v pogubo. In zato sem vesel in pa ponosen, ker lahko rečem,
               da danes spoznavamo vsi skupaj, da je življenje precej več kot samo dobiček
               multinacionalk in pa posel. V imenu Poslanske skupine Poslanskega kluba Liberalne
               demokracije Slovenije lahko rečem, da se zavedamo tudi tega, da bo čez leta,
               desetletja lahko ta znanost na tem področju naredila velik skok, korak naprej, da
               bodo možnosti za prehranjevanje milijonov in pa milijonov prebivalcev novega planeta
               večje in pa boljše, vendar do vseh teh korakov moramo iti počasi in pa previdno.</p>
               <p>Ni veliko trenutkov, ko v slovenskem parlamentu lahko spregovorimo tudi o
               čebelarstvu, o pomenu kranjske sivke, čebele, zaradi katere nas spoštujejo in pa
               cenijo po vsej Evropi, zato bom zadnji, slabi dve minuti stališča Poslanskega kluba
               LDS namenil tudi tej problematiki in še posebej opozoril na nekatere probleme, ki jih
               v zvezi s to problematiko vidijo slovenski čebelarji. Koliko nas je? Več kot 8 tisoč
               in gospodarimo s preko 170 tisoč čebeljimi družinami, katerih glavni namen in pa
               prihodek ni proizvodnja medu, čebeljih proizvodov, najrazličnejših vrst, ampak je
               pomen slovenskega čebelarstva za našo kulturno krajino. Izreden prihodek čebelarstva
               je nekajkrat večji za družbo kot za posameznika, saj seveda bi brez opraševanja s
               čebelami izginile številne kulturne rastline ali pa bi bil zgolj zaradi učinkov vetra
               njihov donos in pa pridelek nekajkrat manjši. Slovenci smo na področju čebelarstva
               nekaj posebnega v Evropi in pa po svetu in zato je pomembno, da se v odškodnine
               vključijo tudi čebelarji, da se razmišlja tudi o čebelarstvu, predvsem zato, ker je
               praktično vsa Slovenija enakomerno poseljena s čebeljimi družinami. Predvsem je treba
               razrešiti vprašanja gensko spremenjenega materiala v čebeljih pridelkih. Najbrž
               veste, da se omejevalni pasi med kmetijskimi površinami med konvencionalnimi in pa
               gensko spremenjenimi rastlinami merijo v nekaj sto metrih. Vemo pa, da pridna čebela
               delavka leti tudi do 12 kilometrov daleč. Da seveda v teh zgodbah svoje naredi veter.
               Zato je pri oblikovanju in pa spremembi teh uredb treba upoštevati vse to in jaz sem
               vesel, da smo danes začeli sprejem zakona na nek soglasen, dogovoren način in v dobro
               te države in teh državljanov bo, če tako tudi nadaljujemo. Hvala lepa.</p>
            </sp>
            <sp xml:id="SDZ5-Redna-06-2009-05-21.sp131">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. K zakonu sta sicer bila
               vložena dva amandmaja, vendar sta oba amandmaja umaknjena. Zato ugotavljam, da
               amandmajev ob zakonu ni in zaključujem drugo obravnavo predloga zakona. Odločanje o
               predlogu zakona bomo v skladu s časovnim potekom seje opravili danes v okviru
               glasovanj, pol ure po prekinjeni 23. točki dnevnega reda. S tem prekinjam to točko
               dnevnega reda.</p>
               <p>Prehajamo na <title>23. TOČKO - PONOVNO ODLOČANJE O ZAKONU O SPREMEMBAH IN DOPOLNITVAH
                  ZAKONA O ZASEBNEM VAROVANJU</title> . Državni svet je na 15. seji 22. aprila 2009
               sklenil, da na podlagi tretje alineje prvega odstavka 97. člena Ustave Republike
               Slovenije od Državnega zbora zahteva, da pred razglasitvijo zakona ponovno odloča o
               spremembah in dopolnitvah Zakona o zasebnem varovanju. Predstavnika Državnega sveta
               za dodatno obrazložitev ne vidim. Odbor za notranjo politiko, javno upravo in
               pravosodje je kot matično delovno telo obravnaval zahtevo za ponovno odločanje.
               Predstavnika odbora dr. Vinka Gorenaka ni. Besedo dajem predstavnici Vlade kot
               predlagateljici zakona.</p>
               <p>Gospa Katarina Kresal, ministrica za notranje zadeve, izvolite.</p>
            </sp>
            <sp xml:id="SDZ5-Redna-06-2009-05-21.sp132">

               <speaker>KATARINA KRESAL:</speaker>

               <p>Spoštovani predsedujoči, spoštovani poslanci!</p>
               <p>Državni svet Republike Slovenije zahteva, da Državni zbor ponovno odloča o Predlogu
               zakona o spremembah in dopolnitvah Zakona o zasebnem varovanju. V svojem mnenju se
               osredotoča na spremembo 3. člena zakona, ki odpravlja omejitve, da se lahko dejavnost
               zasebnega varovanja opravlja le kot glavno dejavnost.</p>
               <p>Pravni red dopušča omejitve opravljanja dejavnosti zasebnega varovanja ali katerekoli
               druge podobne dejavnosti pod pogoji, ki temeljijo na razlogih varovanja javnega
               interesa kot so varovanje življenja in zdravja ljudi, javnega reda, javne varnosti
               ali varovanja premoženja. Ureditev, kakršno podpira Državni svet, pa bi pomenila le
               omejevanje svobodne konkurence na tem področju, kar pa ni dopustno. Pri spremembah
               zakona ne gre za bistveni poseg v obstoječo zakonodajo, saj je takšna ureditev
               veljala vse od uveljavitve zakona v letu 2003 pa do leta 2007, ko je prišlo do
               spremembe, kar pomeni, da je bilo kar nekaj let časa za spremljanje oziroma
               proučevanje njegovih posledic. Negativnih posledic, inšpekcija v tem času ni
               ugotovila. Odstranitev omejitve v zvezi z glavno dejavnostjo pa ne bo vplivala na
               nadzor nad dejavnostjo zasebnega varovanja, kakor tudi ne na strokovnost dela
               imetnikov licenc. Namreč, določbe zakona veljajo za vse družbe in za vse varnostnike
               enako. Nadzor nad vsemi izvajajo poleg naročnika, javnosti in Državnega zbora
               predvsem Ministrstvo za notranje zadeve, pristojne inšpekcijske službe, v posameznih
               primerih tudi varuh človekovih pravic in pa informacijska pooblaščenka.</p>
               <p>Odbor za notranjo politiko, javno upravo in pravosodje je soglasno sprejel mnenje
               Vlade. Vlade Republike Slovenije pa meni, da je sprememba Zakona o zasebnem varovanju
               potrebna in nujna in je v popolnosti v skladu z nameravano ureditvijo dejavnosti
               zasebnega varovanja. Hvala lepa.</p>
            </sp>
            <sp xml:id="SDZ5-Redna-06-2009-05-21.sp133">

               <speaker>PODPREDSEDNIK MIRAN POTRČ:</speaker>

               <p>Hvala lepa, gospa ministrica. Na seji pozdravljam gospoda Rudija Cipota, ki pa žal
               več ne more dobiti besede. Prehajamo na predstavitev stališč poslanskih skupin.
               Stališče Poslanske skupine Slovenske demokratske stranke bo predstavil dr. Vinko
               Gorenak.</p>
            </sp>
            <sp xml:id="SDZ5-Redna-06-2009-05-21.sp134">

               <speaker>DR. VINKO GORENAK:</speaker>

               <p>Hvala lepa. Seveda bom predstavil stališče poslanske skupine tako, kot je bilo
               napovedano, čeprav smo že naredili kakšno izjemo pri kakšni zamudi.</p>
               <p>Skratka, Zakon o spremembah in dopolnitvah Zakona o zasebnem varovanju, ki smo ga že
               sprejeli v tem Državnem zboru in ki je bil deležen veta Državnega sveta. Veto se je
               pravzaprav zgodil na tistem členu ali zaradi tistega člena, kjer smo mi vložili
               amandma. Amandma je bil takrat z naše strani, s strani koalicije oziroma Državnega
               zbora, sprejet. Gre pa preprosto za to, da smo s takšno spremembo zakona ukinjali
               monopole velikih zasebnih korporacij na tem področju in seveda pripeljali v stanje
               večje konkurenčnosti, omogočili konkuriranje tudi tistim organizacijam, podjetjem, ki
               imajo organizirane varnostne službe v skladu z zakonom, pa po dosedanjem sistemu niso
               mogli te dejavnosti opravljati na trgu, ker je bil naš amandma takrat že sprejet in
               pravzaprav je stališče Državnega sveta oziroma odločitev Državnega sveta temeljila
               prav na tem, sem vesel, da smo tako na odboru, zlasti pa v poslanski skupini, da smo,
               tako vsaj smatram, vse stranke soglasne s tem, da ta predlog zakona ponovno
               podpremo.</p>
               <p>Mi v Slovenski demokratski stranki ga bomo podprli.</p>
               <p>Hvala lepa.</p>
            </sp>
            <sp xml:id="SDZ5-Redna-06-2009-05-21.sp135">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine DeSUS naj bi predstavil mag. Franc Žnidaršič - ga ni.</p>
               <p>Stališče Poslanske skupine Slovenske nacionalne stranke bo predstavil gospod Zmago
               Jelinčič Plemeniti.</p>
            </sp>
            <sp xml:id="SDZ5-Redna-06-2009-05-21.sp136">

               <speaker>ZMAGO JELINČIČ PLEMENITI:</speaker>

               <p>Dober dan.</p>
               <p>Čisto na kratko. V Slovenski nacionalni stranki zakona ne bomo podprli.</p>
               <p>Hvala.</p>
            </sp>
            <sp xml:id="SDZ5-Redna-06-2009-05-21.sp137">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Slovenske ljudske stranke bo predstavil gospod Gvido
               Kres.</p>
            </sp>
            <sp xml:id="SDZ5-Redna-06-2009-05-21.sp138">

               <speaker>GVIDO KRES:</speaker>

               <p>Hvala za besedo, gospod podpredsednik. Spoštovana ministrica.</p>
               <p>V Poslanski skupini Slovenske ljudske stranke smo podprli Predlog zakona o spremembah
               in dopolnitvah Zakona o zasebnem varovanju, saj menimo, da gre za manjši, a kljub
               temu potreben poseg v zakon, ki je bil sprejet leta 2003 in noveliran leta 2007.</p>
               <p>Urejenost področja zasebnega varovanja je bila pomanjkljiva in neustrezna. Zgodili so
               se tudi tragični dogodki in za vzdrževanje tistega stanja bi tudi v prihodnje
               povzročalo kršenje predpisov, neučinkovit nadzor ter ogrožanje varnosti in
               premoženja. Leta 2007 smo podprli spremembe zakona, ki so precej zaostrile nadzor nad
               delovanjem varnostnih služb, predvsem začasni in trajni odvzem licence. Se pa v
               Poslanski skupini Slovenske ljudske stranke glede na nedavne dogodke sprašujemo, če
               je ta nadzor res učinkovit. Morda bi ga morali še bolj zaostriti ali razmisliti o
               kakšnih drugih pristopih v sistem zasebnega varovanja.</p>
               <p>Poslanci Slovenske ljudske stranke namreč želimo sprejeti tak zakon, ki bo res
               omogočil Ministrstvu za notranje zadeve še bolj učinkovito ukrepanje zoper kršitelje
               predpisov s področja zasebnega varovanja. Razumemo tudi opozorilo Državnega sveta
               glede spremembe, ki omogoča, da bodo storitve zasebnega varovanja na tržišču nudili
               tudi gospodarski subjekti, katerih glavna dejavnost sploh ni dejavnost zasebnega
               varovanja. Kot sem že omenil, je očitno nadzor nad izvajanjem zasebnega varovanja še
               vedno premajhen, pomanjkljiv oziroma nezadosten in ne znamo si predstavljati, kako bo
               to izgledalo po predlagani spremembi. Opozorila so verjetno na mestu. Praksa bo
               pokazala ali so ta strah in opozorila utemeljena in če gre zadeva v napačno smer.
               Mislim, da je še vedno možno zadevo urediti na način kakršnega predlaga Državni zbor
               oziroma Državni svet, oziroma da pridemo do še kvalitetnejšega, še izboljšanega
               zakona. Nič pa nimamo proti, če se neko veliko podjetje organizira varovanje za
               lastne potrebe. Seveda mora tudi v tem primeru zadostiti pogojem za pridobitev
               licence in za vse zadeve, ki jim morajo tukaj slediti. V Slovenski ljudski stranki
               bomo v tem trenutku zakon podprli. Seveda pa tudi opozarjamo na to, da če se bo
               izkazalo, da ne deluje, da ga bo treba spreminjati na boljše. Hvala lepa.</p>
            </sp>
            <sp xml:id="SDZ5-Redna-06-2009-05-21.sp139">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanskega kluba Liberalne demokracije Slovenije bo predstavil mag. Borut
               Sajovic.</p>
               <p>Prosim.</p>
            </sp>
            <sp xml:id="SDZ5-Redna-06-2009-05-21.sp140">

               <speaker>MAG. BORUT SAJOVIC:</speaker>

               <p>Hvala lepa. Še enkrat vsem skupaj lep pozdrav. Pozdrav tudi ministrici za notranje
               zadeve.</p>
               <p>V Poslanskem klubu Liberalne demokracije Slovenije se seveda čez noč ne premislimo in
               zato bomo Predlog zakona o spremembah in dopolnitvah Zakona o zasebnem varovanju
               ponovno podprli, kajti naš razmislek je bil temeljit in mislim, da področje, ki ga je
               treba še bolje nadzirati, še bolje dodatno urediti, tak zakon zagotovo potrebuje in
               pa zasluži. Zato se ne strinjamo z oceno Državnega sveta Republike Slovenije, da
               pomeni sprememba samo 3. člena bistven konceptualni poseg v dosedanjo zakonsko
               ureditev. V Poslanskem klubu Liberalne demokracije Slovenija smo predlog amandmaja k
               3. členu sprejeli, ker menimo, da storitve zasebnega varovanja na tržišču lahko
               nudijo tudi gospodarski subjekti, katerih glavna dejavnost ni dejavnost zasebnega
               varovanja. In takšna rešitev, po naši oceni, ni v nasprotju z Ustavo. Kaj to pomeni z
               drugimi besedami? Da nas bodo razumeli tudi vsi tisti, ki nas ta trenutek gledajo in
               pa poslušajo. V Poslanskem klubu Liberalne demokracije Slovenija smo prepričani, da
               ugledna, kvalitetna slovenska podjetja kot so recimo Krka, Gorenje, Merkur, pa še
               kdo, zmorejo in znajo ustanoviti za področje varovanja tudi enako kvalitetno službo,
               ki bo ščitila njihove interese in njihovo premoženje, še celo bolj. Prepričani smo,
               da to znajo v svojem lastnem in našem javnem interesu narediti bolje kot pa neko čez
               noč ustanovljeno podjetje, ki je v ozkem zasebnem interesu in ima namen nič drugega
               kot pa služiti na trgu in iskati določene osebne ali pa zasebne finančne koristi.
               Nasprotno menimo tudi, da je takšna rešitev ustavno korektnejša, saj na ta način ne
               omejuje pravne osebe, ki se ukvarja z neko drugo dejavnostjo in bi lahko tudi same
               organizirale svojo službo varovanja v skladu z določbami ustreznega zakona, kar jim
               je bilo pa do zdaj na žalost onemogočeno. Z ugotovitvijo Državnega sveta, da je bil v
               preteklem mandatu, obdobju nadzor nad izvajanjem zasebnega varovanja pomanjkljiv, se
               popolnoma strinjamo. Seveda pa ni mogoče pritrditi domnevni Državnega sveta, da bo ob
               takšni predvideni razširitvi izvajanja zasebnega varovanja prišlo tudi do bistvenega
               zniževanja kakovosti teh storitev ter velike nepreglednosti nad izvajanjem teh
               storitev, naše mnenje je povsem nasprotno. Ob tem, ko ponovno odločamo o Predlogu
               novele Zakona o zasebnem varovanju v Poslanskem klubu Liberalne demokracije Slovenije
               poudarjamo, da se s predlagano rešitvijo strinja tako pristojno ministrstvo in Vlada
               Republike Slovenije. Prepričani smo, da se Ministrstvo za notranje zadeve in
               ministrica zavedata, da bo potrebno nadzor nad upravljanjem dejavnosti zasebnega
               varovanja še dodatno okrepiti, predvsem v luči dogodkov, ki se dogajajo, jih
               obžalujemo, jih popravljamo in se jim želimo izogniti. To ministrica gospa Kresalova
               oziroma Ministrstvo za notranje zadev dokazuje že s tem, da se je pričelo s postopki
               za celovito ureditev dejavnosti zasebnega varovanja, v te postopke pa so vključeni
               tako notranji, kot tudi zunanji strokovnjaki, imetniki licenc, zbornica in pa
               fakulteta. Na podlagi temeljite analize obstoječega stanja in primerjalne ureditve se
               pripravlja strategija razvoja dejavnosti zasebnega varovanja v Sloveniji, ki bo
               uporabljena kot obvezna podlaga za ustrezno normativno ureditev dejavnosti zasebnega
               varovanja.</p>
               <p>Zaradi vseh navedenih razlogov bomo v Poslanskem klubu Liberalne demokracije
               Slovenije predlog novele Zakona o zasebnem varovanju ponovno podprli, ker seveda
               želimo zaščititi življenja, varnost in pa premoženje vseh, ki živijo v državi
               Republiki Sloveniji. Hvala lepa.</p>
            </sp>
            <sp xml:id="SDZ5-Redna-06-2009-05-21.sp141">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Socialnih demokratov bo predstavil gospod Anton Colarič.
            </p>
            </sp>
            <sp xml:id="SDZ5-Redna-06-2009-05-21.sp142">

               <speaker>ANTON COLARIČ:</speaker>

               <p>Hvala lepa. Gospod predsednik, gospa ministrica, kolegice, kolegi.</p>
               <p>Državni zbor je na 5. redni seji 21. aprila sprejel Zakon o spremembah Zakona o
               zasebnem varovanju, katerega cilj so bili predvsem uskladitev z odločbo Ustavnega
               sodišča, manj zahtevni redakcijski popravki in dopolnitve zakona. Državni svet se je
               v svoji zahtevi za ponovno odločanje o noveli zakona po svoji vsebini osredotočal na
               1. člen, s katerim se opušča dosedanjo ureditev 3. člena osnovnega zakona, po kateri
               se zasebne varovanje, z izjemo načrtovanja varnostnih sistemov, lahko opravlja le kot
               glavna dejavnost. Državni svet zatrjuje, da navedena sprememba predstavlja bistven
               konceptualen poseg v dosedanjo zakonsko ureditev, ki ni v nikakršni povezavi z
               odločbo Ustavnega sodišča.</p>
               <p>Kot že navedeno, se z novelo zakona v osnovi uresničuje odločba Ustavnega sodišča iz
               septembra 2008, ki je posledica sprejema novega zakona o zasebnem varovanju v
               septembru 2007. Iz leta, ko je bilo zaradi znanih dogodkov marsikaj narejeno na
               hitro, brez premisleka in je tedanja vlada vložila zakon, ki po mnenju stroke ni bil
               sprejemljiv. Tudi Poslanska skupina SD takrat tega ni podprla. Zbornica za varovanje
               pa je potem vložila zahtevo za oceno ustavnosti. Tokratna novela zdaj sledi ustavni
               odločbi iz leta 2008.</p>
               <p>V Poslanski skupini SD podpiramo stališča Vlade, ki so bila predstavljena v stališču
               ministrice, in bomo pri ponovnem odločanju zakon ponovno podprli. Obenem pa ponovno
               poudarjamo, to smo storili že takrat, ko smo novelo podprli v aprilu, da je potrebno
               Zakon o zasebnem varovanju čim prej posodobiti in modernizirati, da se to področje
               uredi celovito.</p>
               <p>Pričakujemo, kot že rečeno, da bo nov zakon priložen Državnemu zboru v odločanje še v
               letošnjem letu. Socialni demokrati, kot že rečeno, bomo še enkrat glasovali za novelo
               zakona. Hvala.</p>
            </sp>
            <sp xml:id="SDZ5-Redna-06-2009-05-21.sp143">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Glasovanje o zakonu bomo v skladu s časovnim potekom seje zbora opravili danes v
               okviru glasovanj ob 14.30.</p>
               <p>S tem prekinjam to točko dnevnega reda.</p>
               <p>Prekinjam tudi 6. sejo Državnega zbora, ki jo bomo z glasovanjem nadaljevali bo
               14.30. Hvala lepa.</p>
               <p><stage>(Seja je bila prekinjena ob 13.58 in se je nadaljevala ob 14.30.)</stage></p>
            </sp>
            <sp xml:id="SDZ5-Redna-06-2009-05-21.sp144">

               <speaker>PODPREDSEDNIK MIRAN POTRČ:</speaker>

               <p>Prehajamo na nadaljevanje seje, to je na glasovanje Državnega zbora o predlaganih
               odločitvah.</p>
               <p>Poslanke in poslance prosim, da preverijo delovanje svoje glasovanje naprave, in
               sicer mora na desni strani vložene kartice goreti oranžna lučka.</p>
               <p>Prehajamo k <title>15. točki dnevnega reda,</title> to je <title>obravnava in odločanje o
                  Predlogu zakona o spremembah in dopolnitvah Zakona o prevozu nevarnega blaga,
                  skrajšani postopek.</title>
               </p>
               <p>Ker v drugi obravnavi amandmaji k dopolnjenemu predlogu zakona niso bili vloženi,
               prehajamo na odločanje o predlogu zakona. Obveščam vas, da me Zakonodajno-pravna
               služba oziroma Vlada nista opozorili, da bi bil zaradi amandmajev, sprejetih na
               matičnem delovnem telesu, predlog zakona neusklajen.</p>
               <p>Ja, prosim. Obrazložitev glasu?</p>
               <p>Dajem prijavo za obrazložitev glasu v imenu...</p>
               <p>Gospod Jurša v imenu... ne, pomota.</p>
               <p>Še enkrat sprašujem - se želi kdo prijaviti v imenu poslanske skupine? Ne. Potem
               dajem besedo gospodu Bezjaku, obrazložitev glasu v svojem imenu.</p>
               <p>Izvolite.</p>
            </sp>
            <sp xml:id="SDZ5-Redna-06-2009-05-21.sp145">

               <speaker>MARJAN BEZJAK:</speaker>

               <p>Hvala za besedo, gospod podpredsednik. Spoštovana ministrica, spoštovane poslanke in
               poslanci.</p>
               <p>Zakaj hočem obrazložitev tega zakona v svojem imenu? Mi zdaj v Sloveniji sprejemamo
               zakon o višjih kaznih za prevoz ADR blaga - nevarnega blaga. Jaz se absolutno
               strinjam, da je prav, da se ta zakon uskladi z Evropsko unijo. Nikakor pa se ne morem
               strinjati, da ministrica daje zakon v obravnavo in potrditev prej preden v Sloveniji
               sploh imamo pogoje. V Sloveniji nimamo niti enega parkirišča za prevoz nevarnega
               blaga. Kako bomo pa potem kaznovali, če ne omogočamo tem prevoznikom, predvsem tujim
               prevoznikom, ki tranzitirajo državo Slovenijo, da bodo lahko parkirali. Vsi vemo, da
               po določenem času morajo parkirati vozila, ne morejo peljati naprej zaradi predolge
               vožnje, ki jo opravi voznik skupaj. Kje pa naj takšen prevoznik parkira vozilo?
               Policija ga bo zato kaznovala z globo. Je to pošteno? Kje je tu morala? Strinjam se,
               da se ta zakon uskladi z Evropsko unijo. Nikakor pa se ne strinjam, da ne omogočimo
               najprej pogojev, potem pa gremo v izvajanje tega zakona. Hvala.</p>
            </sp>
            <sp xml:id="SDZ5-Redna-06-2009-05-21.sp146">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Prehajamo na glasovanje. Glasujemo. Navzočih je 72 poslank in poslancev, za je
               glasovalo 63, proti 5.</p>
               <p><stage>(Za je glasovalo 63.)</stage> <stage>(Proti 5.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Nadaljujemo s <title>prekinjeno 16. točko dnevnega reda,</title> to je z <title>obravnavo
                  Predloga zakona o spremembah in dopolnitvah Zakona o tujcih, skrajšani postopek.</title>
               </p>
               <p>Ker v drugi obravnavi k dopolnjenemu predlogu zakona niso bili vloženi amandmaji,
               prehajamo na odločanje o predlogu zakona. Obveščam vas, da me Zakonodajno-pravna
               služba oziroma Vlada nista obvestili, da bi bil zaradi amandmajev, sprejetih na
               matičnem delovnem telesu, predlog zakona neusklajen.</p>
               <p>Prehajamo na glasovanje. Glasujemo. Navzočih je 74 poslank in poslancev, za je
               glasovalo 73, proti nihče.</p>
               <p><stage>(Za je glasovalo 73.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>V zvezi s to točko dnevnega reda Vlada predlaga zboru, da na podlagi 153. člena
               Poslovnika zbor sprejme naslednji sklep: "Zakonodajno-pravna služba pripravi uradno
               prečiščeno besedilo Zakona o tujcih." Glasujemo. Navzočih je 74 poslank in poslancev,
               za je glasovalo 73, proti nihče.</p>
               <p><stage>(Za je glasovalo 73.)</stage> <stage>(Proti nihče.)</stage></p>
               <p>Ugotavljam, da je sklep sprejet.</p>
               <p>S tem zaključujem to točko dnevnega reda.</p>
               <p>Nadaljujemo <title>prekinjeno 17. točko dnevnega reda - to je obravnavo Predloga zakona
                  o spremembah in dopolnitvah Zakona o potnih listinah, skrajšani postopek.</title> Ker
               v drugi obravnavi amandmaji k dopolnjenemu predlogu zakona niso bili vloženi,
               prehajamo na odločanje o predlogu zakona. Obveščam vas, da me Zakonodajno-pravna
               služba oziroma Vlada nista opozorili, da bi bil zaradi amandmajev, sprejetih na
               matičnem delovnem telesu, predlog zakona neusklajen. Prehajamo na glasovanje.
               Glasujemo. Navzočih je 75 poslank in poslancev, za je glasovalo 74, proti nihče.</p>
               <p><stage>(Za je glasovalo 74.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>V zvezi s to točko dnevnega reda Vlada predlaga Državnemu zboru, da na podlagi 153.
               člena Poslovnika Državnega zbor sprejme naslednji sklep: "Zakonodajno-pravna služba
               pripravi uradno prečiščeno besedilo Zakona o potnih listinah." Prehajamo na
               glasovanje. Glasujemo. Navzočih je 75 poslank in poslancev, za je glasovalo 75, proti
               nihče.</p>
               <p><stage>(Za je glasovalo 75.)</stage> <stage>(Proti nihče.)</stage></p>
               <p>Ugotavljam, da je sklep sprejet.</p>
               <p>S tem zaključujem to točko dnevnega reda.</p>
               <p>Nadaljujemo <title>prekinjeno 19. točko dnevnega reda - to je z obravnavo Predloga
                  zakona o spremembah in dopolnitvah Zakona o semenskem materialu kmetijskih
                  rastlin, skrajšani postopek.</title>
               </p>
               <p>Ker v drugi obravnavi amandmaji k dopolnjenemu predlogu zakona niso bili vloženi,
               prehajamo na odločanje o predlogu zakona. Obveščam vas, da me Zakonodajno-pravna
               služba oziroma Vlada nista opozorili, da bi bil zaradi amandmajev, sprejetih na
               matičnem delovnem telesu, predlog zakona neusklajen. Zato prehajamo na glasovanje.
               Glasujemo. Navzočih je 77 poslank in poslancev, za je glasovalo 76, proti nihče.</p>
               <p><stage>(Za je glasovalo 76.)</stage> <stage>(Proti nihče.)</stage></p>
               <p>Ugotavljam, da je zakon sprejet. In s tem zaključujem to točko dnevnega reda.</p>
               <p>Nadaljujemo <title>prekinjeno 20. točko dnevnega reda - obravnava Predloga zakona o
                  soobstoju gensko spremenjenih rastlin z ostalimi kmetijskimi rastlinami, nujni
                  postopek.</title> Ker k drugi obravnavi amandmaji niso bili vloženi, prehajamo na
               odločanje o predlogu zakona. Obveščam vas, da me Zakonodajno-pravna služba oziroma
               Vlada nista opozorili, da bi bil zaradi amandmajev, sprejetih na matičnem delovnem
               telesu, predlog zakona neusklajen. Gospod Tanko, obrazložitev v imenu poslanske
               skupine?</p>
            </sp>
            <sp xml:id="SDZ5-Redna-06-2009-05-21.sp147">

               <speaker>JOŽE TANKO:</speaker>

               <p>Postopkovni predlog.</p>
            </sp>
            <sp xml:id="SDZ5-Redna-06-2009-05-21.sp148">

               <speaker>PODPREDSEDNIK MIRAN POTRČ:</speaker>

               <p>Postopkovni predlog. Izvolite, gospod Tanko.</p>
            </sp>
            <sp xml:id="SDZ5-Redna-06-2009-05-21.sp149">

               <speaker>JOŽE TANKO:</speaker>

               <p>Hvala lepa za besedo, spoštovani predsednik.</p>
               <p>Predlagam 45-minutni odmor za posvetovanje v poslanski skupini o tem zakonu.</p>
            </sp>
            <sp xml:id="SDZ5-Redna-06-2009-05-21.sp150">

               <speaker>PODPREDSEDNIK MIRAN POTRČ:</speaker>

               <p>O tem zakonu? Želi kdo obrazložiti svoj glas v imenu poslanske skupine, v osebnem
               imenu? Končali smo z obrazložitvami oziroma z možnostjo za obrazložitev glasu in
               preden preidemo na odločanje, odrejam 45 minut odmora, ki ga zahteva Poslanska
               skupina Slovenske demokratske stranke. Sejo bomo nadaljevali ob 15.25 uri.</p>
               <p><stage>(Seja je bila prekinjena ob 14.42 in se je nadaljevala ob 15.25.)</stage></p>
            </sp>
            <sp xml:id="SDZ5-Redna-06-2009-05-21.sp151">

               <speaker>PREDSEDNIK DR. PAVEL GANTAR:</speaker>

               <p>Spoštovane kolegice in kolegi poslanci! Nadaljujemo prekinjeno sejo in glasovanjem v
               zvezi z 20. točko dnevnega reda. Najprej sprašujem, če želi predlagatelj prekinitve,
               gospod Tanko, besedo. Prosim, gospod Tanko.</p>
            </sp>
            <sp xml:id="SDZ5-Redna-06-2009-05-21.sp152">

               <speaker>JOŽE TANKO:</speaker>

               <p>Hvala lepa. Poslanska skupina je glede te točke opravila razpravo in obveščam vas, da
               nismo izoblikovali enotnega stališča, tako bo vsak poslanec glasoval po svoji vesti.
               Hvala.</p>
            </sp>
            <sp xml:id="SDZ5-Redna-06-2009-05-21.sp153">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Prehajamo na glasovanje. Glasujemo. Navzočih je 63 poslank in poslancev,
               za je glasovalo 45, proti 8.</p>
               <p><stage>(Za je glasovalo 45.)</stage> <stage>(Proti 8.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Nadaljujemo <title>s prekinjeno 23. točko dnevnega reda - to je s ponovnim odločanjem o
                  spremembah in dopolnitvah Zakona o zasebnem varovanju.</title> Prehajamo na odločanje
               o navedenem zakonu. Ob tem vas želim opozoriti, da mora pri ponovnem odločanju
               skladno z drugim odstavkom 91. člena Ustave Republike Slovenije za sprejetje
               navedenega zakona glasovati večina poslancev, to je 46 ali več. Obrazložitev glasu v
               imenu poslanske skupine? Obrazložitev v lastnem imenu?</p>
            </sp>
            <sp xml:id="SDZ5-Redna-06-2009-05-21.sp154">

               <speaker>JOŽE TANKO:</speaker>

               <p>Postopkovni predlog imam.</p>
            </sp>
            <sp xml:id="SDZ5-Redna-06-2009-05-21.sp155">

               <speaker>PREDSEDNIK DR. PAVEL GANTAR:</speaker>

               <p>Postopkovni predlog, prosim.</p>
            </sp>
            <sp xml:id="SDZ5-Redna-06-2009-05-21.sp156">

               <speaker>JOŽE TANKO:</speaker>

               <p>Hvala lepa za besedo. Spoštovani predsednik, za posvet v poslanski skupini glede
               ponovnega glasovanja o Zakonu o zasebnem varovanju predlagam 45-minutni odmor, da se
               poslanci dogovorimo, kako bomo o tej točki glasovali. Hvala lepa.</p>
            </sp>
            <sp xml:id="SDZ5-Redna-06-2009-05-21.sp157">

               <speaker>PREDSEDNIK DR. PAVEL GANTAR:</speaker>

               <p>Žal je ta odmor v skladu s poslovnikom in ga vodja poslanske skupine lahko zahteva in
               dobi. Preden pa ga dobi in prekinem sejo, pa sprašujem, ali želite obrazložitev glasu
               v imenu poslanskih skupin. <stage>(Ne.)</stage> Ali želi obrazložiti svoj glas kdo od poslank ali
               poslancev? <stage>(Ne želi.)</stage> Zaključujem obrazložitev glasu poslanskih skupin in poslancev.
               Odrejam prekinitev 45 minut, to je do 16.15. Hvala lepa.</p>
               <p><stage>(Seja je bila prekinjena ob 15.28 se je nadaljevala ob 16.15.)</stage></p>
            </sp>
            <sp xml:id="SDZ5-Redna-06-2009-05-21.sp158">

               <speaker>PREDSEDNIK DR. PAVEL GANTAR:</speaker>

               <p>Spoštovane kolegice in kolegi!</p>
               <p>Nadaljujemo prekinjeno sejo in glasovanjem pri <title>23. točki dnevnega reda</title> .
               Sprašujem, če želi predlagatelj prekinitve gospod Jože Tanko besedo. Prosim.</p>
            </sp>
            <sp xml:id="SDZ5-Redna-06-2009-05-21.sp159">

               <speaker>JOŽE TANKO:</speaker>

               <p>Hvala lepa. Mi smo v poslanski skupini proučili tudi razloge, zaradi katerih je
               Državni svet zahteval veto na glasovanje o tem zakonu, in pa tudi naredili primerjavo
               s tem, ko je bil sprejet naš amandma. Poslanska skupina se je odločila, da bo
               glasovala na ponovnem glasovanju za zakon. Hvala lepa.</p>
            </sp>
            <sp xml:id="SDZ5-Redna-06-2009-05-21.sp160">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Glasujemo. Navzočih je 65 poslank in poslancev, za je glasovalo 55, proti
               2.</p>
               <p><stage>(Za je glasovalo 55.)</stage> <stage>(Proti 2.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>26. TOČKO DNEVNEGA REDA - TO JE NA OBRAVNAVO PREDLOGA ZAKONA O
                  RATIFIKACIJI SPORAZUMA MED REPUBLIKO SLOVENIJO IN ČEŠKO REPUBLIKO O IZMENJAVI IN
                  MEDSEBOJNEM VAROVANJU TAJNIH PODATKOV.</title> Predlog zakona je v obravnavo
               Državnemu zboru predložila Vlada. Predlog zakona je obravnaval Odbor za zunanjo
               politiko kot matično delovno telo, ki je Državnemu zboru pisno poročal. Prijavljenih
               k razpravi ni. Ker matično delovno telo v okviru druge obravnave ni sprejelo nobenega
               amandmaja, prehajamo na odločanje o predlogu zakona. Glasujemo. Navzočih je 66
               poslank in poslancev, za je glasovalo 66, proti nihče.</p>
               <p><stage>(Za je glasovalo 66.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>27. TOČKO DNEVNEGA REDA - TO JE NA MANDATNO- VOLILNE ZADEVE.</title>
               Zbor bo v okviru te točke obravnaval Predlog predsednik Republike Slovenije za
               imenovanje dveh viceguvernerjev in članov Sveta Banke Slovenije, Predlog predsednika
               Republike Slovenije za imenovanje informacijske pooblaščenke s predlogom sklepa ter
               Predlog sklepa o imenovanju članov Nadzornega odbora Slovenske odškodninske družbe.
               Prehajamo na razpravo in odločanje o posameznih predlogih.</p>
               <p>Prehajamo na obravnavo Predloga predsednik Republike Slovenije za imenovanje dveh
               viceguvernerjev in članov Sveta banke Slovenije.</p>
               <p>Predsednik Republike Slovenije dr. Danilo Türk je z dopisom z dne 22. aprila 2009
               predlagal Državnemu zboru, da za dva viceguvernerja in člana Sveta Banke Slovenije
               imenuje mag. Janeza Fabjana in mag. Boža Jašoviča.</p>
               <p>Besedo dajem predstavniku predlagatelja dr. Eriku Kerševanu za dopolnilo obrazložitev
               predloga predloga.</p>
               <p>Prosim.</p>
            </sp>
            <sp xml:id="SDZ5-Redna-06-2009-05-21.sp161">

               <speaker>DR. ERIK KERŠEVAN:</speaker>

               <p>Hvala lepa. Spoštovani.</p>
               <p>Predsednik je predlagal, da Državni zbor imenuje za viceguvernerja in člana Sveta
               Banke Slovenije mag. Janeza Fabjana in mag. Boža Jašoviča.</p>
               <p>Gre za zahtevne strokovne funkcije in oba kandidata imata pomembne in široke izkušnje
               na tem področju. Med drugim v okviru dela pri Banki Slovenije, pri Evropski centralni
               banki, pri Eurostatu in pri drugih organih, ki se ukvarjajo s tem področjem tako v
               Sloveniji kot tudi širše, torej v okviru Evropske unije.</p>
               <p>Pri tem je pomembno poudariti, da imata oba kandidata ob bogatih izkušnjah tudi
               ustrezno podporo Banke Slovenije, torej guvernerja Banke Slovenije, in da po
               dosedanji praksi seveda tej podpori predsednik dodaja tudi svojo podporo in
               predlog.</p>
               <p>Ob tem bi želeli poudariti, da je to zaključek nekega relativno formalnega postopka,
               ki je tekel skladno z Zakonom o Banki Slovenije in je potekal na podlagi javnega
               poziva, ki je bil objavljen v Uradnem listu. V roku za zbiranje prijav kandidatov se
               je pojavilo relativno malo predlogov, vendar je bil ta rok postavljen nad zakonskim
               minimumom, torej, bil je določen v roku 40 dni, in veseli nas, da smo dva tako dobra
               kandidata tudi dobili.</p>
               <p>V tem času bi se seveda lahko prijavil oziroma izrazil svoj interes tudi kakšen od
               drugih uglednih strokovnjakov, tudi pri posvetovanju z vodji poslanskih skupin, ki
               jih je opravil predsednik republike, je bila ta možnost dana, vendar je ostalo pri
               tem predlogu in ker je dober in kvaliteten predsednik republike predlaga, da ga pri
               podprete.</p>
               <p>Hvala lepa.</p>
            </sp>
            <sp xml:id="SDZ5-Redna-06-2009-05-21.sp162">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Predlog je obravnavala Mandatno-volilna komisija kot matično delovno telo, ki je
               Državnemu zboru pisno poročala.</p>
               <p>Sledi predstavitev stališč poslanskih skupin.</p>
               <p>Besedo ima mag. Borut Sajovic v imenu Poslanskega kluba Liberalne demokracije
               Slovenije. - se odpoveduje.</p>
               <p>Končali smo s predstavitvijo stališč poslanskih skupin. Prehajamo na izvedbo
               glasovanja o Predlogu predsednika Republike Slovenije za imenovanje dveh
               viceguvernerjev in članov Sveta Banke Slovenije. V skladu s petim odstavkom 37. člena
               Zakona o Banki Slovenije o imenovanju viceguvernerjev in članov Sveta Banke Slovenije
               Državni zbor odloča s tajnim glasovanjem. V skladu s prvim odstavkom 92. člena
               Poslovnika Državnega zbora vodi tajno glasovanje komisija, ki jo sestavljajo
               predsedujoči ter štirje poslanci, ki jih izvoli Državni zbor. Poslanske skupine so mi
               že posredovale predloge za člane komisije, ki vodi glasovanje. To so Aleksander
               Ravnikar, Socialni demokrati; Robert Hrovat, Slovenska demokratska stranka; Franci
               Kek, Zares in Gvido Kres, Slovenska ljudska stranka. Član komisije sem tudi jaz kot
               predsedujoči. Pri delu komisije bo sodelovala tudi generalna sekretarka Državnega
               zbora gospa Mojca Prelestnik. Ali kdo temu predlogu nasprotuje? Ugotavljam, da ne. Če
               ne, prehajamo na odločanje o takšni sestavi komisije. Glasujemo. Navzočih je 69
               poslank in poslancev, za je glasovalo 69, proti nihče.</p>
               <p><stage>(Za je glasovalo 69.)</stage> <stage>(Proti nihče.)</stage></p>
               <p>Ugotavljam, da je komisija v predlagani sestavi izvoljena.</p>
               <p>V skladu s tretjim odstavkom 92. člena Poslovnika Državnega zbora bosta poslankam in
               poslancem vročeni dve glasovnici tako, da pride vsak poslanec k mizi predsedujočega
               in pove svoje ime in priimek. Glasuje se tako, da se na vsaki glasovnici obkroži
               beseda "za" ali "proti". V skladu s petim odstavkom 91. člena Poslovnika Državnega
               zbora je neizpolnjena glasovnica neveljavna, neveljavna je tudi glasovnica, iz katere
               volja poslanke oziroma poslanca ni jasno razvidna. V skladu s petim odstavkom 37.
               člena Zakona o Banki Slovenije bo vsak predlagani kandidat izvoljen oziroma imenovan,
               če bo zanj glasovala večina vseh poslank in poslancev, to je 46 ali več. Glasovali
               bomo v dvorani v glasovalnih kabinah. Poslanke in poslanci bodo izpolnjeni glasovnici
               oddali v glasovno skrinjico, ki bo v dvorani na mizi ob kabinah za glasovanje.</p>
               <p>Prehajamo na izvedbo tajnega glasovanja. Poslanci, ki jim boste pomagali pri
               glasovanju, prosim, da se takoj zglasite v sobi 217, kjer boste prevzeli volilni
               material. Glasovanje se bo pričelo ob 16.40 in bo trajalo do 16.55. Prekinjam to
               točko dnevnega reda, ki jo bomo nadaljevali ob 17.10. Hvala.</p>
               <p><stage>(Seja je bila prekinjena ob 16.24 in se je nadaljevala ob 17.11.)</stage></p>
            </sp>
            <sp xml:id="SDZ5-Redna-06-2009-05-21.sp163">

               <speaker>PREDSEDNIK DR. PAVEL GANTAR:</speaker>

               <p>Spoštovane kolegice in kolegi! Nadaljujemo prekinjeno sejo Državnega zbora.</p>
               <p>Nadaljujemo z obravnavo prekinjene točke, in sicer <title>PREDLOGA PREDSEDNIKA REPUBLIKE
                  SLOVENIJE ZA IMENOVANJE DVEH VICEGUVERNERJEV IN ČLANOV SVETA BANKE
               SLOVENIJE.</title>
               </p>
               <p>Prebral bom Zapisnik o ugotovitvi izida glasovanja o imenovanju predlaganega
               kandidata mag. Boža Jašoviča za viceguvernerja in člana Sveta Banke Slovenije.</p>
               <p>Glasovanje je bilo v prostorih Državnega zbora dne 21. maja 2009. Razdeljenih je bilo
               75 glasovnic. Oddanih je bilo 75 glasovnic. Neveljavnih glasovnic ni bilo. Veljavnih
               je bilo 75 glasovnic. Za je glasovalo 56 poslank in poslancev, proti je glasovalo 19
               poslank oziroma poslancev.</p>
               <p>Na podlagi izida glasovanja je bil mag. Božo Jašovič z večino glasov vseh poslancev
               imenovan za viceguvernerja in člana Sveta Banke Slovenije. Mandat začne z dnem 11. 9.
               2009.</p>
               <p>In naprej, Zapisnik o ugotovitvi izida glasovanja o imenovanju predlaganega kandidata
               mag. Janeza Fabjana za viceguvernerja in člana Sveta Banke Slovenije. Glasovanje je
               bilo v prostorih Državnega zbora dne 21. maja 2009. Razdeljenih je bilo 75 glasovnic.
               Oddanih je bilo 75 glasovnic. Neveljavnih glasovnic ni bilo. Veljavnih je bilo 75
               glasovnic. Za je glasovalo 56 poslancev, proti je glasovalo 19 poslancev.</p>
               <p>Na podlagi izida glasovanja je bil mag. Janez Fabjan z večino glasov vseh poslancev
               imenovan za viceguvernerja in člana Sveta Banke Slovenije. Mandat začne z dnem 11. 9.
               2009.</p>
               <p>Prehajamo na obravnavo Predloga predsednika Republike Slovenije za imenovanje
               informacijske pooblaščenke s predlogom sklepa: Predsednik Republike Slovenije dr.
               Danilo Türk je z dopisom dne 22. aprila 2009 predlagal Državnemu zboru, da za
               informacijsko pooblaščenko imenuje gospo Natašo Pirc Musar. Besedo dajem predstavniku
               predlagatelja dr. Eriku Kerševanu za dopolnilno obrazložitev predloga.</p>
            </sp>
            <sp xml:id="SDZ5-Redna-06-2009-05-21.sp164">

               <speaker>DR. ERIK KERŠEVAN:</speaker>

               <p>Hvala lepa. Spoštovane gospe poslanke, spoštovani gospodje poslanci! Informacijski
               pooblaščenec je v današnjem času izredno pomembna funkcija. Tako opravlja temeljno
               nalogo varstva osebnih podatkov pred njihovim neupravičenim zbiranjem, upravljanjem
               in seveda posredovanjem. Po drugi strani zagotavlja dostop do informacij javnega
               značaja. To pa je tisto, kar medijem, posameznikom, vsem zainteresiranim omogoča
               nadzor in transparentnost dela državnih organov. Tukaj gre za varstvo dveh temeljnih
               ustavnih pravic, med katerima je treba pogosto iskati ravnotežje. To je novo pravno
               področje, ki odpira nova zahtevna vprašanja. Zato je to funkcijo treba opravljati z
               občutkom, previdnostjo in z natančnostjo. Neka zelo pametna ženska je nekoč dejala,
               da so pogosto najpomembnejše malenkosti, podrobnosti, ki jih drugi niti ne opazijo.
               In to velja tudi pri opravljanju te funkcije, da je treba biti previden, pozoren,
               natančen in skrben pri iskanju ravnotežja ravno na podlagi različnih malenkosti,
               različnih podrobnosti. In gospa Nataša Pirc Musar je pri svojem dosedanjem delu
               dokazala, da bo znala tudi v prihodnje dati potrebno pozornost vsem vidikom, ki se
               pri tem zahtevnem delu pojavljajo.</p>
               <p>Ob tem bi želeli tudi dodati, da je postopek po zakonu izveden tako, da predsednik
               republike predlaga kandidata v izvolitev Državnemu zboru Republike Slovenije. Zakon
               ne predvideva posebnega postopka javnega poziva zbiranja kandidatur in zaradi tega
               tak postopek z različnimi objavami v tem primeru tudi ni bil izveden. Da pa se
               zagotovi transparentnost postopka in možnost pridobivanja tudi drugih pogledov in
               drugih kandidatur, je predsednik republike v pogovoru z vodji poslanskih skupin in ob
               napovedi te kandidature tudi dal možnost in potreben čas, da bi se morebitni drugi
               predlogi predložili. Ker pa je sam prepričan, da bo gospa Nataša Pirc Musar dobro in
               vestno opravljala delo informacijske pooblaščenke tudi v prihodnje, seveda ni sam
               iskal kakšnih drugih kandidatur.</p>
               <p>Zato vam predlagam v imenu predsednika republike, da navedeni predlog podprete. Hvala
               lepa.</p>
            </sp>
            <sp xml:id="SDZ5-Redna-06-2009-05-21.sp165">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Predlog je obravnavala Mandatno-volilna komisija kot matično delovno
               telo, ki je Državnemu zboru pisno poročala in predložila predlog sklepov. Sledi
               predstavitev stališč poslanskih skupin... Ne, v bistvu nimamo predstavitev stališč,
               smo zaključili. Prehajamo na razpravo poslank... Pardon, se opravičujem, najprej
               najava, da ne, potem da... Besedo ima gospod Jože Tanko, Slovenska demokratska
               stranka, predstavitev stališča poslanske skupine. Prosim.</p>
            </sp>
            <sp xml:id="SDZ5-Redna-06-2009-05-21.sp166">

               <speaker>JOŽE TANKO:</speaker>

               <p>Hvala lepa za besedo. Dejansko gre za, tako kot je rekel gospod dr. Kerševan, za zelo
               pomembno funkcijo, zato je treba še posebej skrbno pretehtati odločitev. Mi menimo,
               da ta postopek, ki je bil izveden, ni bil v celoti izveden tako, kot bi pričakovali,
               kajti ni dovolj, da se predlagatelj posvetuje samo s tistim, ki to funkcijo opravlja,
               ampak mislimo, da bi bilo treba izpeljati tudi nek širši nabor preko javnega razpisa
               in šele na osnovi tega bi se lahko tudi drugi prijavili na ta razpis. Je pa težko,
               takrat, ko predlaga predsednik republike kandidata, komurkoli predlagati nek
               protipredlog.</p>
               <p>Lahko rečem, da imamo v naši poslanski skupini pomisleke, zadržke glede predloga,
               vsaj iz dveh razlogov. Eno je afera, ki se je zgodila s to washingtonsko depešo, ki
               je bil pomemben zaupen dokument, objavljen istočasno v ljubljanskem Dnevniku in
               beograjski Politiki. Takrat, če se spomnite, je minister za zunanje zadeve odredil
               notranji nadzor, da bi se ugotovilo, zakaj je ta dokument prišel v javnost. In z
               intervencijo pooblaščenke do informacij javnega značaja je prišlo do blokade tega
               postopka. Mi menimo, da je bila odreditev nadzora odgovorne osebe, v tem primeru
               ministra, več kot upravičena. To se zgodi, in se mora zgoditi, povsod, kjer se zgodi
               tak primer. Vendar se je v tem primeru zgodilo še nekaj drugih zadev, se pravi, da je
               pooblaščenka tudi v javnosti razlagala nepravnomočne odločitve, objavila jih je celo
               v strokovni reviji, potem pa je bilo medijem posredovano tudi ime naslovnikov
               prekrškovnega ukrepa, kar menimo, da ni korektno, in to celo prej, preden so ti ta
               ukrep sploh doživeli. Zdaj sklicevanje na to, da je šlo za poseg v zasebnost, tako se
               je sklicevala informacijska pooblaščenka, ne zdrži, kajti v istem času je urad imel
               poseben pravilnik, ki je dopuščal informacijski pooblaščenki nadzor in pregled
               elektronske pošte zaradi uvedbe ali vodenja sodnega, prekrškovnega, disciplinskega
               ali drugega postopka, povezanega z delovnim razmerjem pri pooblaščenki. To se pravi,
               da je bil pravilnik, s katerim je pooblaščenka uravnavala delovanje svojega urada,
               bistvo strožji, bistveno hujši kot to, kar je naredil tedanji minister Rupel, ko je
               želel samo ugotoviti to, iz katerega vira je prišlo do izdaje zaupnega dokumenta. In
               to je eden izmed razlogov.</p>
               <p>Drugi, prav tako tehten razlog pa je preprečitev dela in nadzora Urada za varstvo
               konkurence v postopku proti veletrgovcem. Namreč, se boste spomnili, da v času, ko je
               v Sloveniji prišlo do povečanih rasti inflacije, da so mnogi trgovci v drugih
               evropskih državah zniževali marže. V Sloveniji se to ni zgodilo, celo več, obstajal
               je utemeljen sum Urada za varstvo konkurence, da je prišlo do kartelnega dogovora med
               temi trgovci, da se cene hrane držijo na višji ravni in celo še, da naj bi se
               usklajevale.</p>
               <p>Ko je Urad za varstvo konkurence uvedel določene postopke proti tem veletrgovcev
               zaradi teh sumov kartelnih dogovorov, je prišla intervencija pooblaščenke in s tem je
               za pomemben čas prekinila postopek preverjanja. Menimo, da sta bila oba postopka, ki
               sta jih odredila tako resorni minister kot Urad za varstvo konkurence, v javnem
               interesu in da je s tem posegom informacijske pooblaščenke prišlo do zaustavitve, do
               blokade postopkov. Eden izmed postopkov je bil tudi kasneje v sodnem sporu tudi
               oporekan.</p>
               <p>S tega stališča in zaradi tega v naši poslanski skupini kandidatke ne bomo podprli.
               Hvala lepa.</p>
            </sp>
            <sp xml:id="SDZ5-Redna-06-2009-05-21.sp167">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima mag. Borut Sajovic v imenu Poslanskega kluba Liberalne
               demokracije Slovenije. Prosim.</p>
            </sp>
            <sp xml:id="SDZ5-Redna-06-2009-05-21.sp168">

               <speaker>MAG. BORUT SAJOVIC:</speaker>

               <p>Hvala lepa, gospod predsednik, pooblaščenec predsednika države.</p>
               <p>Jaz moram reči, da v Poslanskem klubu Liberalne demokracije Slovenije pa razmišljamo
               pozitivno. Pri dosedanjem delu pooblaščenke smo tako kot predsednik države zagotovo
               videli, opazili in pa zaznali ogromno dobrih stvari. Glede na to, da je gospa ravnala
               ledino, je prav gotovo lahko prišlo tudi do kakšne drobcene, nenamerne napake, in ker
               je poznavalka področja, bo te napake v mandatu, ki prihaja, zagotovo opravila. Pa da
               ponovimo postopek, ker smo slišali cel kup negativnosti, bom vseeno podal tudi nekaj
               mnenj, ki smo jih sprejeli skupaj na mandatno imunitetni komisiji.</p>
               <p>Pravico predlagatelja ima predsednik Republike Slovenije, ki je na podlagi Zakona o
               informacijskem pooblaščencu predlagal Državnemu zboru informacijsko pooblaščenko,
               gospo Natašo Pirc Musar, ki ima seveda ustrezno izobrazbo, je univerzitetna
               diplomirana pravnica, ima opravljen državni pravosodni izpit in je po oceni
               Poslanskega kluba LDS mnogo v preteklem petletnem mandatu dobro in pa kvalitetno
               opravljala.</p>
               <p>Pomembno je, da je gospa v preteklem mandatu v delo vložila vso svojo vestnost,
               strokovnost in se ob tem tudi prizadevala za uveljavitev nove funkcije in novih
               pravic državljank in državljanov na področju dostopa do informacij javnega značaja.
               Ob svojem delu je z mnogimi odločnimi odločitvami tudi ukrepala za zaščitno varstva
               osebnih podatkov in poskušala zagotoviti visok standard njihovega pravnega varstva,
               ki je v sodobni evropski državi bistvenega pomena. Zato seveda tako mi kot
               predlagatelj ocenjujemo, da je gospa Pirc Musar kandidatka, ki izpolnjuje vse
               zakonsko predpisane pogoje in bo lahko s svojim delom še naprej prispevala k
               uspešnemu razvoju področja in dela informacijskega pooblaščenca. Zato seveda v
               Poslanskem klubu Liberalne demokracije Slovenije pritrjujemo in podpiramo odločitev
               predsednika države in smo prepričani, da bo kandidatka svoje delo v naslednjem
               zahtevnem petletnem obdobju uspešno opravila, tako kot do sedaj. Hvala lepa.</p>
            </sp>
            <sp xml:id="SDZ5-Redna-06-2009-05-21.sp169">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Zaključili smo predstavitve stališč poslanskih skupin. Prehajamo na
               razpravo poslank in poslancev. Besedo ima Jožef Jerovšek. Prosim.</p>
            </sp>
            <sp xml:id="SDZ5-Redna-06-2009-05-21.sp170">

               <speaker>JOŽEF JEROVŠEK:</speaker>

               <p>Predsednik, kolegice in kolegi. Položaj in institucija informacijskega pooblaščenca
               je izjemno pomemben in to je dokazala tudi sedanja informacijska pooblaščenka in
               kandidatka za bodočo informacijsko pooblaščenko. Moram reči, kot je bilo danes že
               omenjeno, da je odigrala veliko vlogo na področju slovenske zunanje politike. Kakor
               koli se zdi nenavadno, mislim, da je bila eden ključnih akterjev na področju
               slovenske zunanje politike, ampak seveda te posledice so dokaj kompleksne. Ker bom ta
               izraz uporabil, ker tudi v zvezi z določenimi osebami pogosto uporabljajo besedo
               kompleksno, da so bile neki osebi kompleksni.</p>
               <p>Takrat, ko je izbruhnila afera washingtonska depeša, se je država znašla v izjemno
               neprijetni situaciji. To je bil tudi name akterjev washingtonske depeše. Pustimo, da
               se je zadeva zgodila zaradi površnosti ambasadorja, sedanjega zunanjega ministra,
               ampak očitno so akterji v domovini računali na to, pa tudi poznali verjetno možnosti,
               ki so se v hiši ponujale, v zunanjem ministrstvu, ob takih priložnostih. Trdno sem
               prepričan, da če bi informacijska pooblaščenka ravnala bolj selektivno, da bi
               dovolila delno preiskavo, kajti ne morem se strinjati, da je tista absolutna blokada
               bila v okviru njenih kompetenc, potem bi država ne utrpela takih drastičnih posledic.
               Kajti, posledično je zaradi tega predsednik republike potem imel tudi, vsaj on je
               tako obrazložil, alibi, da ni imenoval veleposlanikov. In neimenovanje veleposlanikov
               pa se reflektira v zadnjih dveh mesecih kot huda posledica, kajti slovenska
               diplomacija ni imela na ključnih mestih veleposlanika z akreditivi in pooblastili.
               Res so tam delovali odpravniki poslov, samo vsi vemo, da če se odpravnik poslov
               najavlja sedanjemu ministru, bo čakal mesece in mesece ali pa sploh ne bo sprejet.
               Veleposlanik pa ima relativno odprto pot. Seveda se je zgodilo, da je bila slovenska
               diplomacija pri lobiranju v evropskih prestolnicah tako rekoč amputirana in da se to
               odraža v tem, da Republika Hrvaška na nekaterih področjih z leve in desne prehitevala
               slovensko diplomacijo. Te posledice so lahko hude tudi v prihodnosti, se vlečejo.
               Trdno upam, da bo to, da je slovenska opozicija tukaj odigrala izjemno državotvorno
               vlogo v sedanji, zadnji fazi, da smo te posledice minimalizirali. To afero vidimo, ko
               se tudi na sodiščih razpleta ta afera, vidimo, kako veliki vložki so bili vloženi v
               to afero. V eni medijski hiši, v Beogradu, tuji diplomaciji. Se mi zdi, da je totalna
               blokada takrat bila nedržavotvorno ravnanje. Preseganje kompetenc s hudimi
               posledicami. .../Opozorilni znak za konec razprave./... Moram reči, da je
               pooblaščenka bila pravzaprav učinkovit pes čuvaj ali kako temu rečemo.../Izklop
               mikrofona./...</p>
            </sp>
            <sp xml:id="SDZ5-Redna-06-2009-05-21.sp171">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Čas je potekel. Besedo ima Darja Lavtižar Bebler. Prosim.</p>
            </sp>
            <sp xml:id="SDZ5-Redna-06-2009-05-21.sp172">

               <speaker>DARJA LAVTIŽAR BEBLER:</speaker>

               <p>Hvala lepa za besedo, gospod predsednik. Nisem se sicer vede prijavila k tej
               razpravi, ampak kljub temu, hvala za besedo.</p>
               <p>To, kar smo ravnokar slišali,...</p>
            </sp>
            <sp xml:id="SDZ5-Redna-06-2009-05-21.sp173">

               <speaker>PREDSEDNIK DR. PAVEL GANTAR:</speaker>

               <p>Mir v dvorani...</p>
            </sp>
            <sp xml:id="SDZ5-Redna-06-2009-05-21.sp174">

               <speaker>DARJA LAVTIŽAR BEBLER:</speaker>

               <p>... je ena velika neumnost, oprostite kolega Jerovšek. Poglejte, pred tem, samo tri
               mesece pred tem, preden so se pojavili problemi v zvezi z zapiranjem oziroma
               odpiranjem pogajalskih izhodišč s Hrvaško, je Slovenija izredno uspešno predsedovala
               Svetu Evropske unije. In čudno je, da ob vsej tej uspešnosti ni znala uveljaviti te
               vloge predsedujoče v Svetu Evropske unije in prepričati druge članice Evropske unije,
               da bi prisluhnile našim argumentom, zakaj nasprotujemo tistim dokumentom Hrvaške, ki
               po našem mnenju prejudicirajo mejo.</p>
               <p>Zdaj govori o tem, da so tega krivi ambasadorji, ki niso bili pravočasno imenovani,
               obenem pa pozabiti, da so bili prejšnji ambasadorji odpoklicani, pa bi do imenovanja
               novih ambasadorjev lahko bili še na tistih položajih, kajti zakon jim to omogoča, ob
               vsem tem, kar govorite, gospod Jerovšek, oprostite, za te grde besede morda z moje
               strani, ampak vse to je ena velika neumnost.</p>
               <p>Kar pa zadeva kandidatko za informacijsko pooblaščenko, bi pa rada povedala to. Glede
               na to, da je tako "uspešno dihala za ovratnik" prejšnjim oblastem, bi pričakovala, da
               boste tudi tem oblastem privoščili tako kritično in pogumno informacijsko
               pooblaščenko. Ne vem kako to, da ste se tako rekoč čez noč premislili.</p>
               <p>Mi jo bomo seveda podprli, jaz osebno jo podpiram, zaradi tega, ker sem prepričana,
               da je zelo strokovno opravljala svoje delo in seveda tudi zelo občutljivo. Kajti, za
               te stvari mora človek poleg vsega strokovnega znanja imeti tudi veliko dozo
               občutljivosti in poguma.</p>
               <p>Hvala lepa.</p>
            </sp>
            <sp xml:id="SDZ5-Redna-06-2009-05-21.sp175">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Janja Klasinc.</p>
               <p>Replika seveda ni mogoča, replika je mogoča, kadar obstaja čas za razpravo poslanske
               skupine in znotraj tega časa obstaja razprava. Tu je vsakemu poslancu dodeljenih 5
               minut in teh 5 minut ste vi izčrpali - zato vam replike ne bom dal.</p>
               <p>Proceduralno, gospod Tanko.</p>
            </sp>
            <sp xml:id="SDZ5-Redna-06-2009-05-21.sp176">

               <speaker>JOŽE TANKO:</speaker>

               <p>Hvala lepa.</p>
               <p>Spoštovani predsednik, v teh primerih, ko ima vsak za razpravo 5 minut, ima tudi
               vsak, ki odgovarja na razpolago, za repliko 3 minute. In tukaj ni nobenih ovir, da
               gospod Jerovšek ne bi mogel dobiti replike za odgovor na navedbe, ki ne stojijo.</p>
               <p>In vam predlagam, da kolegu Jerovšku daste besedo.</p>
               <p>Hvala.</p>
            </sp>
            <sp xml:id="SDZ5-Redna-06-2009-05-21.sp177">

               <speaker>PREDSEDNIK DR. PAVEL GANTAR:</speaker>

               <p>Dobro.</p>
               <p>Replika, Jožef Jerovšek.</p>
            </sp>
            <sp xml:id="SDZ5-Redna-06-2009-05-21.sp178">

               <speaker>JOŽEF JEROVŠEK:</speaker>

               <p>Hvala lepa.</p>
               <p>Moram reči, da me ne preseneča, in se ni treba nič oproščati, če grde besede name
               naslavlja, tega sem od gospe Lavtižar Bebler že vajen. In vendar, to, kar je povedala
               - se pa čudim kot nekdanji ambasadorki, da kaže takšno nepoznavanje delovanja ambasad
               in kompetence ambasadorjeve, kakšna je njihova pozicija do domicilnih vlad. Seveda,
               jaz natančno vem, da je kar precej od teh ambasadorjev, ki se jim je iztekel mandat
               in so bili podaljšani preko predsedovanja. In seveda, potem bi se ukinila funkcija
               rotacije ambasadorjev, če bi pritrdili vašim pogojem. Ampak, kot ste rekli, da je
               uspešno "dihala za vrat oblasti". Jaz se s tem strinjam, ampak sem ravno - potem se
               ni slišalo. Gospa pooblaščenka je bila zelo koristna za opozicijo, s tem se strinjam,
               je pomagala pri volilni zmagi opozicije, pa nimam nič proti temu, naj bo vsak
               pooblaščenec tak, ko bo pes čuvaj, vendar je tako jasno pokazala, da ji srce bije
               samo na eni strani, da sedaj ne bo te funkcije opravljala. To je problem, da je bila
               ona dobra v pogojih, ko je bila na oblasti vlada, ki je ni marala. Sedaj pa te
               funkcije prav gotovo ne bo mogla izvajati tako uspešno, saj kri ni voda in je
               nemogoče zamenjati kri čez noč. Prepričan sem, da bi bilo dobro, če bi predsednik
               republike predlagal politično nevtralno osebo. Hvala lepa.</p>
            </sp>
            <sp xml:id="SDZ5-Redna-06-2009-05-21.sp179">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Janja Klasinc.</p>
            </sp>
            <sp xml:id="SDZ5-Redna-06-2009-05-21.sp180">

               <speaker>JANJA KLASINC:</speaker>

               <p>Spoštovani predsednik. Spoštovane kolegice in kolegi! Jaz v popolnosti podpiram
               predlog predsednika republike, in to ne po naključju. Gospa Nataša Pirc Musar je v
               svojem dosedanjem delu dokazala, da je prava oseba za to izredno zahtevno funkcijo.
               Zakaj? Zato, ker ima za to mesto idealno kombinacijo izobrazbenih in pa delovnih
               izkušenj. Kot diplomirana pravnica s pravosodnim izpitom ima prakso v pravnih vrstah,
               izkušnje v delu iz sodne oblasti, poleg tega pa se je kot dolgoletna novinarka tudi
               spoznala na delo medijev. V zadnjih letih, odkar opravlja to delo, so se mnoga vrata,
               ki jih je skušala državna uprava pod različnimi političnimi oblastmi zapreti
               javnosti, z njeno pomočjo tudi odpirala.</p>
               <p>Drugi razlog, zaradi katerega odločno podpiram gospo Pirčevo, da bi nadaljevala delo
               na tem področju, pa je to, da je v vsej svoji praksi odgovorno opozarjala na napake,
               posameznike in ustanove različnih političnih opcij. In prav to je tisto, o čemer se
               ne morem strinjati z dosedanjimi razpravami, saj sem prepričana,da je gospa Pirc
               Musarjeva popolnoma politično nevtralno delovala.</p>
               <p>Kar pa zadeva washingtonsko depešo na MZZ-ju, pa bi rada povedala to. Informacijska
               pooblaščenka je reagirala povsem pravilno. Na ministrstvu se je skušalo podtakniti
               odgovornost za curljanje tega dokumenta oziroma za to, da je ta dokument prišel v
               tisk, politično nepriljubljenemu dolgoletnemu in zelo izkušenemu diplomatu gospodu
               Marijanu Šetincu in prav nadaljnja policijska preiskava je pokazala, da je bil gospod
               Šetinc povsem nedolžen.</p>
               <p>Zato mislim, da je treba tudi naprej preprečevati, da bi se diplomacija ukvarjala s
               preiskovalnimi dejavnostmi. Te dejavnosti opravljajo v vseh demokratičnih družbah
               policije.</p>
            </sp>
            <sp xml:id="SDZ5-Redna-06-2009-05-21.sp181">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Miro Petek. Prosim.</p>
            </sp>
            <sp xml:id="SDZ5-Redna-06-2009-05-21.sp182">

               <speaker>MIRO PETEK:</speaker>

               <p>Hvala lepa. Delo informacijske pooblaščenke sem v minulem mandatu posebej pozorno
               spremljal glede njenega delovanja okrog Sove. Tu moram reči, da je bila precej
               nerodna in da je za njo ostalo kar precej črepinj in to lahko Slovenijo kar drago
               stane.</p>
               <p>Hrvaška nacionalna tiskovna agencija Hina je pred desetimi dnevi, to je 11. maja
               poročala, da je informacijska pooblaščenka Nataša Pirc Muser odločila, da naj
               podatki, ki jih vsebujejo dokumenti, povezani s prisluškovanjem Janezu Janši in Ivu
               Sanadarju, ostanejo tajni. To je dobro. To je vse lepo in prav. Toda gospa Muser je s
               svojo nerodno obrazložitvijo, da je Sova leta 2004 z uredbo, ki jo je podpiral gospod
               Iztok Podbregar, prisluškovala Janezu Janši in Ivu Sanadarju. To pa je zelo nerodna
               dikcija. Seveda mi, ki smo na nek način posredno sodelovali v tej zgodbi, v tej
               zgodbi okrog Janše, Sanadarja in Sove, vemo za določene podrobnosti in finese. In
               gospa Pirc Muser, ki je tudi imela na nek način dostop do teh informacij, je tukaj
               delovala zelo zelo nerodno. Takšno priznanje, da je Sova prisluškovala gospodu
               Sanadarju, je seveda škandal in to velik škandal, ki pa lahko Slovenijo stane ne samo
               mednarodnega ugleda, ampak lahko tudi kakšnega drugega spora. Lahko pričakujemo tudi
               kakšno noto in protest s strani Republike Hrvaške, lahko se sosedje Hrvatje tudi
               vprašajo, ali Sova to počenja tudi dandanes, ko je spet na oblasti ista opcija, kot
               je bila leta 2004.</p>
               <p>Spomnite se gospoda Pavla Gantarja, ki je nekaj časa vodil to komisijo. Današnji
               predsednik Državnega zbora niti enkrat v javnosti ni omenil imeni: Janez Janša, Ivo
               Sandar. On je striktno govoril o visokem politiku v sosednji državi in vodji
               opozicije v Sloveniji. Nikoli, da bi šlo za kakršno koli prisluškovanje. In ta gospa
               informacijska pooblaščenka vehementno pošlje v javnost takšno izjavo in seveda jaz te
               gospe ne morem podpreti. Hvala.</p>
            </sp>
            <sp xml:id="SDZ5-Redna-06-2009-05-21.sp183">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Milenko Ziherl. Prosim.</p>
            </sp>
            <sp xml:id="SDZ5-Redna-06-2009-05-21.sp184">

               <speaker>MILENKO ZIHERL:</speaker>

               <p>Hvala za besedo, gospod predsedujoči. Lep pozdrav še enkrat kolegicam in kolegom, v
               kar že pozni popoldanski uri.</p>
               <p>Tudi mene je neprijetno presenetilo imenovanje kandidatke za informacijsko
               pooblaščenko s strani predsednika države, vendar po drugi strani niti ne, ker sem bil
               že na podoben način večkrat neprijetno presenečen. Sam bi izrazil svoj ugovor do
               njenega dela, predvsem v času, ko je intervenirala pri postopku proti veletrgovcem.
               Spomnimo se, da so bili veletrgovci utemeljeno osumljeni kartelnega dogovarjanja in
               ko so ustrezne službe hotele pridobiti konkretne dokaze s pridobitvijo ustrezne
               dokumentacije, ne samo papirjev, ampak tudi vsebine računalnikov, torej vsebine trdih
               diskov, je gospa Musarjeva 17. 7. izdala odločbo, ki je postopek zaustavila. In potem
               smo bili pa priča kontradiktornemu postopku, ko je ena državna služba na sodišču
               tožila drugo državno službo. To se pravi, država je tožila samo sebe. Torej pomeni,
               da je od teh dveh služb ena bila v kontradiktornosti s postopkom izvrševanja
               nekaterih nalog. Sodišče je 14 dni kasneje le sprostilo preiskavo, v 14-ih dneh pa
               vemo, da lahko vse nezaželene podatke že zdavnaj preneseš na ustrezne elektronske
               medije, jih zbrišeš, celo nosilec fizično uničiš in tako naprej. Torej od preiskave
               ni ostalo nič. Menim, da ni bila njena naloga pri postopku, da zadevo prepreči, da
               prepreči preverbo, ampak, da zagotovi korektnost postopka. Torej, da je prisotna
               zraven, da se ime tistega, ki se ga preiskuje, ne pojavi v javnosti, ampak da se samo
               uporablja tam, v postopku, kjer je nujno potrebno, torej na sodišču, v organih
               preiskave in tako naprej.</p>
               <p>Želel bi še poudariti, da obstajajo določene službe, kjer ko vstopiš vanjo, daš del
               samega sebe, del zasebnosti. Po sistemu vzemi ali pusti, če greš v to službo, boš del
               tega. Sam sem bil zaposlen v koncernu Goodyear in čisto droben detajl. Če sem hotel
               poslati mail sosedu, ki je imel svoj računalnik na sosednji mreži, je šel signal na
               satelitsko anteno, na satelit, preko satelita na "watch doc." ali "psa čuvaja" torej
               na ustrezen filter v Združene države Amerike. Če je bilo ugotovljeno, da je sporočilo
               čisto, da ne vsebuje, da ne izdajam poslovne tajnosti in podobnega, je prišlo po
               tisti poti nazaj na sosednjo mizo, mojemu sodelavcu. Višje postavljeni uradniki
               oziroma uradniki na višjih delovnih mestih so podpisali vnaprej, da jim smejo
               preverjati telefonske klice, preverjati maile in celo odpirati pošto, torej velik
               poseg v zasebnost, samo v smislu korektnosti postopka in zaščite. To smo sprejeli,
               lahko bi se pritožili seveda pooblaščeni - samo tisti dan je konec službe.</p>
               <p>In ugotavljam, da je v temu primeru, v postopku proti veletrgovcem, v bistvu ovirala
               postopek neke druge državne službe. Torej dva državna organa sta prišla drug z drugim
               v kontradiktornost. In potem se v takšnem primeru vedno ugotavlja, da ima nekdo prav,
               nekdo nima prav. In seveda, s takšno zlorabo pooblastil se ne morem strinjati, zato
               gospe ne bom podprl. Hvala lepa.</p>
            </sp>
            <sp xml:id="SDZ5-Redna-06-2009-05-21.sp185">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Melita Župevc, prosim.</p>
            </sp>
            <sp xml:id="SDZ5-Redna-06-2009-05-21.sp186">

               <speaker>MELITA ŽUPEVC:</speaker>

               <p>Hvala lepa, gospod predsednik.</p>
               <p>Moram reči, da sem slišala neke fantastične obrazložitve svojih predhodnikov. Jaz, če
               kolegu Potrču hočem kaj povedati, mu ne pišem mail, ampak mu kar povem, je bistveno
               lažje pa si prihranimo nepotrebne nevšečnosti.</p>
               <p>Sem pa slišala nekatere stvari, ki žal res "ne pijejo vode", kot se po domače reče.
               Očitano je, da postopek ni bil izveden tako, kot bi pričakovali - torej v skladu z
               javnim razpisom. Če bi tisti, ki so to govorili, prebrali zakon, bi videli, da zakon
               ne predvideva javnega razpisa, ampak verjetno ga niso prebrali. Je pa zelo tipično,
               obrazložitev, zakaj nekomu nasprotuješ. "Ad personam" je najlažje pri takšnih organih
               in institucijah napadati nekoga kadar se ne strinjaš s konkretnimi primeri. Pri
               protikorupcijski komisiji je bil vedno tarča predsednik protikorupcijske komisije
               zato, ker se nekateri niso strinjali s konkretnimi odločitvami. Računsko sodišče -
               predsednik Šoltes je bil pogosto tarča kritike prav iz istih vrst ravno zato, ker se
               niso strinjali z njegovimi konkretnimi odločitvami. Ampak ti organi in te institucije
               tu niso zato, da jih mi hvalimo ali grajamo, temveč da korektno, v okviru zakona,
               svojih pristojnosti in nepristransko opravljajo svoje delo. In če so bile storjene
               kakšne napake, tudi pri delu informacijske pooblaščenke, je prav, da se jih odpravi,
               da se kaj izboljša, da se kaj dopolni.</p>
               <p>In obrazložitve, ki so bile malo prej pred mano, so šle v smeri, da je informacijska
               pooblaščenka skorajda kriva, da še vedno ni urejeno vprašanje meje med Slovenijo in
               Hrvaško. Zdaj, jaz ne vem, mi nismo bili tisti, ki smo lovili čarovnice na
               Ministrstvu za zunanje zadeve, lovili so jih drugi, tako da so tisti pravi naslov in
               jih boste vprašali, kako se tem stvarem streže.</p>
               <p>Informacijski pooblaščenec ima, kar se mene tiče, eno zelo pomembno funkcijo. To je,
               da lahko in da mora prebiti morebitni molk oblasti, njenih organov, konkretnih
               funkcionarjev. Na drugi strani pa zagotoviti varstvo osebnih podatkov.</p>
               <p>In če je iz medijskih vrst, s strani novinarjev prišla oznaka prav za Natašo Pirc
               Musar, da gre za neke vrste varovalko v oblastnem sistemu, je to lahko zadosten znak,
               da je svoje delo opravila profesionalno.</p>
               <p>Kot že rečeno, od opozicije nisem pričakovala prav nič drugačne obrazložitve.</p>
               <p>Kot že rečeno - če se ne strinjaš s konkretnimi odločitvami, potem napadi tistega, ki
               je šef.</p>
            </sp>
            <sp xml:id="SDZ5-Redna-06-2009-05-21.sp187">

               <speaker>JOŽEF JEROVŠEK:</speaker>

               <p>.../Iz klopi./... Replika.</p>
            </sp>
            <sp xml:id="SDZ5-Redna-06-2009-05-21.sp188">

               <speaker>PREDSEDNIK DR. PAVEL GANTAR:</speaker>

               <p>Res ne vem, zakaj bi vam...</p>
               <p>Repliko - ste bili imenovani? Niste bili imenovani. Nanašala se je na splošno
               razpravo, ne vidim... .../Medsebojni pogovor./...</p>
               <p>Replika, gospod Tanko.</p>
               <p>Dobro, replika gospod Jerovšek.</p>
            </sp>
            <sp xml:id="SDZ5-Redna-06-2009-05-21.sp189">

               <speaker>JOŽEF JEROVŠEK:</speaker>

               <p>Gospod predsednik, hvala za besedo.</p>
               <p>Kolegica Melita Župevc je posredno obtožila na neprimeren način, da smo nastopali "ad
               personam". "Ad personam" je v današnji razpravi samo kolegica Darja name reagirala,
               ampak sem rekel, da se na to ne oziram, ker sem tega vajen. Če pa poslanka in bivša
               novinarka ne ve, kaj je "ad personam", osebno - in nič takšnega na račun pooblaščenke
               danes ni bilo rečeno. "Ad personam" so v tem parlamentu govorili zadnjič gospod
               Kumer, ko je našemu vodje poslanske rekel, da je klošar, potem gospod Rožej, ko je
               gospoda Gorenaka obtožil, da je kavboj, ki je kdaj bil v osamosvojitveni vojni kavboj
               z revolverjem, in tudi na enega poslanca je šla opazka, da je gestapo....</p>
            </sp>
            <sp xml:id="SDZ5-Redna-06-2009-05-21.sp190">

               <speaker>PREDSEDNIK DR. PAVEL GANTAR:</speaker>

               <p>Gospod Jerovšek, v nobenem smislu nisem zanikal neke napačne izvedbe, zato vam
               jemljem besedo.</p>
            </sp>
            <sp xml:id="SDZ5-Redna-06-2009-05-21.sp191">

               <speaker>JOŽEF JEROVŠEK:</speaker>

               <p>Ne, ne morete mi jo vzeti.</p>
            </sp>
            <sp xml:id="SDZ5-Redna-06-2009-05-21.sp192">

               <speaker>PREDSEDNIK DR. PAVEL GANTAR:</speaker>

               <p>Vzel vam bom besedo...</p>
            </sp>
            <sp xml:id="SDZ5-Redna-06-2009-05-21.sp193">

               <speaker>JOŽEF JEROVŠEK:</speaker>

               <p>Ne, na tak način ni možno nastopati, obtožiti po nedolžnem človeka, da je nastopal
               "ad personam"...</p>
            </sp>
            <sp xml:id="SDZ5-Redna-06-2009-05-21.sp194">

               <speaker>PREDSEDNIK DR. PAVEL GANTAR:</speaker>

               <p>Niste popravili napačne navedbe. Prosim, da zaključite...</p>
            </sp>
            <sp xml:id="SDZ5-Redna-06-2009-05-21.sp195">

               <speaker>JOŽEF JEROVŠEK:</speaker>

               <p>Ja, to je napačna navedba, da je kdorkoli nastopal "ad personam". Ampak, smo pa priča
               v teh dneh celemu kupu poskusov,da bi se ukinil parlamentarizem. Tudi vi niste želeli
               dati replike...</p>
            </sp>
            <sp xml:id="SDZ5-Redna-06-2009-05-21.sp196">

               <speaker>PREDSEDNIK DR. PAVEL GANTAR:</speaker>

               <p>Gospod Jerovšek, jaz vam bom vzel besedo.</p>
               <p>Zaključujem razpravo. Proceduralno? Niste bili imenovani gospod Tanko.</p>
            </sp>
            <sp xml:id="SDZ5-Redna-06-2009-05-21.sp197">

               <speaker>JOŽE TANKO:</speaker>

               <p>Poglejte, jaz imam...</p>
            </sp>
            <sp xml:id="SDZ5-Redna-06-2009-05-21.sp198">

               <speaker>PREDSEDNIK DR. PAVEL GANTAR:</speaker>

               <p>Nisem vam dal besede, prosim vas. Imate repliko?</p>
            </sp>
            <sp xml:id="SDZ5-Redna-06-2009-05-21.sp199">

               <speaker>JOŽE TANKO:</speaker>

               <p>Spoštovani gospod predsednik! Običajno ni nihče plimiziral s stališči poslanskih
               skupin. Mi smo povedali, da je lahko možen tudi drug postopek. Če želiš, da se
               prijavi na neko funkcijo več ljudi, in narediš izbor, potem je običajno, da narediš
               javni poziv ali javni razpis. Predsednik se za to ni odločil. In mi tudi nismo
               predlagali nobenega drugega kandidata, ker se nam je zdelo to neprimerno. Pravico, da
               opozorimo na to, da smo pričakovali drugačen postopek, širši postopek, ko bi dal
               možnost tudi drugim, je pravzaprav z vidika poslanske skupine pričakovana in
               upravičena. Po drugi plati je pa tudi problem, da stalno nekdo polemizira s poslanci,
               ki govorimo. Lahko polemizira, vendar v tistem primeru je tudi dolžnost tistega, ki
               sejo vodi, da dopusti, ne da polemizira tudi pri repliki s tistim, ki ima repliko, da
               mu ta mirno, umirjeno in tako kot misli, da je potrebno, tudi odgovori. Zato imamo to
               določbo v poslovniku.</p>
               <p>Bi pa rad opozoril ob vsem tem navdušenju, da je tisti, se vračam na razprave, ki je
               povzročil zaplete z washingtonsko depešo, to pa je bil tisti, ki tega dokumenta ni
               ustrezno opremil, za nagrado imenovan - ne veleposlanika, ampak za ministra Republike
               Slovenije...</p>
            </sp>
            <sp xml:id="SDZ5-Redna-06-2009-05-21.sp200">

               <speaker>PREDSEDNIK DR. PAVEL GANTAR:</speaker>

               <p>... gospod Tanko...</p>
            </sp>
            <sp xml:id="SDZ5-Redna-06-2009-05-21.sp201">

               <speaker>JOŽE TANKO:</speaker>

               <p>... za zunanje zadeve...</p>
            </sp>
            <sp xml:id="SDZ5-Redna-06-2009-05-21.sp202">

               <speaker>PREDSEDNIK DR. PAVEL GANTAR:</speaker>

               <p>... greste preko replike, ki vam je bila dana. Zaključujem razpravo. Proceduralno,
               prosim, gospod Tanko. Želite proceduralno? Postopkovno?</p>
            </sp>
            <sp xml:id="SDZ5-Redna-06-2009-05-21.sp203">

               <speaker>JOŽE TANKO:</speaker>

               <p>Gospod, govoril sem o dejstvih. Washington je imel veleposlanika.</p>
            </sp>
            <sp xml:id="SDZ5-Redna-06-2009-05-21.sp204">

               <speaker>PREDSEDNIK DR. PAVEL GANTAR:</speaker>

               <p>Gospod Tanko, to ni proceduralno.</p>
            </sp>
            <sp xml:id="SDZ5-Redna-06-2009-05-21.sp205">

               <speaker>JOŽE TANKO:</speaker>

               <p>Ne ni...</p>
            </sp>
            <sp xml:id="SDZ5-Redna-06-2009-05-21.sp206">

               <speaker>PREDSEDNIK DR. PAVEL GANTAR:</speaker>

               <p>Prekinjam...</p>
            </sp>
            <sp xml:id="SDZ5-Redna-06-2009-05-21.sp207">

               <speaker>JOŽE TANKO:</speaker>

               <p>Proceduralno imam.</p>
            </sp>
            <sp xml:id="SDZ5-Redna-06-2009-05-21.sp208">

               <speaker>PREDSEDNIK DR. PAVEL GANTAR:</speaker>

               <p>Potem dajte takoj proceduralni predlog, takoj.</p>
            </sp>
            <sp xml:id="SDZ5-Redna-06-2009-05-21.sp209">

               <speaker>JOŽE TANKO:</speaker>

               <p>Takoj. Spoštovani predsednik, tekom te razprave okoli imenovanja informacijske
               pooblaščenke se je ponovno pokazalo, da poslovnik ni ravno vaša odlika, kadar vodite
               seje.</p>
            </sp>
            <sp xml:id="SDZ5-Redna-06-2009-05-21.sp210">

               <speaker>PREDSEDNIK DR. PAVEL GANTAR:</speaker>

               <p>Gospod Tanko, to je navadni komentar...</p>
            </sp>
            <sp xml:id="SDZ5-Redna-06-2009-05-21.sp211">

               <speaker>JOŽE TANKO:</speaker>

               <p>Ne ni komentar...</p>
            </sp>
            <sp xml:id="SDZ5-Redna-06-2009-05-21.sp212">

               <speaker>PREDSEDNIK DR. PAVEL GANTAR:</speaker>

               <p>... vodenja...</p>
            </sp>
            <sp xml:id="SDZ5-Redna-06-2009-05-21.sp213">

               <speaker>JOŽE TANKO:</speaker>

               <p>Ne ni komentar, ampak dejstvo...</p>
            </sp>
            <sp xml:id="SDZ5-Redna-06-2009-05-21.sp214">

               <speaker>PREDSEDNIK DR. PAVEL GANTAR:</speaker>

               <p>Dajte proceduralni predlog.</p>
            </sp>
            <sp xml:id="SDZ5-Redna-06-2009-05-21.sp215">

               <speaker>JOŽE TANKO:</speaker>

               <p>Tudi danes smo imeli kolegij in tudi tam se je pokazalo, da stvari ne potekajo tako,
               kot so zapisane v poslovniku. Mi smo, če vas samo spomnim, vložili zahtevo za splošno
               razpravo...</p>
            </sp>
            <sp xml:id="SDZ5-Redna-06-2009-05-21.sp216">

               <speaker>PREDSEDNIK DR. PAVEL GANTAR:</speaker>

               <p>Gospod Tanko, jaz vam moram zdaj vzeti besedo, ker se to ne nanaša...</p>
            </sp>
            <sp xml:id="SDZ5-Redna-06-2009-05-21.sp217">

               <speaker>JOŽE TANKO:</speaker>

               <p>Bom dal utemeljitev. Jaz moram povedati, zakaj sem se javil h besedi in moram dati
               obrazložitev in potem predlog odločitev. Najbrž je normalno, da dopustite, da povem
               zakaj.</p>
            </sp>
            <sp xml:id="SDZ5-Redna-06-2009-05-21.sp218">

               <speaker>PREDSEDNIK DR. PAVEL GANTAR:</speaker>

               <p>Prosim, dajte proceduralni predlog.</p>
            </sp>
            <sp xml:id="SDZ5-Redna-06-2009-05-21.sp219">

               <speaker>JOŽE TANKO:</speaker>

               <p>Saj bom dal, samo bom povedal, na čem bom utemeljil, da ne bo padlo kar tako na suho.
               Tega najbrž nismo navajeni v naši poslanski skupini. In glede na to, da smo mi
               predlagali, da se o eni točki dnevnega reda opravi splošna razprava in da je bila
               zahteva vložena v skladu z določbo Poslovnika, s 171. členom, nam ta razprava ni bila
               omogočena. Zato predlagam, spoštovani predsednik Državnega zbora, da dobro
               preštudirate poslovnik, da boste lahko vodil...</p>
            </sp>
            <sp xml:id="SDZ5-Redna-06-2009-05-21.sp220">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Ne, gospod Tanko. Nasvetov te vrste mi pač ne boste delili tudi če ste
               vodja poslanske skupine. Hvala lepa. To ne more biti proceduralni predlog v skladu s
               tem poslovnikom. Nek red v tej dvorani pač bo. Hvala lepa.</p>
               <p>Zaključujem razpravo. Prehajam na odločanje o predlogu sklepa o imenovanju gospe
               Nataše Pirc Musar za informacijsko pooblaščenko za dobo petih let. Mandat začne
               uresničevati z dnem 16. 7. 2009. Prehajamo na glasovanje. Prosim obrazložitev glasu.
               Obrazložitev glasu v lastnem imenu, prosim za prijavo.</p>
               <p>Besedo ima dr. Luka Juri.</p>
            </sp>
            <sp xml:id="SDZ5-Redna-06-2009-05-21.sp221">

               <speaker>DR. LUKA JURI:</speaker>

               <p>Hvala lepa.</p>
               <p>Imenovanje bom podprl in to zaradi tega, ker je dosedanja in verjetno bodoča
               informacijska pooblaščenka korektno opravila svoje delo. Zato ker ob poslušanju
               argumentacije nisem našel razloga, zaradi katerega naj ne bi glasoval za. Našel sem
               razloge, zakaj je prejšnji zunanji minister deloval tako ali drugače, ne bom z njim
               polemiziral, ker ga v dvorani ni in ker je to obrazložitev glasu. Ampak ni bilo
               razloga zakaj ne bi podprl pooblaščenke.</p>
               <p>Povedano je bilo celo, da je delovala kot dober kontrolor oblasti in pričakujem, da
               bo tako delovala tudi v prihodnje.</p>
               <p>Zato vsa moja podpora.</p>
               <p>Hvala lepa.</p>
            </sp>
            <sp xml:id="SDZ5-Redna-06-2009-05-21.sp222">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Zvonko Černač.</p>
               <p>Prosim.</p>
            </sp>
            <sp xml:id="SDZ5-Redna-06-2009-05-21.sp223">

               <speaker>ZVONKO ČERNAČ:</speaker>

               <p>Tega predloga ni mogoče podpreti iz več razlogov. Dva sta bistvena.</p>
               <p>Prvi je ta, da je to izbira že vnaprej, brez tehtanja med različnimi možnostmi. Res
               je, da zakon ne določa obveznosti javnega razpisa v tem primeru, vendar bi bilo v
               takem primeru, ko gre za tako funkcijo, prav, da se tehta med različnimi možnostmi.
               Samo če bi se politika v Državnem zboru poenotila, potem bi bilo mogoče iti po takšni
               poti, kot jo je v tem primeru ubral predsednik države. Ker poenotenja ni bilo, bi
               bilo treba v skladu s tem, da je v tej državi mnogo sposobnih ljudi, pretehtati, kdo
               od njih je najbolj sposoben in kompetenten za opravljanje te funkcije. In to bi se
               lahko zgodilo samo na osnovi tega, da bi imeli vsi, ki izpolnjujejo pogoje, možnost
               se prijaviti na tak razpis.</p>
               <p>Slabosti teh političnih odločitev, ki smo jim v tem mandatu priča na vsakem koraku,
               se že kažejo. En primer je Nova LB, drugi primer bo v kratkem šef policije in tako
               naprej. Drugi razlogi neprimernosti za opravljanje te funkcije. Gospa je dokazala, da
               so nekatere njene poteze, ki jih je storila v prejšnjem mandatu, bile za državo in
               državljane škodljive. Naj omenim samo metanje polen pod noge varuhu konkurence, ko je
               razbijal monopole, preprečitev preiskave glede tako imenovane washingtonske depeše,
               izjave glede tega, da je...</p>
            </sp>
            <sp xml:id="SDZ5-Redna-06-2009-05-21.sp224">

               <speaker>PREDSEDNIK DR. PAVEL GANTAR:</speaker>

               <p>Prosim, mir v dvorani!</p>
            </sp>
            <sp xml:id="SDZ5-Redna-06-2009-05-21.sp225">

               <speaker>ZVONKO ČERNAČ:</speaker>

               <p>.... prisluškovala tujemu državniku in ne nazadnje odnos dela dokumentacije iz
               varovanih prostorov Državnega zbora, kar se je zgodilo v začetku tega mandata, ene
               izmed preiskovalnih komisij na njen urad. Mnogo je še razlogov, o katerih bi veljalo
               govoriti. Vsi govorijo o tem, da gospa Nataša Pirc Musar ni primerna za opravljanje
               te funkcije in da ne bo sposobna delovati v smislu funkcije, na katero jo boste danes
               imenovali. Zato bi bilo prav, da se omogoči prijava vsem, ki izpolnujejo pogoje in ki
               so kompetentni, da to nalogo lahko neodvisno od politike strokovno in suvereno
               opravljajo.</p>
            </sp>
            <sp xml:id="SDZ5-Redna-06-2009-05-21.sp226">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Melita Župevc.</p>
            </sp>
            <sp xml:id="SDZ5-Redna-06-2009-05-21.sp227">

               <speaker>MELITA ŽUPEVC:</speaker>

               <p>Hvala lepa, gospod predsednik. Jaz bom Natašo Pirc Musar podprla kot informacijsko
               pooblaščenko, ker je v preteklem mandatu pokazala, da zna svoje delo opravljati
               korektno, kompetentno in strokovno. Gre za samostojen in neodvisen državni organ, ki
               opravlja pomembne pristojnosti tako na področju do informacij javnega značaja kot
               tudi na področju varstva osebnih podatkov. To sta dve izmed temeljnih človekovih
               pravic, zato je toliko bolj pomembno, da je na takšnem položaju kompetentna oseba. In
               Nataša Pirc Musar je dokazala, da to nedvomno je.</p>
            </sp>
            <sp xml:id="SDZ5-Redna-06-2009-05-21.sp228">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Silva Črnugelj.</p>
            </sp>
            <sp xml:id="SDZ5-Redna-06-2009-05-21.sp229">

               <speaker>SILVA ČRNUGELJ:</speaker>

               <p>Hvala lepa za besedo. Jaz bom ravno tako z veseljem podprla Natašo Pirc Musar za
               izvolitev za informacijsko pooblaščenko. Razlogi so, ker je področje varstva osebnih
               podatkov zelo zapleteno področje, tako kot je zapleteno področje tudi varstvo
               človekovih pravic. V mladi, novonastajajoči državi v tranziciji, mislim, da je to
               področje toliko bolj pomembno. In glede na to, da smo v minulih obdobjih kar
               nekajkrat spreminjali zakon o varstvu osebnih podatkov in tudi način nadzora nad temi
               osebnimi podatki in končno prišli do ene formule, ki ji rečemo samostojni državni
               nadzorni organ, katerega je tudi v preteklosti vodila Nataša Pirc Musar zelo uspešno
               in je s svojim delovanjem pokazala, da zna na en način teorijo preleviti tudi v
               prakso. Tisti, ki ste pozorno pregledali tudi spletno stran, ste lahko videli množico
               vprašanj, množično problematičnih vprašanj, ki jih je znala spretno skomunicirati z
               javnostjo. Če pogledamo današnji dnevni red, tudi na en način aplikativno prenesti v
               zakonodajo. Tako bom z veseljem pripomogla h temu, da števec ne bo obremenjen še z
               eno številko, kljub temu da nekateri to strastno želijo. Zlasti pa zaradi tega, ker
               vem, da tisti, ki orjejo ledino, morajo nadaljevati in dograditi to tako zahtevno
               področje. In še z veseljem bom podprla Natašo Pirc Musar, ker je ženska. Hvala.</p>
            </sp>
            <sp xml:id="SDZ5-Redna-06-2009-05-21.sp230">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Obrazložitev glasu v lastnem imenu. Prosim za prijavo za obrazložitev
               glasu v lastnem imenu. Prosim proceduralno, gospod Jelinčič.</p>
            </sp>
            <sp xml:id="SDZ5-Redna-06-2009-05-21.sp231">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsednik.</p>
               <p>Glede na tako raznolika mnenja, glede na tako utemeljene predloge z ene in z druge
               strani, razmišljam, ali bi prosil za petinštirideset minut pavze, da bi se v naši
               poslanski skupini konsolidirali in zbrali vse niti skupaj v eno resno odločitev.
               Pravzaprav ne vem, ali bi zahteval petinštirideset minut pavze zato gospod
               predsednik, prosim, svetujte mi, ali naj vzamem pavzo petinštirideset minut ali
               ne.</p>
            </sp>
            <sp xml:id="SDZ5-Redna-06-2009-05-21.sp232">

               <speaker>PREDSEDNIK DR. PAVEL GANTAR:</speaker>

               <p>Rad vam dam nasvet, svetujem vam, da ne vzamete pavze.</p>
            </sp>
            <sp xml:id="SDZ5-Redna-06-2009-05-21.sp233">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsednik. Bom upošteval vaš nasvet.</p>
            </sp>
            <sp xml:id="SDZ5-Redna-06-2009-05-21.sp234">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Milenko Ziherl in mogoče naj tudi on upošteva nasvet predgovorca.</p>
            </sp>
            <sp xml:id="SDZ5-Redna-06-2009-05-21.sp235">

               <speaker>MILENKO ZIHERL:</speaker>

               <p>Hvala za besedo, gospod predsednik.</p>
               <p>Jaz si ne morem vzeti petinštirideset minut, ampak sta mi skopo odmerjeni dve minuti.
               Še enkrat poudarjam, da ne morem glasovati zaradi tega konflikta interesov, ker je
               samostojni državni organ bil oviran pri neki intervenciji, pri neki preiskavi zaradi
               intervencije oziroma zaradi nagajanja, oviranja nekega drugega samostojnega državnega
               organa. In je država sama sebe tožila na sodišču, torej je nekdo bil v zmoti, ker na
               sodišču ne moreta dva zmagati. In je sodišče vsekakor dokazalo, da je nekdo...</p>
            </sp>
            <sp xml:id="SDZ5-Redna-06-2009-05-21.sp236">

               <speaker>PREDSEDNIK DR. PAVEL GANTAR:</speaker>

               <p>Prosim tišina v dvorani. Prosim, da zbrano prisluhnete govorcu!</p>
            </sp>
            <sp xml:id="SDZ5-Redna-06-2009-05-21.sp237">

               <speaker>MILENKO ZIHERL:</speaker>

               <p>...ne opravlja dela korektno. O washingtonski depeši. Če tako pomemben organ, kot je
               zunanje ministrstvo, pušča kot švicarski sir ali ima toliko lukenj, potem verjetno
               pristojni ljudje smejo odrediti preiskavo in je naloga te pooblaščenke, da zagotovi
               korektnost postopka, da preiskovanec ostane čim dlje tajen, pa je ravno v tem
               primeru, mislim, da prehitro pricurljalo, kdo je preiskovanec. Torej cel kup
               nepravilnosti in zaradi tega je ne morem podpreti. Vidim pa tudi, da bi bilo
               vsekakor, ne vem, verjetno bi bilo dobro, če bi bila tukaj, ko se odloča o njenem
               imenovanju. Hvala.</p>
            </sp>
            <sp xml:id="SDZ5-Redna-06-2009-05-21.sp238">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima mag. Majda Potrata. Prosim.</p>
            </sp>
            <sp xml:id="SDZ5-Redna-06-2009-05-21.sp239">

               <speaker>MAG. MAJDA POTRATA:</speaker>

               <p>Hvala za besedo, gospod predsednik. Ne bom mogla izbrati kakšne zelo izvirne poti,
               ker se odločamo med za in proti. Jaz se bom odločila za podporo gospe Nataši Pirc
               Musar. To pa iz preprostega razloga, ker zakon omogoča ponovitev mandata in meni se
               zdi, da je bila presoja predsednika države, da to kandidatki omogoči in da to presojo
               v Državni zbor, modra odločitev.</p>
               <p>Tako kot sem spremljala nastanek zakona o dostopu do informacij javnega značaja in se
               je potrdil kot dobra zakonska osnova tudi za dobro delovanje osebe, ki opravlja to
               funkcijo, je uspela v tem mandatu tudi ob posluhu države oblikovati urad, ki je lahko
               skupaj z njo vendarle opravljal tisto, kar državljanke in državljani od tega
               funkcionarja oziroma v tem primeru funkcionarke lahko pričakujemo. Marsikaj je bilo
               povedanega že. Mislim pa, da ni napak, če kdaj kakšnega človeka tudi politiki
               pohvalimo. In mislim, da si Nataša Pirc Musar pohvalo zasluži. Omenila bom pa samo
               dva momenta, zaradi katerih to mislim, da je prav povedati.</p>
               <p>Zagotovo se mi je vtisnila v spomin njena odločitev, da je zavarovala osebno
               integriteto takrat, ko je na spletu posameznik objavljal nedopustne podatke o drugem
               človeku, zasebniku. In še eno stvar bi kazalo povedati, da kot informacijska
               pooblaščenka tudi o Sloveniji in o stanju, kakršnega imamo pri teh zadevah
               .../Opozorilni znak za konec razprave./... pošilja glas drugim, ker s svojo
               dejavnostjo v Evropi pomaga utrjevati zavest o tem, kako imamo to zadevo urejeno pri
               nas, zato jo bom podprla. Hvala.</p>
            </sp>
            <sp xml:id="SDZ5-Redna-06-2009-05-21.sp240">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Jožef Jerovšek. Prosim.</p>
            </sp>
            <sp xml:id="SDZ5-Redna-06-2009-05-21.sp241">

               <speaker>JOŽEF JEROVŠEK:</speaker>

               <p>Hvala lepa. Učinkovit informacijski pooblaščenec je lahko oseba, ki ne pripada
               politični opciji, ki je trenutno na oblasti. Še boljše pa je, če je politično
               nevtralna oseba. Zaradi tega se mi zdi, da bi v tej situaciji, ki je nastala, bilo
               logično, da bi se ta politična opcija v razgovoru pri predsedniku republike
               kandidatki zahvalila za dosedanje zasluge, bi pa iz politične korektnosti predlagala
               politično nevtralnega kandidat za to funkcijo. Gospod premier je, ko je nastopal,
               rekel gospodu Soršaku, da je zagotovil, če ga bo kdorkoli skušal obtožiti ali pa
               šikanirati, naj mu pove. Ampak žal se je v tem slučaju to zgodilo. In to ni bil
               dovolj močan argument za sedanjo politično opcijo, za sedanjo vladno opcijo, da bi se
               besed gospoda premiera spomnila. Je pa res, da je kandidatka izredno sposobna
               pravnica. To ji priznavam. Z zelo dobrimi sposobnostmi interpretacije svojih stališč
               in stališč njene politične opcije. Zato bi bila lahko odličen tiskovni predstavnik
               sedanje Vlade in predsednika Vlade, ki tega mesta nima zasedenega. Tam bi po moje
               popravila slab vtis sedanje vlade in nerodnosti sedanje vlade in slabo vladanje
               sedanje vlade. Tam bi bila v tem mandatu izredno koristna. Je pa na tem mestu tudi
               zaradi napak, ki so pa profesionalne narave, to, kar je bilo omenjeno v odnosu do
               Hrvaške, glede nedržavotvornega navajanja dela Sove, bi bilo že iz tega razloga
               potrebno, da osebo, ki se tudi .../Opozorilo za konec razprave./... na tak način
               zaleti, daste na delovno mesto, ki je zanjo normalno, in na to mesto bi predlagali
               politično nevtralno osebo. Hvala lepa.</p>
            </sp>
            <sp xml:id="SDZ5-Redna-06-2009-05-21.sp242">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Glasujemo. Glasovanje teče. Navzočih je 71 poslank in poslancev, za je
               glasovalo 51, proti 19.</p>
               <p><stage>(Za je glasovalo 51.)</stage> <stage>(Proti 19.)</stage></p>
               <p>Ugotavljam, da je zbor predlagani sklep sprejel.</p>
               <p>Prehajamo na obravnavo predloga sklepa o imenovanju članov nadzornega odbora
               Slovenske odškodninske družbe. Predlog sklepa je v obravnavo zboru predložila
               Mandatno-volilna komisija. Sledi predstavitev stališč poslanskih skupin. Besedo ima
               Jože Tanko v imenu Poslanske skupine Slovenske demokratske stranke. Prosim.</p>
            </sp>
            <sp xml:id="SDZ5-Redna-06-2009-05-21.sp243">

               <speaker>JOŽE TANKO:</speaker>

               <p>Hvala lepa za besedo. Kadrovska paradigma, ki je bila povedana večkrat oziroma
               velikokrat tudi v Državnem zboru, ima neko inercijo. In ta inercija ni v skladu s
               tistim, kar se je govorilo. Se pravi, kadrovska paradigma je napovedovala neko smer -
               odločitve, ki se sprejemajo, gredo v povsem nasprotno smer.</p>
               <p>Jaz se pravzaprav ne bi vračal v zgodovino, vendar če hočete, da Slovenija deluje
               bolje, potem je treba tudi v teh organih, ki jih imenujemo, omogočiti, da se zagotovi
               ustrezen nadzor...</p>
            </sp>
            <sp xml:id="SDZ5-Redna-06-2009-05-21.sp244">

               <speaker>PREDSEDNIK DR. PAVEL GANTAR:</speaker>

               <p>Prosim, mir in tišina v dvorani!</p>
            </sp>
            <sp xml:id="SDZ5-Redna-06-2009-05-21.sp245">

               <speaker>JOŽE TANKO:</speaker>

               <p>...Če je bila v prejšnjem mandatu kakšna institucija podhranjena, da je zaradi tega
               morda tudi nekoliko drugače ali slabše delovala, imate v tem mandatu vso priložnost,
               da te zadeve, ki so se morda v prejšnjem delu pokazale kot slabše, problematične,
               odpravite.</p>
               <p>Zdaj smo v situaciji, ko neizvajanje kadrovske paradigme predsednik obrazlaga z
               uporabo dobre prakse iz preteklega mandata. To smo zdaj prišli v čisto neko drugo
               zadevo. Glede na to, da je bilo v tem mandatu opravljenih veliko imenovanj, ki so
               povzročila tudi veliko težav v koaliciji, spomnimo se samo spopadov za Novo
               Ljubljansko banko, spomnimo se zadnjega razsula v organih HIT-a, bi vam predlagal, da
               tega organa in tega glasovanja koalicija ne podpre. Najhuje je takrat, kadar imenuje
               v organe nadzora ljudi samo koalicija. Takrat je spopad neizbežen, zadeve potekajo
               bolj ali manj javno, prihajajo grožnje z odstopi, dogajajo se tudi odstopi. Vse te
               zadeve prihajajo v javnost. Najbrž tudi v tem primeru tako monolitnega oblikovanja
               nadzornega odbora Slovenske odškodninske družbe ni pričakovati nič drugačnega izhoda,
               kot se je to zgodilo pred nedavnim v HIT-u, ko sta se spopadli dve struji, in javnost
               govori samo o tem, kdo je koga premagal, in samo o tem, kdo bo komu še kaj plačal, da
               se bo zadeva pomirila. Menim, da bi bilo mnogo primerneje, da bi se tudi ti organi,
               ki jih imenujemo v Državnem zboru, popolnili in popolnjevali na drug način, da bi
               tudi opozicija dobila v njih več mandatov, več ljudi, več glasov, kajti to je edini
               način, da bodo ti organi delovali. Vse drugačne odločitve, ki se sprejemajo, pomenijo
               samo spopad koalicijskih strank, koalicijskih frakcij za to, kdo bo imel večji ali še
               večji vpliv, kot ga že ima.</p>
               <p>V naši poslanski skupini predloga ne bomo podprli. Ne bomo ga podprli pa tudi zato,
               ker so po našem mnenju predlogi, ki smo jih predlagali, konkurenčni, ustrezni, tudi z
               izkušnjami na tem področju, vendar nihče ni dobil niti toliko glasov, da bi med
               prijavljenimi kandidati prišel na mesto, ki bi omogočalo izvolitev v nadzorni odbor
               Soda. V poslanski skupini predloga ne bomo podprli. Hvala lepa.</p>
            </sp>
            <sp xml:id="SDZ5-Redna-06-2009-05-21.sp246">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Dušan Kumer, v imenu Poslanske skupine Socialnih demokratov.
               Prosim.</p>
            </sp>
            <sp xml:id="SDZ5-Redna-06-2009-05-21.sp247">

               <speaker>DUŠAN KUMER:</speaker>

               <p>Hvala za besedo, gospod predsednik. Spoštovane kolegice in kolegi!</p>
               <p>Jaz se oproščam, ker bom skušal v teh minutah strniti 10-dnevno poslušanje nekaterih
               stvari v Državnem zboru in bom v nekaj dejstvih skušal tudi v imenu poslanske skupine
               povedati to mnenje.</p>
               <p>V Poslanski skupini Socialnih demokratov bomo predlog sklepa Mandatno-volilne
               komisije v imenovanju članov nadzornega odbora odškodninske družbe podprli. Menimo,
               da je predlog dovolj kvaliteten za korektno in učinkovito opravljanje te nadzorne
               funkcije. Prav tako moram zavrniti vse insinuacije, ker je bil celoten postopek
               izbire teh kandidatov izpeljan transparentno in korektno. Na Mandatno-volilni
               komisiji je izmed 8 predlogov, bilo izbranih pet. In te imate danes tudi na mizi.
               Glede na to realno zmedo in pa kadrovsko meglo, ki jo danes poslušamo od opozicije,
               ki s svojimi kadrovskimi števci, ki jih lahko spremljate tudi na spletnih straneh in
               večkrat poslušamo tudi njihove izsledke v tej dvorani in na sejah delovnih teles, pa
               je treba reči, da gre predvsem za strategijo ustvarjanja javnega mnenja, narediti ta
               parlament nekredibilen, vladno koalicijo pa neverodostojno. To zame in za našo
               poslansko skupino ni nič novega. To je bilo pričakovano. V navalu jeze in
               razočaranosti, da jim ni lanskega septembra volivci in volivke niso namenili svojega
               zaupanja za vodenje in upravljanje te države, se kar ena za drugo vrstijo trditve ali
               domneve, ki jim ni videti utemeljenih osnov. In danes smo teh slišali veliko. Še več.
               Neresnica je postala njihov temeljni argument. Agresivnost, ustvarjanje kaosa in
               nespoštovanja parlamentarnih norm pa način dela. Dejstvo pa je več kot jasno:
               posledic kadrovskega cunamija, ki je trajal cel prejšnji mandat, ne bo mogoče
               odpraviti v naslednjih dveh mandatih. To je zapuščina, s katero se mora soočiti ta
               vlada in se mora soočiti ta parlament in seveda to tudi preživeti. V nastopih
               nekaterih opozicijskih poslancih se tudi danes druga za drugo vrstijo ocene in
               trditve, ki so največkrat izmišljene, potvorjene in se sklicujejo na parlamentarno
               prakso prejšnjega mandata, za katero velja, da jo je najbolje čim prej pozabiti. Zato
               so lahko ti poslanci tisti zadnji, ki lahko na tem področju moralizirajo in drugim
               očitajo neznanje, nesposobnost, kršenje poslovniških in drugih predpisov in tako
               dalje.</p>
               <p>Skrajni čas je, da mogoče uporabite eno takšno priročno sredstvo, ki ga lahko
               uporabljamo vsak dan in se zjutraj pogledate v to ogledalo. Torej te učne ure...</p>
            </sp>
            <sp xml:id="SDZ5-Redna-06-2009-05-21.sp248">

               <speaker>PREDSEDNIK DR. PAVEL GANTAR:</speaker>

               <p>Prosim, da se omejite na predstavitev stališča, ni v skladu...</p>
            </sp>
            <sp xml:id="SDZ5-Redna-06-2009-05-21.sp249">

               <speaker>DUŠAN KUMER:</speaker>

               <p>... za popravne izpite, ki jih dnevno moramo poslušati iz ust teh istih, ki so še včeraj
               oziroma pretekla štiri leta imeli platno in škarje v svojih rokah, me še najbolj
               spominja na to, kako je poskušala osa učiti čebelo, kako se dela med.</p>
               <p>In na koncu še, ker je bil danes, in bom izkoristil to priložnost, omenjen po
               nepotrebnem moj priimek, bom kasneje v razpravi razložil, kaj pomeni politično
               klošarstvo...</p>
            </sp>
            <sp xml:id="SDZ5-Redna-06-2009-05-21.sp250">

               <speaker>PREDSEDNIK DR. PAVEL GANTAR:</speaker>

               <p>Gospod Kumer...</p>
            </sp>
            <sp xml:id="SDZ5-Redna-06-2009-05-21.sp251">

               <speaker>DUŠAN KUMAR:</speaker>

               <p>...Tako kot sem omenil ali pa politično brezdomstvo.</p>
            </sp>
            <sp xml:id="SDZ5-Redna-06-2009-05-21.sp252">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Prehajamo na razpravo poslank in poslancev. Besedo ima Bojan Kontič.</p>
            </sp>
            <sp xml:id="SDZ5-Redna-06-2009-05-21.sp253">

               <speaker>BOJAN KONTIČ:</speaker>

               <p>Hvala lepa, gospod predsednik.</p>
               <p>Tudi sicer ne vem, zakaj je bil moj kolega prekinjen, ko je predstavljal stališča
               poslanske skupine, ker ni bilo nikakršne polemike, razen, da je na podlagi izkušenj
               iz preteklosti, predstavil stališče poslanske skupine do tega aktualnega predloga za
               imenovanje.</p>
               <p>Jaz se seveda zahvaljujem za vso skrb, za poduk, ki smo ga bili danes deležni glede
               kadrovanja. Tudi predlog, na drug način, da bo bolje, je seveda lahko sprejemljiv,
               hkrati pa ta na drug način, da bo bolje, pove, da je slab bil prejšnji način in da je
               bilo slabo nadzorovanje, iz tega se da to logično zaključiti. Slovenija deluje bolje,
               če bodo novi nadzorniki. Tu se lahko strinjam, da se bolje.</p>
               <p>Glede spopadov znotraj koalicije naj povem, da v Državnem zboru ni nikakršnih
               spopadov znotraj koalicije, tudi večjih nesporazumov ne in neusklajenosti, na
               kadrovskem področju pa sploh nisem zaznal kakršnihkoli problemov v preteklih šestih
               mesecih.</p>
               <p>Glede odstopov, če kdo odstopi in se ne strinja, je seveda lahko za nekatere nov
               način delovanja v tem mandatu, kajti prej je bilo dejansko vse dogovorjeno. In tam,
               kjer je vse dogovorjeno politično, potem tudi zelo veliko odstopov ni. Želel pa sem
               se prijaviti k razpravi predvsem zaradi tega, da povem, da formula, po kateri so
               danes predlagani kandidati za nadzorni svet, da je to formula, ki je bila uporabljena
               v preteklem mandatu. To je formula 4 : 1, ali tako imenovana SDS formula. 4
               koalicija, 1 opozicija. In mi smo to formulo enostavno sprejeli in predlagali
               kandidate. In formula, ne boste verjeli, je ostala natančno takšna 4 koalicija, 1
               opozicija. Nič novega pri kadrovanju, zato me toliko bolj moti to sprenevedanje. To,
               gospod Tanko, da govorite, da ste pričakovali boljše, jaz sem prepričan, da bo boljše
               že zaradi imen, ki so predlagana.</p>
            </sp>
            <sp xml:id="SDZ5-Redna-06-2009-05-21.sp254">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Melita Župevc. Se opravičujem, proceduralno gospod
               Jerovšek.</p>
            </sp>
            <sp xml:id="SDZ5-Redna-06-2009-05-21.sp255">

               <speaker>JOŽEF JEROVŠEK:</speaker>

               <p>Gospod predsednik, seveda veste, da bom protestiral in ste se zato želeli izogniti
               moji proceduralni intervenciji. Vendar to, kar se dogaja zadnje čase, širjenje
               nestrpnosti, objestnost in žalitve se pojavljajo celo v nastopih poslanskih skupin in
               stališčih, je nesprejemljivo. In, gospod predsednik, vi bi morali intervenirati.
               Niste intervenirali takrat, ko je gospod Kumer imel gospoda Tanka za ulično
               političnega klošarja. In niste intervenirali ob tej objestnosti, ko je izza govornice
               rekel, da naj si nastavimo ogledalo in se pogledamo. Njemu pa...</p>
            </sp>
            <sp xml:id="SDZ5-Redna-06-2009-05-21.sp256">

               <speaker>PREDSEDNIK DR. PAVEL GANTAR:</speaker>

               <p>Gospod Jerovšek proceduralno.</p>
            </sp>
            <sp xml:id="SDZ5-Redna-06-2009-05-21.sp257">

               <speaker>JOŽEF JEROVŠEK:</speaker>

               <p>To, da zastrupljate slovenski politični prostor z nestrpnostjo, gre v neverjetne
               širine. Moram reči, da celo na takih tekmah, kot je košarkarska tekma poslancev z
               mariborskimi podjetniki, ko se je gospodu Anderliču zgodilo, da je naredil osebno
               napako, da je malo udaril nehote, moram povedati,...</p>
            </sp>
            <sp xml:id="SDZ5-Redna-06-2009-05-21.sp258">

               <speaker>PREDSEDNIK DR. PAVEL GANTAR:</speaker>

               <p>Gospod Jerovšek. Opomin.</p>
            </sp>
            <sp xml:id="SDZ5-Redna-06-2009-05-21.sp259">

               <speaker>JOŽEF JEROVŠEK:</speaker>

               <p>... nehote nasprotnika, je komentator rekel, da se je v tistem zgodil Hvalica. Ne pa
               Kacin. Kacin je udaril Hvalico. On je pa interpretiral, kot da je...</p>
            </sp>
            <sp xml:id="SDZ5-Redna-06-2009-05-21.sp260">

               <speaker>PREDSEDNIK DR. PAVEL GANTAR:</speaker>

               <p>Gospod Jerovšek, jaz vas bom prekinil. Vzel sem vam besedo. Vzel sem vam besedo. To
               nima nič v zvezi s tem. Prosim, če se usedete. Prosim, gospod Jerovšek, nehajte
               delati take zadeve, ker veste dobro, da to niso proceduralna vprašanja. Prosim,
               Melita Župevc.</p>
            </sp>
            <sp xml:id="SDZ5-Redna-06-2009-05-21.sp261">

               <speaker>MELITA ŽUPEVC:</speaker>

               <p>Hvala lepa, gospod predsednik. Moram reči, da je to res neverjetno. Očitno si danes
               poslanci že sami jemljejo besedo, tudi če jim predsedujoči ne da besede. Jaz bom
               predlog nadzornikov, ki je pred vami, podprla. Predvsem zaradi enega razloga. Zato,
               ker je prejšnja vlada uvedla najboljšo prakso. To smo slišali v tem parlamentu
               najmanj tisočkrat v tem parlamentu. In ta najboljša, odlična praksa je bila, da je v
               nadzornem odboru Soda bil ključ: štiri koalicija, eden opozicija. Temu ključu smo
               dosledno sledili tudi mi. Morda je naša napaka ena sama. To je, da smo nekritično
               povzeli najboljšo prakso. Hvala.</p>
            </sp>
            <sp xml:id="SDZ5-Redna-06-2009-05-21.sp262">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Silva Črnugelj. Besedo ima Dušan Kumer.</p>
            </sp>
            <sp xml:id="SDZ5-Redna-06-2009-05-21.sp263">

               <speaker>DUŠAN KUMER:</speaker>

               <p>Hvala lepa za besedo, gospod predsednik. Spoštovane kolegice in kolegi! Tako kot sem
               rekel, bom razložil, zakaj sem takrat uporabil to besedo. Tisti, ki citirate
               magnetogram, preberite tudi magnetogram vodje poslanske skupine, ki je za tem
               mikrofonom med drugim izjavil in primerjal predsednika Vlade z uličnim lajnarjem. Da
               se obnaša tako kot ulični lajnar. In moja reakcija na to žalitev predsednika Vlade je
               bila, ker nisem našel nobene druge prispodobe, da sem rekel, da gre za političnega
               klošarja, ki lahko s pouličnim lajnarjem skupaj rešuje zadeve. Hvala lepa.</p>
            </sp>
            <sp xml:id="SDZ5-Redna-06-2009-05-21.sp264">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Niste bili imenovani. Gospod Tanko, replika.</p>
            </sp>
            <sp xml:id="SDZ5-Redna-06-2009-05-21.sp265">

               <speaker>JOŽE TANKO:</speaker>

               <p>Spoštovane, kolega Kumar. Bilo bi dobro, če bi tisti magnetogram še enkrat prebrali.
               Jaz sem tam lepo povedal, da se nekatere zgodbe ponavljajo, kot da bi jih nekdo na
               lajno vrtel. Jaz nisem rekel, da je on to, ampak da dela tako kot. Vi pa ste dejansko
               izjavili, da tisti pa je. To pa je bistvena razlika. Eno je primerjalna ugotovitev -
               to sem povedal jaz, vi pa govorite o dejstvih. In tu je pomembna razlika. In če ste
               ugotovili, da ste se zmotili, da ste narobe navedli zadevo, bi bilo prav, glede na
               to, da je zraven kulturna ministrica Državnega zbora, se posvetovali, bi se morda
               opredelili kako drugače. Zdaj je minilo že kar nekaj sej Državnega zbora, da bi lahko
               to svojo kulturo uporabili in jo tudi dokazali. Mislim pa, da je neprimerno, da se te
               zgodbe ponavljajo naprej. Tudi zdaj, tudi na drugih primerih, in bi bilo dobro, da
               koalicija, ki ima toliko glasov in tak potencial, ta svoj potencial uporabi drugače.
               Če drugače ne, vsaj primerjalno, ne da boste govorili o dejstvih, ki ne držijo.</p>
               <p>Hvala lepa.</p>
            </sp>
            <sp xml:id="SDZ5-Redna-06-2009-05-21.sp266">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Gospod Jerovšek, dam vam proceduralno. Takoj povejte proceduralni predlog!</p>
            </sp>
            <sp xml:id="SDZ5-Redna-06-2009-05-21.sp267">

               <speaker>JOŽEF JEROVŠEK:</speaker>

               <p>Ja, gospod predsednik.</p>
               <p>Zdaj je bila priložnost, da bi gospodu Kumarju rekli, da se končno opraviči za
               nezaslišano...</p>
            </sp>
            <sp xml:id="SDZ5-Redna-06-2009-05-21.sp268">

               <speaker>PREDSEDNIK DR. PAVEL GANTAR:</speaker>

               <p>Hvala lepa, gospod Jerovšek.</p>
               <p>S tem zaključujem razpravo.</p>
               <p>Proceduralno, gospod Kumer.</p>
            </sp>
            <sp xml:id="SDZ5-Redna-06-2009-05-21.sp269">

               <speaker>DUŠAN KUMER:</speaker>

               <p>Jaz mislim, da je treba biti korekten, jaz bom zlorabil zdaj...</p>
            </sp>
            <sp xml:id="SDZ5-Redna-06-2009-05-21.sp270">

               <speaker>PREDSEDNIK DR. PAVEL GANTAR:</speaker>

               <p>Ne, ne boste!</p>
            </sp>
            <sp xml:id="SDZ5-Redna-06-2009-05-21.sp271">

               <speaker>DUŠAN KUMER:</speaker>

               <p>...tisti dan sem se opravičil. Tukaj je prišel kolega, gospod Tanko, in sem se mu
               tukaj skušal opravičiti, če je to vzel za žalitev, pa mi je umaknil roke in je
               šel...</p>
            </sp>
            <sp xml:id="SDZ5-Redna-06-2009-05-21.sp272">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
            </sp>
            <sp xml:id="SDZ5-Redna-06-2009-05-21.sp273">

               <speaker>DUŠAN KUMER:</speaker>

               <p>...in prosim ne mi podtikati stvari!</p>
            </sp>
            <sp xml:id="SDZ5-Redna-06-2009-05-21.sp274">

               <speaker>PREDSEDNIK DR. PAVEL GANTAR:</speaker>

               <p>Glede te zadeve je mogoče prav, če stvari razčistita tudi med seboj. Slišali smo obe
               strani, vsakdo si lahko prebere magnetogram, najmanj pa je to povezano zdaj z
               obravnavo točke, ki jo imamo.</p>
               <p>Zaključil sem razpravo.</p>
               <p>Prehajamo na odločanje o predlogu sklepa. Glasujemo. Glasovanje teče. Navzočih je 71
               poslank in poslancev, za je glasovalo 48, proti 23.</p>
               <p><stage>(Za je glasovalo 48.)</stage> <stage>(Proti 23.)</stage></p>
               <p>Ugotavljam, da je zbor predlagani sklep sprejel.</p>
               <p>S tem zaključujem to točko dnevnega reda.</p>
               <p>Nadaljujemo s prekinjeno <title>7. TOČKO DNEVNEGA REDA - OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O TROŠARINAH,</title> in sicer s tretjo obravnavo v
               okviru nujnega postopka. Državni zbor je v torek, 19. maja 2009, opravil drugo
               obravnavo navedenega predloga zakona v okviru nujnega postopka. Prehajamo na tretjo
               obravnavo, to je na razpravo o vloženem amandmaju, ki ste ga prejeli na klop. V
               razpravo dajem amandma Poslanske skupine SDS k 2. členu. Želi kdo razpravljati?
               Prosim za prijavo. Besedo ima dr. Peter Verlič.</p>
            </sp>
            <sp xml:id="SDZ5-Redna-06-2009-05-21.sp275">

               <speaker>DR. PETER VERLIČ:</speaker>

               <p>Pričujoči amandma, ki smo ga vložili k tretji obravnavi tega zakona o trošarini,
               govori o preprostem dejstvu, ki sem ga skušal že obrazložiti, ko je tekla razprava o
               tem zakonu. Gre za to, da je možno gorivo, ki se ga kupi na črpalki, plačati tudi z
               gotovino.</p>
               <p>Ta člen prevoznikom onemogoča plačevanje goriva z gotovino. To pomeni, da ko pride
               prevoznik na črpalko, lahko plača samo brezgotovinsko, s kreditno kartico. V
               obrazložitvi gospe državne sekretarke iz Ministrstva za finance je bilo razumeti, da
               je to zaradi tega, da se preprečijo zlorabe. Vendar pa menimo, da zlorabe ne moremo
               zdaj pripisati prevoznikom, kajti v naši državi je gotovina, v to sem prepričan, tudi
               plačilno sredstvo in da mora za zlorabe poskrbeti organ, ki to kontrolira, se pravi
               ustrezna carinska in davčna inšpekcija. Gre zato, da se pravzaprav favorizira samo
               brezgotovinsko plačevanje, z denarjem pa ne. S tem amandmajem bi pomembno pomagali
               tudi prevoznikom. Vi veste, da so v težki situaciji in da so jim kartice velikokrat
               blokirane. In če pride po gorivo z denarjem, ki je zakonito plačilno sredstvo, ne bo
               dobil vrnjene trošarine. To pomeni, da delamo razlikovanje. Jaz mislim, da če ta
               amandma ne bo podprt, da imamo tudi problem z njegovo ustavnostjo.</p>
            </sp>
            <sp xml:id="SDZ5-Redna-06-2009-05-21.sp276">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Rado Likar.</p>
            </sp>
            <sp xml:id="SDZ5-Redna-06-2009-05-21.sp277">

               <speaker>RADO LIKAR:</speaker>

               <p>Hvala za besedo, gospod predsednik. V Slovenski demokratski stranki smo vložili
               amandma k 2. členu, da se črta zadnji stavek 22. člena. Po našem mnenju zato, ker že
               v dvajsetem odstavku 2. člena določb jasno piše, da imajo kupci, se pravi osebe, ki
               opravljajo registrirano dejavnost, pravico do povračila, vračila plačane trošarine,
               in sicer za plinsko olje, ki se dokazljivo porabi kot pogonsko gorivo za komercialni
               namen. V 24. točki je tudi določba, da se podrobnejši način vračila trošarine
               predpiše minister za finance. Se pravi, da je že v tem podzakonskem aktu določena
               tudi kontrola za vračilo trošarine. Po našem mnenju je ta določba v dvaindvajsetem
               odstavku brez potrebe. Hvala.</p>
            </sp>
            <sp xml:id="SDZ5-Redna-06-2009-05-21.sp278">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Želi še kdo razpravljati? Prosim za prijavo. Besedo ima Zvonko Černač.
            </p>
            </sp>
            <sp xml:id="SDZ5-Redna-06-2009-05-21.sp279">

               <speaker>ZVONKO ČERNAČ:</speaker>

               <p>Hvala lepa. Če ta amandma ne bo sprejet, potem bo imel pravico do vračila trošarine
               tisti, ki bo plačal s plačilno kartico, ne pa tisti, ki bo plačal z gotovino. To je
               poenostavljena vsebina tega amandmaja, kar ni prav. In je tudi ustavno sporno. Ker ne
               more biti od načina plačila odvisno, ali je nekdo upravičen do povračila trošarine,
               ki ga določa zakon, ali ne. Mi menimo, da je prav, da se ta amandma sprejme, ker ne
               onemogoča kontrole namenskosti porabe. Način plačila ni tisti, ki določa namenskost
               porabe. Kontrola so fakture, računi in tako naprej, ki so v vsakem primeru
               izstavljeni in se morajo v vsakem primeru izstavljati. Se pravi, da ta amandma pravi
               samo to, da ne glede na način plačila, so zavezanci upravičeni do vračila trošarine.
               Če pa ne bo sprejet, bodo pa upravičeni samo tisti, ki so to gorivo plačali s
               plačilno kartico. Hvala.</p>
            </sp>
            <sp xml:id="SDZ5-Redna-06-2009-05-21.sp280">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima dr. Luka Juri.</p>
            </sp>
            <sp xml:id="SDZ5-Redna-06-2009-05-21.sp281">

               <speaker>DR. LUKA JURI:</speaker>

               <p>Hvala lepa. Tisti, ki so kdaj vodili ali pa tudi imeli kakšne pristojnosti s
               finančnega vidika v podjetjih, vedo, da v pravnem prometu je uporaba gotovine že
               danes omejena. Omejena je prav zato, da bi se onemogočile zlorabe, predvsem pranje
               denarja. Žal tudi v tem primeru so zlorabe mogoče in v marsikaterem primeru bi bilo
               tudi za podjetnika dosti bolj enostavno delovati polno zgodovino. Sam iz svojih
               izkušenj, preden sem bil izvoljen za poslanca, vem, da sem imel z omejitvami uporabe
               gotovine težave, ko sem se odpravljal...</p>
            </sp>
            <sp xml:id="SDZ5-Redna-06-2009-05-21.sp282">

               <speaker>PREDSEDNIK DR. PAVEL GANTAR:</speaker>

               <p>Prosim, tišina v dvorani.</p>
            </sp>
            <sp xml:id="SDZ5-Redna-06-2009-05-21.sp283">

               <speaker>DR. LUKA JURI:</speaker>

               <p>...po nabavo materiala v druge države. Ampak tako je bilo in našli smo rešitev.</p>
               <p>Ni samo plačevanje s plačilno kartico edino, kar je mogoče. Mogoče je plačati tudi po
               predračunu oziroma mogoče je poslovati z naročilnico. Torej ni samo plastični denar
               edina možnost.</p>
               <p>Zato ta amandma, ne glede na to, da se skuša prikazati kot dober, je v bistvu slab,
               kajti z reševanjem ene plati odpira bistveno več drugih težav. Dober podjetnik, ki se
               ukvarja s svojim poslom na pravi način, težav z nepredvidenim plačevanjem ne bo imel
               oziroma bo poznal alternative, s katerim lahko tudi nepredvideno plačevanje reši brez
               gotovine. Hvala lepa.</p>
            </sp>
            <sp xml:id="SDZ5-Redna-06-2009-05-21.sp284">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Marijan Bezjak. Prosim.</p>
            </sp>
            <sp xml:id="SDZ5-Redna-06-2009-05-21.sp285">

               <speaker>MARJAN BEZJAK:</speaker>

               <p>Hvala za besedo, gospod predsednik.</p>
               <p>V temu delu se s kolegom Luka Jurijem dejansko strinjam, da je dejansko gotovina na
               koncu koncev omejena. Ampak, veste, omejitev gotovine pri samostojnih podjetnikih pri
               Obrtni zbornici je pa mnogo višja. Potem moramo, žal, ukiniti Obrtno zbornico in
               napraviti vse d.o.o.-je. To je logika potem po tem zakonu, če ne sprejmemo tega
               amandmaja.</p>
               <p>Mi to povračilo trošarine dajemo za določen čas, v situaciji krize bodo lahko zbirali
               račune, da bodo dobili povračilo trošarine. Zakaj pa tisti obrtniki, s.p., ne bi
               mogli plačati goriva z gotovino in tega računa, tega izstavljenega računa na davčno
               številko davčnega zavezanca, opravičevati za povračilo trošarine? Tega ne morem
               razumeti. Ker s tem bo povzročena krivica tistim s.p.-jem, prevoznikom Obrtne
               zbornice. Strinjam se, da za Gospodarsko zbornico pa je to dobro. Ampak ne delati
               spet problema, kot je bil že narejen decembra, ko smo napravili Obrtni zbornici
               korist, z januarjem smo pa dejansko popravljali zakon. Ker bomo tudi tega morali
               popravljati. Jaz se absolutno strinjam, da dejansko plačevanje gre bolj ali manj prek
               kartic. Ampak morate vedeti, da sedaj sploh v teh kriznih časih s.p.-ji, ti obrtniki,
               ti člani Obrtne zbornice imajo velike probleme ravno pri plačevanju. 80% goriva je
               strošek tega prevoznika, fiksen strošek. In ti obrtniki imajo, verjemite, če so imeli
               kartice, blokirane kartice, zaradi nerednega plačevanja so prišli v boljšo situacijo,
               so začeli plačevati redno, ampak ne dobijo kartic. Potem pa se moramo tudi v Državnem
               zboru pogovoriti z naftnimi družbami, da bodo omogočile te stvari tem obrtnikom. S
               tem amandmajem, če ga ne sprejmemo, bomo dodatno zaprli toliko obrtnikov, s.p.-jev
               prevoznikov v Sloveniji. Če je to cilj, potem prosim. Ampak mislim, da ni cilj.
               Spodbujati moramo delo, gospodarstvo, ne pa lenuhe, kot na konec koncev stimuliramo
               nedelo s temi ukrepi, ki jih sprejemamo. Hvala.</p>
            </sp>
            <sp xml:id="SDZ5-Redna-06-2009-05-21.sp286">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Želite še razpravljati? Prosim za prijavo. Proceduralno? Prosim gospod
               Tanko.</p>
            </sp>
            <sp xml:id="SDZ5-Redna-06-2009-05-21.sp287">

               <speaker>JOŽE TANKO:</speaker>

               <p>Hvala lepa. Predlagam, da bi se do tega predloga amandmaja prav zaradi teh dilem, ki
               se porajajo, opredelila Zakonodajno-pravna služba. Predlagam krajšo prekinitev seje
               za 5, 10 minut. Rad bi slišal potem mnenje Zakonodajno-pravne službe glede tega
               predloga.</p>
               <p>Mislim, da je predlog za to zadevo korekten in da te zadeve pojasnimo tukaj, dokler
               so odprte, da ne bo prepozno.</p>
            </sp>
            <sp xml:id="SDZ5-Redna-06-2009-05-21.sp288">

               <speaker>PREDSEDNIK DR. PAVEL GANTAR:</speaker>

               <p>Jaz ne vidim nobenega razloga, da bi se do tega opredelila Zakonodajno-pravna služba.
               Obvestila o neskladnosti ni. Če bi bil amandma sprejet, zakon ne bi bil neskladen in
               bi ga lahko sprejeli do konca. Ravno tako to velja, če amandma ni sprejet. S tega
               vidika, vidika neskladnosti ni potrebna nobena opredelitev Zakonodajno-pravne službe.
               In samo to bi lahko Zakonodajno-pravna služba povedala. Nimamo obvestila o
               neskladnosti, skladen je, če je amandma sprejet ali pa če ni sprejet. Nadaljujemo z
               razpravo, če kdo želi. Ugotavljam, da nihče več ne želi razpravljati, zato
               zaključujem razpravo in prehajamo na odločanje o amandmaju Poslanske skupine SDS k 2.
               členu. Glasujemo. Navzočih je 69 poslank in poslancev, za je glasovalo 27, proti
               41.</p>
               <p><stage>(Za je glasovalo 21.)</stage> <stage>(Proti 41.)</stage></p>
               <p>Ugotavljam, da amandma ni sprejet.</p>
               <p>Končali smo z odločanjem o amandmaju. Obveščam vas, da me Zakonodajno-pravna služba
               oziroma Vlada nista opozorila, da bi bil predlog zakona neusklajen. Prehajamo na
               odločanje o predlogu zakona. Obrazložitev glasu. Prosim za obrazložitev glasu v
               svojem imenu. Prosim za prijavo. Se opravičujem. Prijavila sta se gospod Černač,
               gospod Likar in gospod Bezjak. Gospod Černač prvi. Prosim.</p>
            </sp>
            <sp xml:id="SDZ5-Redna-06-2009-05-21.sp289">

               <speaker>ZVONKO ČERNAČ:</speaker>

               <p>Jaz bom zakon kljub temu, da ta amandma ni bil sprejet, podprl. Bodo pa finančne
               posledice sedaj, ko ni bil sprejet, bistveno bolj ugodne za proračun in bistveno manj
               ugodne za tiste, katerim je bil ta zakon namenjen. Cela vrsta drobnih podjetnikov,
               kmetov, ki so bili označeni danes, da perejo denar na bencinskih črpalkah, mislim, da
               tega ne počnejo, mogoče kakšen opere kakšen avto, kakšne gume, kakšen delovni stroj,
               da pa kmetje in tile majhni podjetniki perejo denar na bencinskih črpalkah s tem, ko
               z gotovino plačujejo gorivo. Lepo vas prosim! Ta dvorana pa res začenja spominjati na
               cirkus, ne na teater. Hvala.</p>
            </sp>
            <sp xml:id="SDZ5-Redna-06-2009-05-21.sp290">

               <speaker>PREDSEDNIK DR. PAVEL GANTAR:</speaker>

               <p>Besedo ima gospod Likar.</p>
            </sp>
            <sp xml:id="SDZ5-Redna-06-2009-05-21.sp291">

               <speaker>RADO LIKAR:</speaker>

               <p>Hvala lepa. Tudi sam bom podprl zakon, glede na to, da prinaša kar nekaj pozitivnega.
               Mi je pa žal, da ni bil sprejet amandma, ker ravno obratno, kot je prej rekel kolega,
               mislim, da gotovino morajo povsod sprejeti, brezgotovinsko, se pravi kartično
               poslovanje pa ti lahko zavrnejo. Gotovinsko plačevanje bi bilo, po mojem mnenju,
               zgolj izjema in ne pravilo, tako da je škoda, da tega nismo izglasovali. Bom pa
               glasoval za zakon. Hvala.</p>
            </sp>
            <sp xml:id="SDZ5-Redna-06-2009-05-21.sp292">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Bezjak.</p>
            </sp>
            <sp xml:id="SDZ5-Redna-06-2009-05-21.sp293">

               <speaker>MARJAN BEZJAK:</speaker>

               <p>Hvala za besedo, gospod predsednik. Ta zakon imam vsekakor namen podpreti, ker je
               dober. Ampak dober je samo za 75% ljudi. Za ostalih 25% ljudi, ki bi lahko
               uveljavljali, pa ne. Zato upam, da bomo kar kmalu spremembo tega zakona o trošarinah
               naredili, da bo tudi ostalih 25% davkoplačevalcev lahko uveljavljalo te stvari.</p>
               <p>Zato menim, da je kljub temu zakon v redu, ampak z veliko napako, ki jo bomo morali
               kmalu popravljati. Ne vidim razloga, da moramo o nekih stvareh razpravljati dvakrat
               ali trikrat sprejemati zakone. Drugih problemov v gospodarstvu imamo preveč, s
               katerimi bi se morali ukvarjati, ne pa, da se gremo pink ponk danes pa pink ponk
               jutri. Hvala.</p>
            </sp>
            <sp xml:id="SDZ5-Redna-06-2009-05-21.sp294">

               <speaker>PREDSEDNIK DR. PAVEL GANTAR:</speaker>

               <p>Hvala.</p>
               <p>Ponovno prosim za prijavo za obrazložitev glasu v svojem imenu.</p>
               <p>Besedo ima Jakob Presečnik.</p>
               <p>Prosim.</p>
            </sp>
            <sp xml:id="SDZ5-Redna-06-2009-05-21.sp295">

               <speaker>JAKOB PRESEČNIK:</speaker>

               <p>Hvala lepa za besedo, gospod predsednik. Spoštovani vsi prisotni!</p>
               <p>Zakon gre v smeri izboljšanja pogojev gospodarjenja v nekaterih branžah, predvsem na
               področju komercialnih prevozov na področju kmetijstva in kmetijske proizvodnje in še
               nekaterih področjih. Kot rečeno, je eden od tistih zakonov, ki pomagajo v teh kriznih
               časih ne samo preživeti, ampak tudi pomagajo k razvoju. Tudi nekateri naši amandmaji
               ali naše zamisli, ki so bile realizirane takrat, ko smo tudi predsedniku Vlade
               postavili ustrezno vprašanje s teh področij, so pripomogli, in mislim, da so se
               rodili dobri predlogi iz tega. Tudi zaradi tega bom osebno te spremembe zakona
               podprl.</p>
               <p>Hvala lepa.</p>
            </sp>
            <sp xml:id="SDZ5-Redna-06-2009-05-21.sp296">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Gvido Kres.</p>
               <p>Prosim.</p>
            </sp>
            <sp xml:id="SDZ5-Redna-06-2009-05-21.sp297">

               <speaker>GVIDO KRES:</speaker>

               <p>Hvala za besedo, gospod predsednik.</p>
               <p>Za zakon bom glasoval. Dileme: gotovina ali kartica, mislim, da je bilo že preveč
               povedanega, ne bom se več spuščal v to, ker enostavno ne bom nobenega prepričal.</p>
               <p>Povedal pa bi rad to, ko smo se pogovarjali o teh procentih vračila, naj povem, da so
               na trgu razmere zelo težke. Pritisk na znižanje cen je obupen. Vsi so usmerjeni k
               temu, da znižajo cene in na ta način izboljšajo svoj poslovni rezultat. Pri
               avtoprevoznikih se bo zgodilo pa nekaj drugega. Zvišali bomo cestnine. Te cestnine
               prinesejo tudi ogromen strošek. In vam povem, da se bomo morali najverjetneje kmalu
               spet pogovarjati o popravi tega zakona in najbolj verjetno, ne samo o tem, ali bomo
               plačevali z gotovino ali ne, ampak tudi o tem, kakšen bo ta procent.</p>
               <p>Da še enkrat ponovim - za zakon bom glasoval, sem za. V tem primeru, da ne bo vse
               tako črno-belo, je treba pohvaliti vsaj to voljo, do katere je v tem trenutku
               prišlo.</p>
               <p>Hvala lepa.</p>
            </sp>
            <sp xml:id="SDZ5-Redna-06-2009-05-21.sp298">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Ponovno odpiram prijavo za obrazložitev glasu v lastnem imenu.</p>
               <p>Besedo ima Janko Veber.</p>
               <p>Prosim.</p>
            </sp>
            <sp xml:id="SDZ5-Redna-06-2009-05-21.sp299">

               <speaker>JANKO VEBER:</speaker>

               <p>Hvala za besedo.</p>
               <p>Tudi sam bom podprl ta zakon in mislim, da se je Vlada resnično pravilno odločila, ko
               je predlagala tudi spremembo zakona o trošarinah po skrajšanem postopku. Odziv na
               gospodarsko in finančno krizo se je zagotovo v veliki meri odrazil celo najprej
               mogoče pri prevoznikih, tako pri blagu kot pri potnikih. Je pa resnično pomembno, da
               smo tudi v Državnemu zboru izboljšali ta zakon v temu smislu, da dodatno razbremenimo
               tudi področje kmetijstva in gozdarstva tako da mislim, da je tudi parlament
               pripomogel h temu, da je ta zakon še bolj učinkovit.</p>
               <p>Zato ga bom podprl in tudi pričakujem, da bo čim prej začel delovati. Poleg tega pa
               tudi menim, da ne glede na te polemike o plačilnem sredstvu, vsakdo, ki začuti da
               lahko nekje uveljavlja olajšavo, vem, da se zna organizirati, pripraviti na to in po
               mojem se bo tudi to zgodilo v praksi, tako da bo učinkoval prav pri vseh, ki imajo
               možnost, da to povračilo trošarine uveljavljajo.</p>
               <p>Podpiram ta zakon in želim, da čim prej začne funkcionirati. Hvala.</p>
            </sp>
            <sp xml:id="SDZ5-Redna-06-2009-05-21.sp300">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Milenko Ziherl.</p>
            </sp>
            <sp xml:id="SDZ5-Redna-06-2009-05-21.sp301">

               <speaker>MILENKO ZIHERL:</speaker>

               <p>Hvala.</p>
               <p>Tudi sam bom zakon podprl, zdi se mi pa škoda, ker ni upoštevan amandma, kajti na nek
               način je plačevanje z gotovino destimulativno oziroma, ne vem, v državi, kjer so
               dogovorjeni in predpisani načini plačila, kjer je včasih celo takojšnje plačilo
               stimulirano z določenimi popusti, zakaj ni enakopravno obravnavano.</p>
               <p>Če bi še to bilo, potem bi bil res zakon ena A, tako bo pa imel majhno napako, ampak
               kljub temu ga bom podprl. Hvala lepa.</p>
            </sp>
            <sp xml:id="SDZ5-Redna-06-2009-05-21.sp302">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Jožef Jerovšek. Prosim.</p>
            </sp>
            <sp xml:id="SDZ5-Redna-06-2009-05-21.sp303">

               <speaker>JOŽEF JEROVŠEK:</speaker>

               <p>Hvala lepa.</p>
               <p>Tudi sam bom podprl ta zakon, ker prinaša nekaj dobrega eni pomembni kategoriji, to
               je prevoznikom, in jim vrača del trošarin.</p>
               <p>Moram pa reči, da bi si želel, da bi bile dvakrat ali pa trikrat na leto evropske
               volitve. Potem bi imeli takšnih zakonov še več, kajti vladne stranke prinašajo
               zakone, ki so všečni, pred volitvami. Ne bodo pa ti zakoni dolgega veka. Včeraj smo
               imeli Lahovnikov zakon, ki je bil tudi v funkciji preferenčnih glasov, predlagam
               ministru Pogačniku, naj stori nekaj za svojo stranko in za kmete in naj da podoben
               zakon, ker ga bom tudi podprl. Glede preferenčnih glasov pa o tistih, ki so bili
               izvoljeni za poslance, pa so zdaj drugod, predlagam, da ljudje dajo preferenčni glas
               gospodu Zamerniku, ki je bil pa vedno iskreno na strani vseh teh kategorij,
               prevoznikov, kmetov ...</p>
            </sp>
            <sp xml:id="SDZ5-Redna-06-2009-05-21.sp304">

               <speaker>PREDSEDNIK DR. PAVEL GANTAR:</speaker>

               <p>Gospod Jerovšek. Prosim. Lepo vas prosim. Hvala lepa. Glasujemo. Glasovanje teče.
               Navzočih je 69 poslank in poslancev, za je glasovalo 69, proti nihče.</p>
               <p><stage>(Za je glasovalo 69.)</stage> <stage>(Proti nihče.)</stage></p>
               <p>Ugotavljam, da je zakon sprejet. S tem zaključujem to točko dnevnega reda. Prekinjam
               6. sejo Državnega zbora, ki jo bomo nadaljevali v ponedeljek, 25. 5. 2009, ob deseti
               uri. <title><stage>(SEJA JE BILA PREKINJENA 21. MAJA 2009 OB 18.54.)</stage></title>
               </p>
            </sp>
         </div>
      </body>
   </text>
</TEI>
